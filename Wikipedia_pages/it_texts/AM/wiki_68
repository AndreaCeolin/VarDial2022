{"id": "1723984", "revid": "228587", "url": "https://it.wikipedia.org/wiki?curid=1723984", "title": "Giulio Cerreti", "text": "Biografia.\nNato nel 1903 da una famiglia proletaria e socialista, si iscrisse nel 1917 alla Federazione Giovanile Socialista, mentre nel 1919, a soli 16 anni, entr\u00f2 a far parte della segreteria provinciale della FIOM di Firenze. Dopo la partecipazione al congresso di fondazione del Partito Comunista, si dedic\u00f2 ad un'intensa attivit\u00e0 sindacale che gli provoc\u00f2 l'ostilit\u00e0 e le persecuzioni dei fascisti.\nNel 1927 si rifugi\u00f2 in Francia. Dopo brevi soggiorni a Lione e Tolone si stabil\u00ec a Parigi, dove divenne uno dei principali punti di riferimento degli immigrati italiani nel Partito Comunista Francese. Nel 1931, anno in cui fond\u00f2 la rivista \"Fraternit\u00e9\", partecip\u00f2 come delegato al IV Congresso del PCI, svoltosi in Germania. Dal 1932 al 1945 fece parte del comitato centrale del PCF. Elemento di rilievo della Terza Internazionale, nel 1936 coordin\u00f2 le iniziative di supporto ai repubblicani spagnoli.\nNel 1939 si rec\u00f2 prima in Belgio e poi in Danimarca, dove fu arrestato dai nazisti e liberato a seguito dell'intervento della diplomazia sovietica. Fino al 1945 visse in URSS, dove collabor\u00f2 strettamente con Togliatti.\nRientrato in Italia nel dopoguerra, partecip\u00f2 ai lavori dell'Assemblea Costituente durante la quale fece parte del terzo Governo De Gasperi come Alto Commissario per l'alimentazione. Fu deputato fino al 1963 e senatore fino al 1968. Dal 1962 ha fatto parte del Comitato centrale del PCI.\nNel 1973 riassunse la propria esperienza di dirigente del PCI e del PCF nel libro \"Con Togliatti e con Thorez. Quarant'anni di lotte politiche\"."}
{"id": "1723988", "revid": "767487", "url": "https://it.wikipedia.org/wiki?curid=1723988", "title": "Sentieri Selvaggi (gruppo musicale)", "text": "Sentieri Selvaggi \u00e8 un gruppo formato da alcuni musicisti italiani di musica contemporanea.\nStoria.\nFondato nel 1997 da Carlo Boccadoro, Filippo Del Corno, Angelo Miotto, il gruppo ha collaborato con compositori quali Philip Glass, Michael Nyman, Lorenzo Ferrero, David Lang, James MacMillan e Louis Andriessen, che hanno scelto l'ensemble per l'esecuzione della loro musica in Italia e come ispiratore e destinatario di loro nuove partiture.\nL'ensemble ha partecipato a stagioni musicali italiane presso il Teatro alla Scala, Teatro Regio di Torino, Biennale di Venezia, Amici della Musica di Palermo, Accademia Filarmonica Romana), e ad alcuni tra i maggiori eventi culturali dell'Italia (La Notte Bianca di Roma, FestivaLetteratura - Mantova, Festival della Scienza - MiTo Settembre Musica) e di importanti festival internazionali (Bang on a Can Marathon - New York, SKIF Festival - San Pietroburgo, International Review of Composers - Belgrado, International Festival of Contemporary Music di Tashkent, Uzbekistan.\nIl gruppo ha realizzato per sei anni un proprio Festival di Musica Contemporanea promosso dalla Provincia di Milano; nel 2005, novit\u00e0 assoluta per la citt\u00e0 e per l'Italia, ha prodotto una stagione di musica contemporanea di cui il festival \u00e8 diventato parte integrante e che si \u00e8 articolato attorno al tema \"parole\". Il progetto \u00e8 continuato nel 2006 con Il Femminile, una stagione interamente dedicata alla creativit\u00e0 musicale contemporanea declinata al femminile. La stagione 2007 Diritto di... \u00e8 invece dedicata al tema dei diritti dimenticati, vilipesi, combattuti, perduti. Ogni serata \u00e8 un vero e proprio viaggio in uno specifico diritto, con musiche e parole a tracciarne il cammino.\nHanno pubblicato gli album \"La Formula del fiore\" (1999), \"Bad Blood\" (2002), \"Musica Coelestis\" (1999) e \"Child\" (2003). Nel 2006 ha pubblicato per la prestigiosa etichetta americana Cantaloupe Music AC/DC, un'antologia che raccoglie le tappe pi\u00f9 significative del loro repertorio. \u00c8 dello stesso anno l'uscita dell'incisione di \"Acts of Beauty\" con Cristina Zavalloni, album prodotto da Michael Nyman per la MN Records. Nel 2007 \u00e8 uscito il nuovo disco di Filippo Del Corno \"Hotel Occidental\", diario di bordo dei dieci anni di lavoro del compositore con l'ensemble sotto la direzione di Carlo Boccadoro.\nHanno inoltre realizzato spettacoli ed eventi di teatro musicale, tra cui \"Orfeo\" a fumetti di Filippo Del Corno, \"L'uomo che scambi\u00f2 sua moglie per un cappello\" di Michael Nyman, \"The Sound of a Voice\" di Philip Glass).\n\u00c8 del 2008 la collaborazione con Eugenio Finardi che sfocia nel CD \"Il cantante al microfono\".\nCanzoni tradotte da Sergio Secondiano Sacchi e strumentate da Filippo Del Corno, album che omaggia la figura di Vladimir Vysockij, grande attore poeta e cantautore russo, duramente osteggiato dall'autorit\u00e0 sovietica negli anni '60 e '70 come dissidente. Per questo lavoro hanno ricevuto la Targa Tenco come migliori interpreti.\nMusica e parole di Vysockij permettono il pieno dispiegamento della straordinaria potenza interpretativa di Eugenio Finardi, che da diverso tempo affianca alla sua attivit\u00e0 di autore protagonista del rock italiano un lavoro approfondito di interprete di mondi musicali apparentemente lontanissimi, dal blues americano per arrivare alla canzone d'autore russa.\nIl loro singolare impianto comunicativo del concerto consiste nel sostituire il tradizionale programma di sala con una mappa di orientamento costituita da brevi introduzioni parlate, in stile radiofonico, che precedono l'esecuzione di ogni brano. Il loro obiettivo \u00e8 quello di avvicinare la musica contemporanea al grande pubblico.\nDiscografia.\nLibri + CD.\nBrani di Adams, Anderson, Louis Andriessen, Bryars, Philip Glass, Lang, Giya Kancheli, Kernis, MacMillan, Michael Nyman, Steve Reich.\nBrani di Andreoni, Boccadoro, Butler, Coggiola, Del Corno, MacMillan, Turnage, Zebeljan.\nLibri + VHS.\nCon Leda Battisti, Claudio Bisio, Andrea Ceccon, Le Voci Atroci, Lina Sastri."}
{"id": "1723995", "revid": "977683", "url": "https://it.wikipedia.org/wiki?curid=1723995", "title": "Tolypeutes matacus", "text": "L'armadillo dalle tre fasce o mataco (\"Tolypeutes matacus\") \u00e8 una specie di armadillo sudamericano diffuso nelle regioni geografiche del Mato Grosso e del Chaco, fra Bolivia, Brasile, Paraguay e Argentina.\nMisura 35 cm di lunghezza, per un peso di 2 kg: il colore va dal dorato al nerastro.\nAssieme al congenere bolita, \u00e8 l'unica specie di armadillo che riesce a chiudersi completamente a palla, grazie alle ampie porzioni di corazza non collegate da pelle che consentono una discreta mobilit\u00e0 della testa, delle zampe e della coda.\nQuesta caratteristica \u00e8 presente gi\u00e0 nei cuccioli appena nati.\nAnche durante la corsa, questi armadilli poggiano sulla punta delle unghie delle zampe anteriori e sulla pianta dei piedi delle zampe posteriori.\nSi nutre principalmente di grosse larve di coleotteri, anche se durante la stagione secca le formiche e le termiti costituiscono parte importante della sua dieta, cos\u00ec come nella stagione delle piogge sale in percentuale il consumo di frutta e materiale vegetale."}
{"id": "1723997", "revid": "767487", "url": "https://it.wikipedia.org/wiki?curid=1723997", "title": "Cinque a zero", "text": "Cinque a zero \u00e8 un film italiano del 1932 diretto da Mario Bonnard. \u00c8 ispirato alla partita di calcio Roma-Juventus, disputata il 15 marzo 1931 e terminata con la vittoria dei giallorossi per 5-0.\nTrama.\nIl presidente di una squadra di calcio \u00e8 preoccupato per il capitano della formazione, che si \u00e8 innamorato di una cantante del variet\u00e0. A complicare la situazione ci sono le proteste della moglie, decisamente insoddisfatta dal gioco della squadra. Il finale vedr\u00e0 una generale riconciliazione e la conversione della presidentessa, che diventer\u00e0 una delle maggiori tifose.\nProduzione.\nIl film fu girato negli stabilimenti della Caesar Film di Roma e vide la partecipazione di tutta la squadra calcistica della Roma, con i suoi giocatori. Le canzoni del film furono composte da Michele Galdieri e Dan Caslar."}
{"id": "1723999", "revid": "293377", "url": "https://it.wikipedia.org/wiki?curid=1723999", "title": "Coppa Libertadores 1970", "text": "La Coppa Libertadores 1970 fu l'11\u00aa edizione della Coppa Libertadores organizzata annualmente dalla CONMEBOL e vide la partecipazione di 19 squadre provenienti da 9 federazioni calcistiche sudamericane, in questa edizione non parteciparono le squadre del Brasile. Il primo turno inizi\u00f2 il 15 febbraio 1970. Il trofeo fu vinto dall'Estudiantes.\nPrimo Turno.\nIl primo turno \u00e8 costituito da 4 gironi composti da 4 squadre ciascuno tranne il Gruppo III che \u00e8 composta da 6 squadre.\nDa ogni girone si qualificano le prime 2 classificate, che accedono ai Quarti di Finale.\nGruppo I.\nIn questo girone partecipano le squadre d'Argentina (tranne l'Estudiantes che come detentore del titolo \u00e8 ammesso di diritto alle Semifinali) e della Bolivia.\nQualificate.\nSono qualificate ai quarti di finale:Boca Juniors e River Plate\nGruppo II.\nIn questo girone partecipano le squadre dell'Uruguay e del Venezuela.\nQualificate.\nSono qualificate ai quarti di finale: Nacional e Pe\u00f1arol\nGruppo III.\nIn questo girone partecipano le squadre del Cile, della Colombia e del Paraguay.\nQualificate.\nSono qualificate ai quarti di finale: Guaran\u00ed e Universidad de Chile\nGruppo IV.\nIn questo girone partecipano le squadre dell'Ecuador e del Per\u00f9.\nQualificate.\nSono qualificate ai quarti di finale:Universitario e Liga Deportiva Universitaria\nQuarti di Finale.\nI quarti di finale sono composti da 2 gironi (Zona 1 e Zona 2), composti da 3 squadre, e da un girone (Zona 3) composto da 2 squadre.\nAccedono alle semifinali assieme all'Estudiantes, che \u00e8 ammesso di diritto poich\u00e9 vincitore della Coppa Libertadores 1969, i vincitori di ciascun girone.\nZona 1.\nPartecipano in questo girone le qualificate dal Gruppo I e la prima classificata del Gruppo IV.\nQualificata.\nQualificata alle semifinali: River Plate\nZona 2.\nPartecipano in questo girone le qualificate dal Gruppo II e la seconda classificata del Gruppo IV.\nQualificata.\nQualificata alle semifinali: Pe\u00f1arol\nZona 3.\nPartecipano in questo girone le qualificate dal Gruppo III.\nSpareggio.\nLo spareggio viene giocato nello stadio Beira Rio (Porto Alegre - Brasile):\nQualificata.\nQualificata alle semifinali:Universidad de Chile\nSemifinali.\nSemifinali A.\nSpareggio.\nSpareggio giocato allo stadio del Racing Club (Buenos Aires - Argentina)\nQualificata.\nQualificata alla Finale: Pe\u00f1arol\nSemifinali B.\nQualificata.\nQualificata alla Finale: Estudiantes"}
{"id": "1724003", "revid": "52953", "url": "https://it.wikipedia.org/wiki?curid=1724003", "title": "Perlocuzione", "text": "L'atto perlocutorio \u00e8 la terza componente dell'atto linguistico nella teoria elaborata da John Austin (atto locutorio e atto illocutorio erano le prime due).\nL'atto perlocutorio \u00e8 costituito dalle conseguenze provocate, dai risultati ottenuti tramite l'atto illocutorio. \u00c8 un processo incentrato sul destinatario e non \u00e8 una forza convenzionale (diversamente dall'atto illocutorio)."}
{"id": "1724005", "revid": "287204", "url": "https://it.wikipedia.org/wiki?curid=1724005", "title": "Nomadi (romanzo)", "text": "Nomadi \u00e8 un romanzo storico dello scrittore statunitense Gary Jennings pubblicato nel 1987.\nTrama.\nDopo la conclusione della guerra di secessione americana due soldati confederati, il colonnello Zachary Edge e il suo sergente Obie Yount, incontrano casualmente la sgangherata compagnia circense del \"Fiorente Florilegio delle Meraviglie di Florian\", che faticosamente tenta di riprendere la propria attivit\u00e0 dopo la sospensione dovuta alla guerra. Pur con qualche titubanza iniziale i due decidono di unirsi alla compagnia.\nSotto la guida di Florian, il proprietario alsaziano poliglotta e dalle mille risorse, il circo e i suoi artisti affronteranno un lungo viaggio verso il riscatto economico ed artistico che li porter\u00e0 dapprima ad abbandonare i disastrati stati del sud per esibirsi nei pi\u00f9 ricchi stati settentrionali, poi in un'avventurosa tourn\u00e9e europea che si concluder\u00e0 con il trionfo di pubblico ottenuto a Parigi ma anche, tristemente, con la morte di Florian che passa il testimone di guida della compagnia proprio all'ex colonnello Edge.\nPrima pubblicazione.\nIl romanzo \u00e8 stato pubblicato per la prima volta negli Stati Uniti nel 1987 dall'editore Atheneum."}
{"id": "1724009", "revid": "767487", "url": "https://it.wikipedia.org/wiki?curid=1724009", "title": "Ascanio Pignatelli", "text": "Fu duca di Bisaccia dal 1600 fino alla sua morte, avvenuta il 23 marzo 1601.\nFiglio di Scipione Pignatelli, marchese di Lauro, e di Isabella Caracciolo, a soli cinque anni si spos\u00f2, probabilmente per ragioni politiche, con Lucrezia di Capua (1555) con la quale ebbe un figlio (Francesco Pignatelli, duca di Bisaccia, nato nel 1580). Proprietario del castello e del feudo di Bisaccia a partire dal 1592, nel 1600 venne nominato duca di Bisaccia da Filippo II di Spagna per suoi meriti oltre che per i servigi resi alla corona da suo padre Scipione.\nOltre che primo duca di Bisaccia, Ascanio Pignatelli fu anche poeta, e con le sue preziose \"Rime\" manieriste seppe felicemente anticipare modi e movenze della lirica barocca.\nAlla sua morte il ducato pass\u00f2 al figlio Francesco."}
{"id": "1724010", "revid": "1788047", "url": "https://it.wikipedia.org/wiki?curid=1724010", "title": "Tolypeutes tricinctus", "text": "Il bolita o apar (\"Tolypeutes tricinctus\") \u00e8 un armadillo diffuso in Brasile (stati di Pernambuco, Piau\u00ed, Maranh\u00e3o, Minas Gerais e Bahia), dove colonizza le foreste tropicali, prediligendo le zone con terreni polverosi.\nDimensioni e aspetto.\nMisura circa 37 cm di lunghezza, per un peso di poco pi\u00f9 di 1 kg.\nIl colore della corazza va dal dorato al bruno scuro: la maggior parte degli animali ha 3 bande (da qui il nome scientifico \"tricinctus\"), ma alcuni ne possiedono due o addirittura quattro.\nLa coda \u00e8 corta e tozza.\nComportamento.\nQuesti animali sono gli unici fra gli armadilli a potersi chiudere completamente a palla, grazie i bordi della corazza non fissati direttamente da pelle alla testa, alla coda e alle zampe: quando una bolita si appallottola, si trasforma in una sfera talmente ermetica che diventa quasi impossibile forzarla contro la volont\u00e0 dell'animale.\nLo scudo cefalico e quello caudale, di forma triangolare, sono complementari e chiudono definitivamente la sfera.\nSolo un giaguaro affamato che riesca a raccogliere fra i denti questa palla riuscirebbe a spezzarla, mentre i canidi che non riescono a sorprendere questo animale senza dargli il tempo di appallottolarsi devono presto o tardi rinunciare all'assalto: se ulteriormente molestato anche da chiuso, il bolita reagisce aprendosi e chiudendosi a scatti, come una tagliola.\nQuesta protezione immediata fa s\u00ec che, nonostante siano ugualmente abili ed alacri scavatrici, le bolita (in spagnolo e portoghese \"pallina\") non hanno bisogno di una tana dove rifugiarsi.\nIl secondo, il terzo ed il quarto dito delle zampe posteriori sono fusi in una sorta di zoccolo, mentre il primo ed il quinto rimangono separati.\nIl numero di cromosomi diploidi di questa specie \u00e8 2n=38, il pi\u00f9 basso fra gli armadilli (che solitamente hanno un numero compreso fra 50 e 64 cromosomi diploidi) ed abbastanza basso in generale.\nIn zone ricche di cibo (che consiste principalmente in larve di coleotteri, cui si sommano formiche e termiti nella stagione secca e frutta in quella delle piogge) si contano densit\u00e0 di bolita superiori ai 7 individui per chilometro quadrato.\nPur essendo animali prettamente solitari, nei mesi pi\u00f9 freddi li si pu\u00f2 trovare in gruppi composti da fino a 12 individui.\nRiproduzione.\nLa gestazione dura circa 4 mesi, al termine dei quali (solitamente fra novembre e gennaio) viene dato alla luce un unico cucciolo, perfettamente sviluppato, che pu\u00f2 gi\u00e0 appallottolarsi. \nLo svezzamento avviene solitamente attorno ai 2 mesi e mezzo, mentre la maturit\u00e0 sessuale attorno all'anno d'et\u00e0."}
{"id": "1724013", "revid": "486946", "url": "https://it.wikipedia.org/wiki?curid=1724013", "title": "Diabolika", "text": "m2o"}
{"id": "1724014", "revid": "122315", "url": "https://it.wikipedia.org/wiki?curid=1724014", "title": "Bolita", "text": ""}
{"id": "1724015", "revid": "15756", "url": "https://it.wikipedia.org/wiki?curid=1724015", "title": "Savoia-Marchetti S.M.75", "text": "Il Savoia Marchetti S.M.75 fu un trimotore da trasporto ad ala bassa sviluppato dall'azienda italiana SIAI-Marchetti dal 1935 ed entrato in servizio dal 1938. Allo scoppio della Seconda guerra mondiale questi aerei proseguirono la loro attivit\u00e0 sulle rotte transatlantiche fino all'entrata in guerra degli Stati Uniti, quando furono militarizzati. Nella Regia Aeronautica compirono diverse missioni di trasporto a lungo raggio, arrivando fino a Tokyo.\nStoria del progetto.\nL'S.M.75 fu prodotto dalla SIAI-Marchetti su richiesta dell'Ala Littoria (LATI) per metterla in grado di competere sulle rotte transatlantiche con le altre compagnie nazionali. L'aereo, che doveva sostituire il S.M.73, ebbe un'architettura molto simile, conservando la struttura trimotore e l'ala bassa, ma utilizzando un carrello retrattile per ridurre la resistenza al movimento nell'aria. L'aereo ebbe un buon successo commerciale anche all'estero.\nLa soluzione adottata per l'aereo era, come gi\u00e0 detto, un trimotore ad ala bassa, che utilizzava motori Alfa Romeo 126 RC.34 da 750 CV, aveva una capacit\u00e0 di circa 25 passeggeri ed un peso a vuoto di 11.200\u00a0kg. La struttura era in acciaio a traliccio, con coperture in tela e compensato. Le superfici di guida erano in compensato. L'ala era rastremata tanto in pianta quanto in sezione, strutturata su tre longheroni con centine in legno e puntoni in tubo d'acciaio. La deriva era simile a quella dei precedenti S.M.73 e S.M.81.\nLa Regia Aeronautica si mostr\u00f2 subito interessata all'aereo, chiedendone una versione militarizzata (senza finestrini e con un'area rinforzata per l'eventuale installazione di una torretta dorsale). Questa versione, su cui furono montati i motori Alfa Romeo 128 RC.34 da 860\u00a0CV ottenne i primati di velocit\u00e0 su 2.000\u00a0km con 10.000\u00a0kg di carico (330,97\u00a0km/h) ed il primato di distanza su circuito chiuso con 12.935\u00a0km.\nImpiego operativo.\nImpiegato sulle rotte europee e transatlantiche, fu l'aereo che oper\u00f2 anche sulla rotta Roma-Addis Abeba dopo la guerra di Etiopia.\nDopo l'inizio della Seconda guerra mondiale l'S.M.75 continu\u00f2 a mantenere i collegamenti con il Sud America, collegamenti che dovettero essere interrotti all'entrata in guerra degli Stati Uniti.\nIn guerra effettu\u00f2 diverse operazioni a lungo raggio, rifornendo pi\u00f9 volte Gondar assediata dai britannici, successivamente lanciando manifestini su l'Asmara, quando questa era gi\u00e0 in mani britanniche. Sui manifestini era scritto \"Ritorneremo\" con la firma dell'allora capo del governo italiano. Comunque il raid pi\u00f9 impegnativo e pi\u00f9 significativo fu il trasporto a Tokyo di documenti diplomatici.\nIl volo Roma-Tokyo.\nNel gennaio del 1942 a Roma si sospettava che i britannici fossero riusciti a forzare i codici di trasmissione fra Italia e Giappone (entrambi paesi coinvolti con l'Asse nella seconda guerra mondiale), quindi dovevano essere forniti a Tokyo i nuovi codici con cui comunicare in sicurezza. Escluso il trasporto via terra, considerando i rischi ed i tempi di un trasporto via mare sia con navi di superficie sia con sommergibili fu deciso di trasferirli per via aerea, impresa anche questa tutt'altro che facile.\nPer questo scopo fu realizzato un S.M.75 GA, equipaggiato con motori Alfa Romeo 128 RC. SPEC, matricola MM 60537, che il giorno 9 maggio 1942 effettu\u00f2 un raid propagandistico ed addestrativo con lancio di manifestini su l'Asmara, rientrato a Roma (Ciampino), il giorno 11 maggio precipit\u00f2 per una piantata contemporanea in decollo di tutti e tre i motori. Per sostituirlo fu usato l'aereo MM 60539, su cui furono montati gli stessi motori e fu siglato \"RT\" (Roma-Tokyo). Al comando fu messo il tenente colonnello Antonio Moscatelli, che riun\u00ec come equipaggio il capitano Mario Curto (pilota), il sottotenente Ernesto Mazzotti (radio-aerologista), il maresciallo Ernesto Leone (motorista) ed infine il capitano Publio Magini (navigatore), dell'equipaggio dell'MM 60537, che per tutta la missione dovette portare uno stivaletto gessato per la frattura che aveva subito nell'incidente dell'11 maggio.\nIl governo giapponese temeva complicazioni con il governo sovietico nel caso che l'aereo fosse caduto nelle loro mani, quindi tent\u00f2 di bloccare la missione, ma ormai le decisioni erano state prese, quindi la missione di trasporto dei cifrari a Tokyo ebbe inizio.\nA Pao Tow Chen l'aereo fu ridipinto con le insegne giapponesi per esigenze di riconoscimento e per evitare che eventuali spie sovietiche scoprissero il raid.\nLe autorit\u00e0 giapponesi evitarono di dare pubblicit\u00e0 al volo e, dopo pochi giorni, richiesero all'equipaggio di tornare in Italia"}
{"id": "1724019", "revid": "116727329", "url": "https://it.wikipedia.org/wiki?curid=1724019", "title": "Palazzo Visconti", "text": "Per Palazzo Visconti si intendono i palazzi fatti costruire, di propriet\u00e0 e legame con la famiglia Visconti. Pu\u00f2 riferirsi a:"}
{"id": "1724020", "revid": "1005847", "url": "https://it.wikipedia.org/wiki?curid=1724020", "title": "Mario Cevolotto", "text": "Biografia.\nAvvocato penalista, fu volontario nella prima guerra mondiale, dove raggiunse il grado di capitano per meriti di guerra. Massone, nel 1919-20 fu eletto Maestro venerabile della Loggia \"Fraternitas\", di Roma, successivamente fu membro della loggia romana \"Propaganda massonica\" del Grande Oriente d'Italia, raggiunse il 33\u00ba grado del Rito scozzese antico ed accettato e fu presidente del Consiglio dei Venerabili della Valle del Tevere e nel 1925 dell'Areopago di Roma del 30\u00ba grado. Antifascista, durante il regime fascista si ritir\u00f2 nell'attivit\u00e0 professionale.\nDa 1942 fu tra i maggiori esponenti del Partito Democratico del Lavoro e, in rappresentanza del suo partito, dopo il 25 luglio 1943 membro della giunta militare del CLN di Roma con Giorgio Amendola (PCI), Riccardo Bauer (PdA), Giuseppe Spataro (DC), Manlio Brosio (PLI) e Sandro Pertini (PSIUP).\nFu Ministro delle poste e delle telecomunicazioni nel III Governo Bonomi e Ministro dell'aeronautica nel Governo Parri e nel I Governo De Gasperi.\nIl 2 giugno 1946 fu eletto all'Assemblea Costituente, dove propose una delle prime formulazioni dell'Articolo 1 della Costituzione italiana.\nNel dicembre 1947, insieme ad altri demolaburisti, ader\u00ec al Fronte popolare, concludendo l'attivit\u00e0 parlamentare nel 1948."}
{"id": "1724021", "revid": "287204", "url": "https://it.wikipedia.org/wiki?curid=1724021", "title": "Passante", "text": ""}
{"id": "1724024", "revid": "156618", "url": "https://it.wikipedia.org/wiki?curid=1724024", "title": "Vandeano", "text": ""}
{"id": "1724027", "revid": "834", "url": "https://it.wikipedia.org/wiki?curid=1724027", "title": "My own private Idaho", "text": ""}
{"id": "1724034", "revid": "84184", "url": "https://it.wikipedia.org/wiki?curid=1724034", "title": "Jacques Cr\u00e9tineau-Joly", "text": "Biografia.\nDevoto cattolico, inizialmente studi\u00f2 teologia nel seminario di Saint-Sulpice a Parigi, ma, pensando di non aver la vocazione, dopo tre anni di soggiorno abbandon\u00f2 il seminario, nonostante avesse gi\u00e0 ricevuto la tonsura.\nAll'et\u00e0 di vent'anni ottenne la cattedra di filosofia nell'universit\u00e0 della sua citt\u00e0 natale, ma presto abbandon\u00f2 quest'incarico a causa delle sue cattive condizioni di salute, e nel 1823 and\u00f2 a Roma, come segretario personale dell'ambasciatore francese, il duca di Laval-Montmorency.\nNel 1826 a Roma pubblic\u00f2 i \"\"Chants romains\", contenenti versi anche di carattere non religioso. Dopo il suo ritorno nel 1828 pubblic\u00f2 un certo numero di volumi di poemi e di drammi, come \"Les trappistes\" (Angoul\u00e8me, 1828), \"Inspirations po\u00e9tiques\" (Angouleme, 1833) e altri poemi.\nSi fece soprattutto notare come giornalista polemico del liberalismo, tanto che, dopo la Rivoluzione di luglio, Luigi Filippo l'introdusse in Francia dopo gli anni trascorsi negli Stati Uniti. Essendo un vandeano fu anche un sostenitore dei vandeani durante le Guerre di Vandea e della casa reale ereditaria dei Borboni, e difese i loro diritti in parecchi giornali legittimisti di cui era redattore.\nNel 1837 si stabil\u00ec a Parigi per dedicarsi alla ricerca storica riguardo alle Guerre di Vandea, ma nel 1839 cominci\u00f2 la pubblicazione di \"L'Europe monarchique\"\" (in italiano \"L'Europa monarchica\"), un giornale dedicato ai Borboni. Prima di questa pubblic\u00f2 due testi sulla Vandea: \"\u00c9pisodes des guerres de la Vend\u00e9e\" (\"Episodi delle guerre di Vandea\") (1834) e \"Histoire des g\u00e9n\u00e9raux et chefs vend\u00e9ens\" (\"Storia dei generali e dei capi vandeani\") (1838). Qualche anno dopo un\u00ec i due testi in una grande opera divisa in quattro volumi, pi\u00f9 approfondita dei libri precedenti e considerata il suo capolavoro, intitolata: \"\"Histoire de la Vend\u00e9e militaire\"\" (\"Storia della Vandea Militare\") (Parigi, 1840-41). Il suo lavoro lo ha reso famoso a causa delle sue animate descrizioni, per il grande materiale raccolto e per la cura scrupolosa nel citare le sue fonti.\nSi guadagn\u00f2 una reputazione anche fuori della Francia, principalmente per i suoi testi politico-religiosi. Il pi\u00f9 importante tra questi \u00e8 la sua storia della Compagnia di Ges\u00f9: \"Histoire religieuse, politique et litt\u00e9raire de la Compagnie de J\u00e9sus\" (in italiano \"Storia religiosa, politica e letteraria della Compagnia di Ges\u00f9\"), Parigi, 1844-46, in 6 volumi, opera scritta sotto gli auspici della Compagnia di Ges\u00f9, che lo aiut\u00f2 fornendo fonti autentiche mai pubblicate prima. Su questo argomento pubblic\u00f2 anche un altro libro molto discusso: \"\"Cl\u00e9ment XIV et les J\u00e9suites\" (Parigi, 1847), che gli cost\u00f2 molte critiche da parte sia di papa Pio IX sia della Compagnia di Ges\u00f9.\nDopo un'attenta ricerca, e d'accordo con Pio IX, pubblic\u00f2 \"L'\u00c9glise romaine en face de la R\u00e9volution\"\", 1859, in due volumi (in italiano \"La Chiesa romana di fronte alla Rivoluzione\"), un lavoro che mostra la sua fedelt\u00e0 costante alla Chiesa cattolica."}
{"id": "1724035", "revid": "453768", "url": "https://it.wikipedia.org/wiki?curid=1724035", "title": "Alberto Fazio", "text": ""}
{"id": "1724037", "revid": "287204", "url": "https://it.wikipedia.org/wiki?curid=1724037", "title": "Il fedele amico dell'uomo", "text": "Il fedele amico dell'uomo (\"A Boy's Best Friend\") \u00e8 un racconto fantascientifico del 1975 scritto da Isaac Asimov. Pubblicato per la prima volta nel 1975 sulla rivista \"Boys' Life\", fa parte dell'antologia \"Tutti i miei robot\" (con cui \u00e8 stato tradotto in italiano nel 1985) ed \u00e8 stato incluso anche in altre raccolte di racconti di Asimov.\nTrama.\nLa storia si svolge su una luna colonizzata dall'uomo grazie alla presenza di moduli o scafandri pressurizzati, ermeticamente separati dall'ambiente esterno. I coniugi Anderson possiedono un unico figlio di 10 anni, Jimmy, il quale si diverte molto a compiere escursioni all'esterno, con il suo fido cane-robot, battezzato Robotolo. Un giorno per\u00f2 il signor Anderson decide di sostituire questa presenza fittizia con una viva e vegeta, capace di fornire, a suo avviso, emozioni reali e non simulate. Perci\u00f2 si fa spedire direttamente dalla Terra un cane, uno Scottish Terrier, in carne ed ossa, che dovr\u00e0 sostituire il suo surrogato positronico. Ma la sostituzione non avviene nei migliori dei modi e prima che il cane venga consegnato a Jimmy, questo si intestardisce e alla fine del racconto asserisce che non c'\u00e8 differenza fra i due cani, e poco importava se Robotolo fosse vivo o meno dato che lui gli voleva comunque un mondo di bene.\nTemi.\nAsimov si ritrova nuovamente ad affrontare quello che secondo lui andrebbe chiamato \"un robot stile patetico\", e proprio come aveva fatto pi\u00f9 di 30 anni prima con Robbie, la storia riguarda un bambino ed il suo robot."}
{"id": "1724048", "revid": "1318658", "url": "https://it.wikipedia.org/wiki?curid=1724048", "title": "Michele Cantacuzeno", "text": "Biografia.\nNel 1308, l'imperatore bizantino Andronico II Paleologo, con un decreto, decise che il governatore della Morea non sarebbe stato pi\u00f9 annuale, infatti questa carica sarebbe stata affidata a una persona, fino alla sua morte. Andronico II, nomin\u00f2 come primo despota della Morea, il nobile Michele Cantacuzeno. La venuta in Morea di Michele Cantacuzeno, fu una benedizione per la popolazione locale, visto che gli abitanti della provincia, si erano molto impoveriti a causa della pratica dei governatori corrotti, che costituiva nell'arricchirsi rapidamente, visto che la loro carica durava solo un anno, tentavano di radunare pi\u00f9 ricchezze possibili, per loro stessi, a scapito della popolazione, questa pratica ebbe fine con Michele. Egli ristabil\u00ec la situazione economica della provincia, durante il suo governo, che dur\u00f2 otto anni, passando cos\u00ec al suo successore, Andronico Asen, una regione forte, che sar\u00e0 poi pronta ad avviare una guerra di conquista, contro gli stati latini della Morea.\nMichele Cantacuzeno mor\u00ec nel 1316. Michele ebbe sicuramente almeno un figlio, Giovanni VI Cantacuzeno, nato nel 1292, che diverr\u00e0 imperatore nel 1347 fino al 1354."}
{"id": "1724049", "revid": "113303765", "url": "https://it.wikipedia.org/wiki?curid=1724049", "title": "Municipio", "text": ""}
{"id": "1724052", "revid": "15504079", "url": "https://it.wikipedia.org/wiki?curid=1724052", "title": "Pesce ragno", "text": ""}
{"id": "1724070", "revid": "78273", "url": "https://it.wikipedia.org/wiki?curid=1724070", "title": "Chiesa di San Giovanni Battista in Jerusalem a San Donnino", "text": ""}
{"id": "1724076", "revid": "15756", "url": "https://it.wikipedia.org/wiki?curid=1724076", "title": "Chiesa di Santa Margherita (Certaldo)", "text": "La chiesa di Santa Margherita si trova a Sciano, frazione del comune di Certaldo, in provincia di Firenze, diocesi della medesima citt\u00e0.\nFa parte del piviere della pieve di San Giovanni Battista in Jerusalem a San Donnino.\nLa chiesa \u00e8 una semplice aula rettangolare frutto di rimaneggiamenti succedutisi nel corso dei secoli: della fase romanica si conserva solamente la facciata a capanna a conci di pietra arenaria, disposti a corsi paralleli.\nStoria.\nPosta nel territorio del piviere di San Giovanni Battista in Jerusalem, viene citata per la prima volta in un documento del gennaio 998 (donazione del Conte Ugo di Toscana); sul finire del XII secolo la chiesa fece parte del distretto di Semifonte, la vicina citt\u00e0 che fu distrutta dai Fiorentini nel 1202.\nCinello Capaccioni rettore della chiesa il 19 agosto 1260 promise per l'approvvigionamento dell'esercito fiorentino solamente tre staia di grano, sintomo che la parrocchia era piuttosto povera. La situazione non miglior\u00f2 nemmeno nei secoli seguenti, tanto che il popolo di Sciano port\u00f2 all'estimo del 1401 una cifra modesta.\nNel XVI secolo furono effettuati dei lavori di restauro, ma nel 1737 le mura, il tetto e la canonica risultavano ancora bisognosi di un urgente intervento conservativo.\nNel 1802 le fu unita la parrocchia di Santa Maria a Lanciamberti.\nNel 1986 la parrocchia \u00e8 stata annessa a quella di Certaldo."}
{"id": "1724077", "revid": "34971", "url": "https://it.wikipedia.org/wiki?curid=1724077", "title": "Teoma", "text": "Teoma, pronunciato \"tay-o-ma\", era un motore di ricerca Internet fondato nel 2000 dal professor Apostolos Gerasoulis e dai suoi colleghi dell'Universit\u00e0 di Rutgers nel New Jersey, in collaborazione con Il professor Tao Yang dall'Universit\u00e0 della California. La loro ricerca venne fuori nel progetto DiscoWeb del 1998. La loro ricerca originale fu pubblicata nella relazione \"DiscoWeb: Analisi dei collegamenti di ricerca Web\".\nTeoma era unico per via del suo algoritmo di popolarit\u00e0 dei siti web. Diversamente dal PageRank di Google, la tecnologia di Teoma analizzava i siti nel contesto per classificare l'importanza di una pagina web nel suo argomento specifico. Per esempio, una pagina web sul \"baseball\" verrebbe classificata pi\u00f9 in alto se altre pagine sul \"baseball\" colleghino ad essa.\nMolte parti importanti dell'algoritmo Teoma si basano sulla metodologia che l'IBM svilupp\u00f2 per il suo progetto.\nTeoma fu acquisito da Ask Jeeves l'11 settembre 2001. Il 26 febbraio 2006, Teoma fu rinominato e reindirizzato su Ask.com\nL'algoritmo di Teoma ora \u00e8 chiamato su Ask.com algoritmo ExpertRank."}
{"id": "1724082", "revid": "108103923", "url": "https://it.wikipedia.org/wiki?curid=1724082", "title": "Cifrario pigpen", "text": "Il cifrario pigpen (a volte chiamato cifrario massone o cifrario della libera massoneria) \u00e8 un semplice sistema di crittografia a sostituzione semplice, dove si sostituiscono le lettere con simboli basandosi su una chiave grafica.\nLo schema \u00e8 stato spesso usato dalla libera massoneria statunitense e a questo deve il suo nome di cifrario della libera massoneria. \u00c8 stato usato fin dai primi del Settecento per tenere i registri segreti e per la corrispondenza. \u00c8 uno schema di crittografia semplice, definito tecnicamente debole.\nEsempi.\nAd un simbolo corrisponde una lettera. \nLa parola \"Wikipedia\" risulterebbe \nSulla Trinity Church di New York, che si trova sulla Broadway (vicino a Wall Street, distretto finanziario della citt\u00e0) su una lapide di una tomba si trova una scritta in codice Pigpen. La lapide \u00e8 di James Leeson, defunto il 28 settembre 1794 all'et\u00e0 di 38 anni. La scritta riporta: \"Ricorda la morte\". Il motivo della scritta \u00e8 ignoto, ma si potrebbe collegare all'usanza dell'antico Egitto di avere scritte crittografate sulle tombe."}
{"id": "1724083", "revid": "322321", "url": "https://it.wikipedia.org/wiki?curid=1724083", "title": "Monteleone di Spoleto", "text": "Monteleone di Spoleto \u00e8 un comune italiano di abitanti della provincia di Perugia in Umbria. \u00c8 il comune pi\u00f9 alto della regione.\nGeografia fisica e geologia.\nI monti dei dintorni sono costituiti da rocce calcaree sedimentarie di origine marina, giurassiche e cretacee, appartenenti alla successione umbro - marchigiana. Affiorano diffusamente nei tagli stradali e nelle cave per l'utilizzazione della pietra.\nDi particolare interesse \u00e8 un fossile di ammonite trovato e chiamato \"Rarenodia\" per la prima volta, proveniente dal \"Monte dell'Eremita\", che si trova a Nord-Ovest dell'insediamento comunale e ad Est di quello di M. S. Vito. \u00c8 venuto fuori dalle rocce marnose della unit\u00e0 litostratigrafica (o formazione) conosciuta dai geologi come \"Rosso Ammonitico\", Toarciano (Giurassico inferiore). \u00c8 stato presentato e descritto per la prima volta nel 1975 in un articolo paleontologico pubblicato nel \"Bollettino della Societ\u00e0 Paleontologica Italiana\" di Modena. Ha importanza perch\u00e9 \u00e8 un reperto implicato per quel che riguarda l'origine di un gruppo di ammoniti (famiglia Hammatoceratidae) molto diffuso in ambito mondiale e utilizzato per la datazione delle rocce.\nIl fossile sopra figurato (olotipo di specie e generotipo) \u00e8 conservato in un'aula didattica dell'attuale Dipartimento di Fisica e Geologia dell'Universit\u00e0 di Perugia; secondo le regole internazionali di tutela per i fossili importanti scientificamente. \u00c8 collocato in vetrina chiusa che ne permette la visione.\nStoria.\nIl territorio di Monteleone di Spoleto \u00e8 stato abitato sin dall'antichit\u00e0: nelle vicinanze sono state scoperte necropoli protovillanoviane ed etrusche. Tra le vestigia etrusche, nel 1901 fu rinvenuto un carro da parata (il Carro etrusco di Monteleone)\nnella zona del Colle del Capitano. Secondo il Furtw\u00e4ngler la biga risalirebbe alla met\u00e0 del VI secolo a.C. Costruita in legno e ricoperta da lamine bronzee lavorate con la tecnica a sbalzo, raffigura presumibilmente scene della vita dell'eroe greco Achille. La biga \u00e8 custodita presso il Metropolitan di New York, che la acquist\u00f2 da un trafficante di antichit\u00e0, riuscito a trafugarla e a portarla oltreconfine. Il reperto \u00e8 al centro di aspre battaglie fra il museo newyorchese e l'amministrazione comunale di Monteleone, che ne chiede da tempo la restituzione.\nLa zona di Monteleone fu poi abitata da popolazioni romane, che edificarono l'odierna frazione Trivio. La vera e propria fondazione del primo nucleo del castello di Monteleone avvenne dopo il crollo dell'Impero romano, con la calata dei barbari da nord. Nell'880 il nobile Attone edific\u00f2 il castello di Brufa. Distrutto intorno al 1100, il castello fu subito riedificato e donato a Spoleto (donde il nome del paese) dal signore locale. Nel 1228 la fortezza sub\u00ec una nuova distruzione da parte dei saraceni. Tuttavia, data la posizione strategica, il castello fu nuovamente ricostruito dalla nobile famiglia dei Tiberti (1265). La zona fu fortemente colpita dal terremoto del 1298, che rase al suolo il vicino castello di Vetranola.\nSeguirono anni di guerre, finch\u00e9 nel 1535 i monteleonesi insorsero contro Spoleto per rendersene finalmente indipendenti. Immediatamente stilarono lo statuto della \"Republica Montis Leonis\", dandosi un assetto istituzionale oltremodo moderno per l'epoca: allontanato il podest\u00e0, i monteleonesi elessero al suo posto un cittadino del castello. Spoleto tent\u00f2 la riconquista con varie campagne militari, ma non riusc\u00ec nel suo intento per la fiera resistenza dei monteleonesi e perch\u00e9 essi si rivolsero al papa in cerca della sua protezione. La resistenza e la posizione strategica di Monteleone indussero Pio IV a sottrarla del tutto alla dipendenza da Spoleto, facendone un possedimento papale e ponendola, nel 1559, sotto la delegazione di Perugia.\nLibera dalla soggezione agli spoletini, Monteleone conobbe un periodo di enorme sviluppo economico e demografico tra il Cinquecento e la fine del Seicento. Tale periodo di splendore venne interrotto dalla catastrofe del terremoto del 1703. L'evento provoc\u00f2 enormi danni e miet\u00e9 numerose vittime. Produsse inoltre la deviazione delle acque del fiume Corno, che contribu\u00ec all'impoverimento della zona innescando importanti flussi migratori verso Roma.\nNell'Ottocento anche la zona di Monteleone venne investita dall'esercito francese rivoluzionario, che annett\u00e9 l'Umbria prima alla Repubblica Romana, poi direttamente all'Impero. Monteleone, con l'intera regione, fu definitivamente annessa al Regno d'Italia con plebiscito il 4 novembre 1860. Da questo momento in poi segu\u00ec lo sviluppo della storia dell'Italia unita. Negli ultimi decenni il comune non \u00e8 riuscito a ricostruirsi una vera e propria economia, salvo per la pastorizia e il commercio di legname e carbone che, unitamente al turismo estivo, sono fonte di relativo benessere.\nMonumenti e luoghi d'interesse.\nAll'interno delle tre cinte murarie che hanno protetto Monteleone e i suoi abitanti nel corso dei secoli sono ospitate numerose chiese. Gran parte delle stesse mura castellane \u00e8 ancora ammirabile. Fra gli edifici religiosi si ricordano:\nSociet\u00e0.\nEvoluzione demografica.\nUn'importante quota di monteleonesi, emigrati tra la fine dell'Ottocento e gli inizi del Novecento, e di loro discendenti, forma grosse comunit\u00e0 negli Stati Uniti (in particolare nella citt\u00e0 di Trenton, nel New Jersey) e a Roma.\nTradizioni e folclore.\nIl 9 dicembre c'\u00e8 la Festa della Venuta con l'accensione del \"Focone della Venuta\". Si tratta di un fal\u00f2, che spesso arde anche due giorni, preparato dall'intera popolazione monteleonese fra canti sacri che celebrano la venuta della Madonna."}
{"id": "1724084", "revid": "121190927", "url": "https://it.wikipedia.org/wiki?curid=1724084", "title": "Giochi del mare", "text": "I Giochi del mare sono una manifestazione che si svolge in Italia dal 1998. Il Comitato \u00e8 legato alla \"CMAS\" (Confederazione mondiale delle attivit\u00e0 subacquee), con la quale \u00e8 iniziata una collaborazione che ha portato i Giochi ad assumere una posizione importante nel panorama sportivo italiano e internazionale grazie anche al supporto di diversi enti locali e al Comitato Organizzatore dei Campionati del mondo di nuoto fino al 2009 e la collaborazione, dal 2016, del Comitato Promotore per i Giochi olimpici di Roma 2024. A contribuire all'organizzazione sono state diverse Federazioni Sportive Nazionali, dalla FIBa Federazione Italiana di Badminton alla Fidal Federazione Italiana di Atletica Leggera per arrivare, a partire dal 2021 alla Fipsas Federazione Italiana Pesca Sportiva e Attivit\u00e0 Subacquee, in collaborazione con il \"COGideM\" Comitato Organizzatore dei Giochi del Mare.\nSono state organizzate gare con atleti di pi\u00f9 di 30 paesi e sono stati battuti diversi record. L'apneista romano Simone Arrigoni, ad esempio, ha fatto registrare diversi primati tra cui spicca quello del 2007 di 231 metri in lunghezza trainato da un propulsore subacqueo, proprio nelle gare dei Giochi del mare a cui sono seguite performance con diverse specialit\u00e0. La manifestazione sportiva coinvolge anche diversi atleti disabili. E' del 4 giugno 2021 il primo record del mondo in apnea per disabili dove, Ilenia Colanero, ha fatto registrare in diretta tv (Rai2, Tg2 Italia) il primato mondiale in apnea dinamica (70 metri in 1'20\")\nTra le attivit\u00e0 svolte, spiccano anche il Trofeo Marta Russo Una stella per Marta di scherma, il corso sub per disabili, le esibizioni di tiro a volo con diversi olimpionici, il parabadminton. Sempre nell'edizione 2021 si \u00e8 svolto il primo torneo del circuito TTX, la versione estiva del tennistavolo. \nL'edizione 2013, svolta in Calabria, incluse l'organizzazione delle finali nazionali dei Giochi sportivi studenteschi di vela, hockey su prato, badminton e tiro con l'arco.\nIntensa \u00e8 stata la collaborazione con gli Enti Locali delle diverse localit\u00e0 dove i Giochi del Mare si sono svolti: Regioni, Comuni, Pro Loco e aziende nazionali e locali hanno scelto la manifestazione per proporre al pubblico vasto e variegato, le diverse attivit\u00e0 proposte nel tempo. La manifestazione non si \u00e8 svolta nell'estate 2020 per via della pandemia da Covid19. "}
{"id": "1724089", "revid": "1942768", "url": "https://it.wikipedia.org/wiki?curid=1724089", "title": "Lessini Durello", "text": "Lessini Durello o Durello Lessini \u00e8 una denominazione di origine controllata assegnata a due tipologie di vini prodotti nelle province di Verona e provincia di Vicenza.\nSi tratta nello specifico del Lessini Durello Spumante e del Lessini Durello Spumante riserva, entrambi prodotti con uva durella all'85% minimo. Lo Spumante riserva \u00e8 fatto rifermentare in bottiglia per almeno 36 mesi dalla data di tiraggio.\nL'area di produzione comprende la fascia collinare e pianeggiante ai piedi delle prealpi vicentine, da Badia Calavena a Costabissara e da Schio a Montebello Vicentino. Coincide quindi con la DOC Monti Lessini.\nI produttori fanno riferimento al \"Consorzio Tutela Vino Lessini Durello\" con sede a Soave."}
{"id": "1724092", "revid": "1337443", "url": "https://it.wikipedia.org/wiki?curid=1724092", "title": "Michele Pironti", "text": "Biografia.\nPatriota irpino, fu tra gli iniziatori dei moti liberali del 1848 contro il governo borbonico, e, per questo, fu ristretto nel Carcere di Montefusco, insieme a Luigi Settembrini e a Carlo Poerio.\nTrattandosi di magistrato che aveva avuto un ruolo pubblico nella fallita rivoluzione del 1848, l'ambasciatore britannico tenne per anni corrispondenza diplomatica sulla sua ingiusta persecuzione, ottenendo dal Borbone che fossero dimezzati a sei i dodici giri di catena che lo tenevano costretto al muro della prigione. Evase con Luigi Settembrini durante la fuga in Irlanda dei deportati destinati a Madeira.\nCon l'unit\u00e0 d'Italia fu eletto deputato del Regno d'Italia; fu nominato Ministro di Grazia e Giustizia e Culti del Regno d'Italia nel Governo Menabrea III (1869); divenne poi senatore del Regno d'Italia, ben visto dal Re Vittorio Emanuele II. Mor\u00ec in povert\u00e0 a Torre del Greco, il 14 ottobre 1885.\nA lui \u00e8 stata dedicata la via principale del paese nativo. Inoltre sempre a lui \u00e8 intitolata la piazza dove sorge il palazzo comunale di Montoro."}
{"id": "1724093", "revid": "547034", "url": "https://it.wikipedia.org/wiki?curid=1724093", "title": "Palazzo Bastogi (via dell'Oriuolo)", "text": "Palazzo Bastogi si trova in via dell'Oriuolo 33 a Firenze. \u00c8 sede dell'Archivio storico del Comune di Firenze.\nStoria e descrizione.\nIl palazzo venne edificato a met\u00e0 del Settecento dalla famiglia Bargilli Sarchi, che avevano acquistato alcune case che gi\u00e0 appartenevano ai Pazzi (il giardino del \"Paradiso dei Pazzi\" si trovava infatti nel sito dell'attiguo Palazzo della Banca d'Italia), al monastero di Santa Felicita e a quello di San Salvi.\nLa facciata settecentesca, pur con rifacimenti successivi, \u00e8 elegantemente ornata e presenta cornici marcapiano, finestre inginocchiate al pian terreno, timpanate al primo piano (sia con timpani triangolari sia con semicircolari spezzati) e architravate al secondo; pi\u00f9 originale \u00e8 il doppio portale, con quattro semicolonne che sorreggono un doppio balconcino al primo piano.\nAll'interno spicca la Sala di Lettura, realizzata ai primi dell'Ottocento in stile neoclassico, con colonne gialle che risaltano su complessi stucchi bianchi e una cupoletta. Le allegorie musicali dei dipinti e degli stucchi rivelano come questa fosse stata pensata come sala da musica e da ballo. Il palazzo venne acquistato dai Bastogi, una delle famiglie industriali pi\u00f9 ricche a Firenze nel XIX secolo, i quali per\u00f2 subirono un tracollo finanziario agli inizi del XX secolo. Nel 1938 il palazzo veniva infatti ceduto al Comune di Firenze, che dal 1976 vi ha aperto l'Archivio storico.\nTeatro dell'Oriuolo.\nNel cortile di palazzo Bastogi venne ospitato, dal 1951 al 1993, il Teatro dell'Oriuolo, una delle pi\u00f9 importanti realt\u00e0 teatrali del dopoguerra fiorentino. Si trattava di un teatro stabile professionale, chiamato dal 1962 al 1966 proprio \"Teatro Stabile\", con registi del calibro di Tatiana Pavlova e attori come Paola Borboni, Ottavia Piccolo, Ave Ninchi, i fratelli Giuffr\u00e9, Giustino Durano, Arnoldo Fo\u00e0, ecc.\nDal 1968 venne diretto da Gino Susini sotto la guida della Compagnia Citt\u00e0 di Firenze, ospitando anche, nell'ultimo periodo, un'apprezzata scuola teatrale.\nIl Teatro, tornato nelle disponibilit\u00e0 del Comune di Firenze, dopo diversi tentativi, tutti abortiti, di recupero, \u00e8 stato completamente demolito nel 2021. Al suo posto ci sar\u00e0 un giardino "}
{"id": "1724095", "revid": "767487", "url": "https://it.wikipedia.org/wiki?curid=1724095", "title": "Zola Matumona", "text": ""}
{"id": "1724098", "revid": "767487", "url": "https://it.wikipedia.org/wiki?curid=1724098", "title": "La maison jaune", "text": "La maison jaune \u00e8 un film del 2007 diretto da Amor Hakkar.\n\u00c8 il primo lungometraggio prodotto in tashawit, lingua berbera dell'Aur\u00e8s. Il soggetto del film \u00e8 stato ispirato al suo realizzatore da un'esperienza vissuta: il rimpatrio della salma del padre, morto in Francia, fino al villaggio natale, tra i monti dell'Aur\u00e8s in Algeria: un'esperienza in cui le emozioni personali hanno dovuto fare i conti con una burocrazia cieca e spesso crudele.\nIl film affronta temi molto profondi senza cedimenti alla retorica, e lasciando che siano le immagini, pi\u00f9 dei dialoghi, a descrivere le emozioni. Per queste sue qualit\u00e0, ha ricevuto numerosi premi internazionali, tra cui quello del festival di Locarno 2007, e quello del Cinema africano di Milano nel 2008.\nTrama.\nIl film racconta come la tranquilla vita di un angolo di montagna dell'Aur\u00e8s venga sconvolta dalla notizia della morte di un giovane, ucciso mentre prestava servizio come gendarme.\nIl padre, Mouloud, si incarica di andare a riprendere il corpo del figlio, con il suo triciclo a motore. Il viaggio, gi\u00e0 doloroso di per s\u00e9, diventa ancora pi\u00f9 straziante per via di mille intoppi, dai guasti meccanici alle estenuanti procedure burocratiche, che ostacolano il gesto di umana piet\u00e0 per le spoglie del figlio. E, dopo il ritorno al paese, ci sar\u00e0 da fare i conti con la tristezza inconsolabile della moglie, Fatima.\nCon l'aiuto della figlioletta, Aya, Mouloud cerca di ridare un senso alla vita della famiglia. Tra le iniziative per cercare di alleviare le sofferenze della moglie, vi \u00e8 quella di ridipingere la casa di un vivace colore giallo."}
{"id": "1724100", "revid": "367445", "url": "https://it.wikipedia.org/wiki?curid=1724100", "title": "Sathya Sai Baba", "text": "Biografia.\nNato in un piccolo villaggio nell'Andra Pradesh (India meridionale), all'et\u00e0 di 14 anni afferm\u00f2 di essere la reincarnazione di Sai Baba di Shirdi (e la seconda incarnazione di Kalki, l'avatar del Kali Yuga), prendendo quindi il suo nome. Ha milioni di devoti a livello mondiale, molti dei quali facenti parte dell'Organizzazione Sathya Sai.\nNel 1950 a Puttaparthi costru\u00ec il suo ashram, Prasanthi Nilayam, che serv\u00ec da quartier generale per la suddetta organizzazione internazionale. La sua fama si diffuse con un messaggio universale sull'amore divino e l'unit\u00e0 delle religioni, gli sforzi filantropici come la costruzione di scuole e un ospedale, e l'esibizione pubblica di miracoli e guarigioni divine. \nNel 1963 afferm\u00f2 di essere non solo la reincarnazione di Shirdi Sai Baba, ma anche l'avatar (incarnazione) sia del dio Shiva che della sua consorte Shakti. Con la diffusione della fama di Sathya Sai Baba, la sua organizzazione crebbe fino a diventare un impero multimiliardario. Parallelamente alla popolarit\u00e0 per la sua filantropia, il guru scaten\u00f2 diverse polemiche nate dallo scetticismo sulla veridicit\u00e0 dei suoi \u201cmiracoli\u201d.\nDal 2003 ha manifestato evidenti difficolt\u00e0 deambulatorie, apparendo la maggior parte delle volte su piccoli autoveicoli o, in altri casi, su una sedia a rotelle. Il 28 marzo 2011 \u00e8 stato ricoverato in condizioni gravissime nell'ospedale costruito dalla sua stessa associazione a Puttaparthi e qui \u00e8 deceduto il 24 aprile. Aveva profetizzato di morire a 93 anni, ma ci\u00f2 non si \u00e8 verificato (ne aveva in realt\u00e0 85), lasciando confusi i milioni di seguaci che peraltro lo credevano immortale.\nHa lasciato uno dei pi\u00f9 grandi imperi economici dell'India, lo Sri Sathya Sai Central Trust, una fondazione di carit\u00e0 pubblica valutata circa 12 miliardi di euro, che gi\u00e0 nel 1993 (quando era valutata 2 miliardi di dollari) aveva portato il governo ad indagare sulla provenienza del denaro.\nGli insegnamenti.\nL'insegnamento di Sathya Sai Baba si fonda sul concetto che l'uomo sia essenzialmente divino e che debba quindi impegnarsi a riscoprire la propria natura divina.\nSathya Sai Baba afferm\u00f2 pi\u00f9 volte di non voler fondare una nuova religione, n\u00e9 una setta o un nuovo credo, o di volere raccogliere proseliti; nonostante sia nato in un contesto induista, il suo messaggio era inteso come universale e si rivolgeva indistintamente ai fedeli di tutte le religioni, a cui raccomandava la sincera adorazione di Dio nelle forme e nei mezzi propri di ciascuna religione: cardine del suo insegnamento \u00e8 infatti l'unit\u00e0 delle religioni e delle discipline spirituali, concepite come strade differenti verso l'unico Dio.\nMolta importanza \u00e8 data al canto devozionale (bhajan) e alla preghiera (con la ripetizione dei mantra), al servizio altruistico disinteressato (\"seva\"), e allo studio della spiritualit\u00e0 attraverso i testi sacri e spirituali di ogni tradizione o cultura. Il vero scopo della Sua Missione \u00e8 quello di instaurare la fratellanza degli uomini, l'unit\u00e0 di tutte le creature, quello di stabilire il dovere di amare tutti e servire tutti, ma il significato pi\u00f9 profondo \u00e8 quello di condurre tutti all'acquisizione di una visione unitaria dell'Universo. Il Suo pi\u00f9 grande miracolo \u00e8 la trasformazione dell'animo umano. La Sua forza sta nel condurre gli uomini sulla via del Bene e dell'Amore e nel rivelare il grande mistero della vita e dell'universo: \"Dio \u00e8 dentro di Te. Scoprilo!\"\nHa affermato inoltre che l'essere umano, per potersi definire tale, dovrebbe vivere secondo cinque valori principali, i cosiddetti \"valori umani\", presenti \u2013 seppur in modo latente \u2013 in ogni individuo: verit\u00e0, amore, pace, rettitudine e non-violenza; la cui costante e progressiva riscoperta e messa in pratica costituisce la vera essenza della ricerca spirituale.\nNel 1963 \u00e8 sorta l'Organizzazione Sathya Sai, organizzazione spirituale non-religiosa e senza fini di lucro o di proselitismo, attualmente attiva in 137 nazioni, fondata con lo scopo di aiutare le persone a \u00abriscoprire la propria natura divina\u00bb.\nPopolarit\u00e0.\nLa popolarit\u00e0 di Sathya Sai Baba in Occidente fu dovuta in buona parte all'opera dei mass media e al loro interesse non tanto verso il suo messaggio e le sue opere, quanto verso la presunta sovrannaturalit\u00e0 di numerose azioni, episodi ed eventi, che lo riguardavano in modo pi\u00f9 o meno diretto. L'influenza del santone indiano crebbe grazie anche alle simpatie dell'alta societ\u00e0 prima indiana, poi internazionale: era infatti considerato il \"guru dei Vip\" perch\u00e9 molte celebrit\u00e0 (rockstar, politici, attori di Hollywood e campioni sportivi) vennero affascinate dalla sua persona. Persino un sacerdote bergamasco, don Mario Mazzoleni (1944-2001), divenne seguace di Sai Baba e per questo fu scomunicato dalla Chiesa Cattolica.\nMigliaia di testimoni hanno riportato di vedere Sai Baba compiere ogni giorno miracoli di varia natura, come le levitazioni, le apparizioni a distanza, le cosiddette materializzazioni di oggetti di svariate dimensioni (tra cui anelli, collane, o la sacra cenere Vibh\u016bti), bench\u00e9 non esistessero prove dell'esistenza di questi fenomeni e fossero, quindi, oggetto di controversia.\nDurante la festivit\u00e0 di Mahashivarathri, dopo un lungo discorso, era solito far fuoriuscire dalla bocca uno o pi\u00f9 Lingam, sfere d'oro (o altri materiali) dalla forma ovale. \nIl prestigiatore e divulgatore indiano Basava Premanand ha dimostrato come realizzare tali miracoli con trucchi di prestidigitazione.\nNonostante sia estremamente elevato il numero di persone venute a conoscenza di Sai Baba grazie alla popolarit\u00e0 di questi fenomeni, egli sostenne di non dargli importanza, raccomandando ai devoti di fare altrettanto, e li defin\u00ec semplici stratagemmi (o \"Lila\", cio\u00e8 giochi) per attirare l'attenzione sul reale contenuto del suo messaggio.\nTomas Milian, attore di origine cubana, naturalizzato Italiano, e noto al pubblico per i suoi film, era un simpatizzante di Sai Baba come da lui dichiarato in un'intervista rilasciata a \"Domenica In\" del 1984 all'intervistatore Pippo Baudo.\nLe opere sociali.\nL'impegno di Sathya Sai Baba nel campo del sociale si \u00e8 concretizzato in numerosi progetti di natura umanitaria e filantropica in India, ispirati o portati avanti da lui stesso. Questi progetti (definiti, a seconda della tipologia, \"SocioCare\", \"EduCare\" e \"MediCare\") includono:\nValori umani e educazione.\nSathya Sai Baba identific\u00f2 cinque valori umani principali (amore, verit\u00e0, pace, rettitudine, non-violenza), cardini da cui scaturiscono tutti gli altri. Secondo l'insegnamento di Sai Baba, la costante e progressiva messa in pratica di questi valori nella vita quotidiana costituisce la vera essenza della spiritualit\u00e0.\nSai Baba ha fondato in India un intero sistema educativo (denominato EHV, \"Education in Human Values\", ovvero \u201cEducazione ai Valori Umani\u201d), che va dalle elementari fino alle universit\u00e0, in cui \u2013 in aggiunta ai programmi statali e in modo \"integrato\" agli stessi\u00a0\u2013 le lezioni sono impartite sulla base dei cinque valori umani. Constatata la validit\u00e0 di questo sistema educativo e l'elevata competenza e integrit\u00e0 morale dei laureati, migliaia di istituzioni scolastiche nell'intera India lo hanno adottato.\nControversie.\nNumerosi critici (inclusi ex devoti, come ad esempio il pianista inglese David Bailey) hanno sostenuto che i presunti miracoli attribuitigli non sarebbero altro che trucchi e illusioni che sfruttano talvolta la destrezza manuale dello stesso Sai Baba e, in altri casi, semplici fenomeni chimico-fisici. In merito sono stati anche realizzati numerosi video. Per la cenere Vibhuti, Sai Baba utilizzerebbe piccole capsule contenenti polvere (o, secondo alcuni studiosi, di sterco di vacca essiccato o semplice terriccio) che egli stesso disintegrerebbe nascondendole tra le dita; i Lingam, invece, sarebbero conservati all'interno di grossi fazzoletti, inseriti in bocca con abili e veloci movimenti, e rigurgitati subito dopo.\nDiversi sacerdoti ed esorcisti cattolici hanno dichiarato che, qualora alcuni fenomeni paranormali di Sai Baba non fossero semplici inganni e trucchi, sarebbero (come qualunque altro prodigio compiuto da mago o stregone) di origine demoniaca. Si pu\u00f2 segnalare a questo proposito che alcuni ex-devoti di Sai Baba abbiano dichiarato di essersi sentiti \"disturbati\" da una forza maligna dopo essersi allontanati da lui (tipico, secondo alcuni, di chi ha lasciato lo spiritismo, la magia o movimenti satanisti).\nVi sono anche incerte notizie riguardo ad un omicidio plurimo, avvenuto presso il suo ashram nel 1993 e mai ben chiarito, in seguito - sembra - ad un attentato nei suoi confronti. Nel 2001 il Times gli ha dedicato una lunga inchiesta mettendo in discussione la sua integrit\u00e0 e la sua pretesa di essere un benefattore. Lo spunto dell'inchiesta fu il suicidio di tre giovani britannici che erano stati affascinati da Baba e credevano nei suoi poteri sovrannaturali.\nIn seguito ad accuse di molestie sessuali, l'emittente televisiva britannica BBC ha realizzato un video-documentario, fortemente critico verso Sai Baba (che raccoglieva accuse di vario tipo), che \u00e8 circolato in diversi Paesi. Alaya Rahm, il giovane che avanz\u00f2 la maggior parte di queste accuse contro Baba, e che era il protagonista d'accusa nel documentario, present\u00f2 una causa in California nel gennaio 2005 la cui udienza fu stabilita per il 28 aprile 2006. Durante il procedimento furono identificati ed ascoltati dei testimoni che erano presenti a Prashanti Nilayam quando le molestie denunciate dal querelante avrebbero avuto luogo. Uno di questi testimoni ha successivamente ritrattato e ritirato le sue affermazioni a sostegno degli accusatori. Il 19 aprile 2006 Alaya Rahm ha ritirato la querela, e il caso \u00e8 stato abbandonato con pregiudizio (il querelante, cio\u00e8, non subisce danno e la causa non pu\u00f2 pi\u00f9 essere presentata in alcuna corte negli Stati Uniti o in India).\nSi contano numerose ulteriori testimonianze di casi di abusi (anche verso bambini) come quelle contenute in affidavit alla testata India Today da Hans De Kraker o da Jens Sethi."}
{"id": "1724104", "revid": "36426", "url": "https://it.wikipedia.org/wiki?curid=1724104", "title": "Archivio storico del Comune di Firenze", "text": "LArchivio storico del Comune di Firenze \u00e8 sito in via dell'Oriuolo 33.\nStoria.\nNel 1976 il Consiglio comunale di Firenze deliber\u00f2 l'istituzione dell'Archivio storico, recependo la legge del 1963 sugli archivi, che obbliga gli enti locali ad istituire una Sezione separata d'Archivio per i documenti relativi agli affari esauriti da oltre 40 anni. I documenti storici vennero finalmente recuperati dalle soffitte delle logge del Porcellino, dal Quartiere dei Signorini in Palazzo Vecchio dove giacevano ammucchiati, da un chiostro interno del Convento delle Oblate, dai vari uffici comunali e dai depositi degli Uffizi, dove erano stati ricoverati i documenti alluvionati nel 1966 ed in parte poi restaurati dal Laboratorio di restauro dell'Archivio di Stato di Firenze.\nTutti trovarono un'idonea sistemazione nei depositi al secondo e terzo piano di Palazzo Bastogi di via dell'Oriuolo, sede definitiva dell'Archivio, permettendo cos\u00ec l'inizio dei lavori di riordinamento. Negli anni successivi, in seguito ai versamenti, non solo degli uffici comunali, ma anche di numerosi enti soppressi, assistenziali, ospedalieri e di privati, l'Archivio storico si \u00e8 arricchito di ulteriori fondi documentari di grande interesse per la citt\u00e0.\nPatrimonio.\nNell'Archivio storico \u00e8 raccolta tutta la documentazione amministrativa del Comune di Firenze dalla sua nascita come Comunit\u00e0 di Firenze (1782-1865) sotto Pietro Leopoldo Granduca di Toscana, al suo assetto come Mairie di Firenze (1808-1814) nel periodo della annessione della Toscana all'Impero francese, ed infine al Comune (1865 \u20131979) con la nascita del Regno d'Italia.\nSono anche presenti numerosi fondi provenienti da associazioni, enti e privati\nLa biblioteca.\nL'Archivio storico \u00e8 dotato di una biblioteca specializzata, con una consistenza di oltre 8.000 tra volumi, opuscoli e periodici liberamente consultabili.\nLa Biblioteca accoglie pubblicazioni di storia, archivistica, storia istituzionale, architettura e urbanistica, molte delle quali risultato di ricerche condotte nel Archivio. Numerose le tesi di laurea depositate, attinenti ai vari aspetti della storia locale e del territorio. Di rilievo le pubblicazioni di carattere giuridico\u2013istituzionali quali: Bandi e Ordini del Granducato di Toscana, Leggi e Decreti del Regno d'Italia, Il Manuale degli amministratori comunali e provinciali poi Manuale Astengo e gli innumerevoli opuscoli, alcuni vere e proprie rarit\u00e0, relativi ai regolamenti del Comune, alle Congregazioni di carit\u00e0, alle Scuole Leopoldine ed a molte altre istituzioni cittadine.\nFra i periodici: la rivista \"Firenze\", organo ufficiale dell'amministrazione comunale dal 1932 fino ai primi anni '70, ricca di informazioni sulle attivit\u00e0 del comune e l\"Annuario statistico del Comune di Firenze\", preziosa testimonianza dell'attivit\u00e0 demografica, sanitaria e commerciale della citt\u00e0, curato da Ugo Giusti.\nPubblicazioni.\nL'Archivio cura una collana denominata \"I quaderni dell'archivio\", nata nel 2012 e collegata a mostre documentarie allestite nella sede dell'Archivio stesso."}
{"id": "1724108", "revid": "104485", "url": "https://it.wikipedia.org/wiki?curid=1724108", "title": "Smalto", "text": "Lo smalto \u00e8 un rivestimento inorganico fusibile che si fissa sul metallo o su ceramica ad alta temperatura (da 500 a 900 \u00b0C). \u00c8 una sostanza a base vetrosa di ogni colore, applicato spesso a oggetti di ceramica, come pure su rame, bronzo, argento e oro o loro leghe. Nell'industria si applica su acciaio, ghisa e alluminio. Diventa cos\u00ec una protezione da ossidazioni, dall'acqua e da acidi.\nComposizione e tecniche.\nLa composizione chimica \u00e8 simile a quella del vetro, in quanto formata da una miscela di silice, carbonato di sodio o potassio, si conferisce un aspetto opaco con l'aggiunta di stagno e altri ossidi metallici. Pu\u00f2 declinarsi in molti colori, sfumature e finizioni. Attualmente lo smalto su metallo, viene impiegato non solo per insegne o placche, ma anche per oggetti di \"design\" o produzioni artistiche. Le tecniche principali sono lo \"champlev\u00e9\", il \"repouss\u00e9\" ed il \"cloisonn\u00e9\". Inoltre, la ceramica pu\u00f2 essere modellata o lavorata con molte altre tecniche come la tecnica a colaggio, a stampaggio, etc...\nArte.\nQuella dello smalto \u00e8 una tecnologia antica e largamente adoperata. Gli antichi egiziani applicarono lo smalto a vasi e oggetti in pietra. Altri esempi si trovarono nell'antica Grecia, tra i celti, in Russia e in Cina. L'uso dello smalto in oreficeria produsse in passato magnifiche opere d'arte, soprattutto durante il Medioevo. Fra queste spicca il bastone pastorale di san Pietro, una reliquia con smalti e pietre preziose realizzata a Treviri alla fine del X secolo nel laboratorio creato dal vescovo di Treviri, Egberto ed oggi conservata nel tesoro del Duomo di Limburg.\nDal Medioevo fino al Seicento, uno dei principali centri di produzione di smalti in Europa fu la citt\u00e0 di Limoges, nel centro della Francia. Di particolare rilievo sono gli smalti prodotti a Limoges dal XII secolo alla fine del XIV secolo secondo la tecnica del champlev\u00e9, spesso dei reliquiari, e quelli del Rinascimento, prodotti soprattutto durante il Cinquecento, quando l'arte dello smalto fu rinnovata in chiave rinascimentale da veri e propri artisti, come L\u00e9onard Limosin e i P\u00e9nicaud, che inventarono una tecnica di pittura a smalto su rame.\nIn tempi pi\u00f9 recenti spicca la produzione di Faberg\u00e9, autore delle famose Uova Faberg\u00e9.\nTra gli artisti italiani che hanno operato a smalto su rame nel secolo scorso un posto di rilievo \u00e8 riservato a Mario Mar\u00e8."}
{"id": "1724112", "revid": "767487", "url": "https://it.wikipedia.org/wiki?curid=1724112", "title": "Tommaso Fiamberti", "text": ""}
{"id": "1724115", "revid": "72396", "url": "https://it.wikipedia.org/wiki?curid=1724115", "title": "Biblioteca delle Oblate", "text": "La biblioteca delle Oblate \u00e8 una biblioteca pubblica nel centro storico di Firenze a pochi passi da piazza Duomo, ospitata nel trecentesco complesso delle Oblate dal quale trae la sua denominazione.\nStoria.\nLa Biblioteca nacque nel 1913, con l'approvazione del regolamento per il servizio della biblioteca e dell'archivio storico del comune di Firenze e venne collocata all'interno di Palazzo Vecchio. Vi confluirono libri vecchi e nuovi raccolti negli uffici comunali o provenienti da lasciti e donazioni.\nFu trasferita nel 1953 nel Complesso delle Oblate, e denominata biblioteca comunale centrale di Firenze. La sua raccolta si \u00e8 col tempo specializzata verso opere di interesse storico culturale con l'obbiettivo di documentare nel modo pi\u00f9 completo ed esaustivo possibile la storia culturale, politica e amministrativa di Firenze e della Toscana.\nIl 25 maggio 2007, al termine dei lavori di ristrutturazione di parte dell'edificio, \u00e8 stata inaugurata rinominandola biblioteca delle Oblate.\nNel marzo 2021 l'altana della biblioteca \u00e8 stata intitolata a Marielle Franco.\nDescrizione.\nLa biblioteca si articola su tre piani.\nAl \"piano terra\" sono situati:\nAl \"primo piano\" si trova la sezione Contemporanea.\nAl \"secondo piano\" si trova la sezione Contemporanea/Scienza e tecnica.\nPatrimonio.\nLa collezione della Biblioteca comprende circa 100.000 volumi, dei quali 40.000 a scaffale aperto. Comprende anche la raccolta storica della biblioteca comunale centrale arricchita da importanti lasciti e donazioni.\nFondi storici.\nI principali fondi sono i lasciti Boncinelli, Tordi ed i documenti del fondo Istria Fiume e Dalmazia,"}
{"id": "1724119", "revid": "838137", "url": "https://it.wikipedia.org/wiki?curid=1724119", "title": "Angela Maraventano", "text": "Biografia.\nDi origine siciliana, ristoratrice di professione nell'isola di Lampedusa.\nCarriera politica.\nNelle elezioni europee del 2004 si candid\u00f2 con la Lega Nord nella circoscrizione Italia insulare, ma ottenne solo 360 voti a Lampedusa e meno di mille nel resto della Sicilia.\nNel maggio del 2007 fu nominata vicesindaco di Lampedusa e Linosa con delega agli affari di Lampedusa.\nSenatrice.\nAlle elezioni politiche del 2008 viene eletta senatrice tra le file della Lega Nord, in virt\u00f9 della candidatura in Emilia-Romagna. Al Senato della Repubblica ha fatto parte della commissione Lavoro e Previdenza sociale, nonch\u00e9 della commissione bicamerale di controllo sugli enti gestori di forme obbligatorie di previdenza e assistenza sociale.\nIl 21 gennaio 2009 il sindaco di Lampedusa Bernardino De Rubeis (esponente dell'MpA, eletto in una maggioranza di \"centro-destra\") le revoc\u00f2 la delega. Nel 2010 torn\u00f2 vice sindaco di Lampedusa con le deleghe a Pubblica istruzione, Area Marina Protetta, Edilizia scolastica, Pari opportunit\u00e0, Sanit\u00e0.\nAlle elezioni europee del 2014 \u00e8 candidata nuovamente al Parlamento europeo, nella circoscrizione Italia insulare, nelle liste della Lega Nord, ottenendo solamente 544 preferenze e non venendo eletta.\nAlle elezioni regionali siciliane del 5 novembre 2017 si candida all'ARS, come capolista nel collegio di Agrigento nella lista Musumeci Presidente del candidato unico di \"centro-destra\", in quota Noi con Salvini Otterr\u00e0 379 preferenze, ma non sar\u00e0 eletta.\nProcedimenti giudiziari.\nNell'aprile 2012 la Maraventano fu condannata in primo grado dal tribunale di Agrigento per non aver pagato i contributi Inps a un dipendente del suo ristorante. La condanna ammonta a tre mesi di carcere e 300 euro di multa.\nControversie.\nAd ottobre 2020, in occasione della manifestazione a sostegno di Matteo Salvini riguardo al processo per la vicenda della nave militare \"Gregoretti\", ha affermato che \u201cLa nostra mafia non difende pi\u00f9 il territorio\u201d in quanto sarebbe stata combattuta ed eliminata dallo stato. In seguito alle critiche rivoltele, si \u00e8 giustificata dicendo \u201c\u00c8 stata una frase infelice dettata dalla rabbia e dal momento terribile che sta vivendo il nostro paese ma io mi sono sempre battuta contro tutte le mafie, a cominciare da quella nigeriana\u201d.\nNell'ottobre 2020 lascia anche la Lega Nord. Nel luglio 2021 \u00e8 stato chiesto nei suoi confronti il rinvio giudizio per istigazione a delinquere."}
{"id": "1724122", "revid": "19933", "url": "https://it.wikipedia.org/wiki?curid=1724122", "title": "Migranti", "text": ""}
{"id": "1724137", "revid": "12290", "url": "https://it.wikipedia.org/wiki?curid=1724137", "title": "Comics Journal", "text": ""}
{"id": "1724142", "revid": "256896", "url": "https://it.wikipedia.org/wiki?curid=1724142", "title": "SISMI", "text": ""}
{"id": "1724144", "revid": "212348", "url": "https://it.wikipedia.org/wiki?curid=1724144", "title": "SISDE", "text": ""}
{"id": "1724145", "revid": "256896", "url": "https://it.wikipedia.org/wiki?curid=1724145", "title": "CESIS", "text": ""}
{"id": "1724152", "revid": "599013", "url": "https://it.wikipedia.org/wiki?curid=1724152", "title": "Controguerra bianco", "text": "Il Controguerra bianco \u00e8 un vino DOC la cui produzione \u00e8 consentita nella provincia di Teramo.\nProduzione.\n\"Provincia, stagione, volume in ettolitri\""}
{"id": "1724155", "revid": "991694", "url": "https://it.wikipedia.org/wiki?curid=1724155", "title": "Citt\u00e0 (Italia)", "text": ""}
{"id": "1724157", "revid": "125020411", "url": "https://it.wikipedia.org/wiki?curid=1724157", "title": "Restauro degli affreschi della Cappella Sistina", "text": "Il restauro degli affreschi della Cappella Sistina \u00e8 stato uno dei pi\u00f9 importanti restauri del XX secolo.\nLa Cappella Sistina fu costruita da papa Sisto IV all'interno dei Palazzi Vaticani immediatamente a nord della Basilica di San Pietro e completata intorno al 1481. I muri della Cappella furono decorati da una gran numero di pittori del Rinascimento italiano del tardo XV sec., come Ghirlandaio, Perugino, e Botticelli. La Cappella fu ulteriormente affrescata sotto papa Giulio II coprendo la volta, ad opera di Michelangelo tra il 1508 ed il 1512 e con il famoso \"Giudizio Universale\", commissionato da papa Clemente VII e completato nel 1541, sempre da Michelangelo. Gli arazzi nel registro pi\u00f9 basso, oggi meglio conosciuti attraverso i cartoni di Raffaello del 1515-16, completavano l'insieme.\nGlobalmente, questi dipinti rappresentano il pi\u00f9 grandioso progetto pittorico del Rinascimento. Individualmente considerati, alcuni dei dipinti di Michelangelo sulla volta sono tra le opere pi\u00f9 famose che l'arte occidentale abbia mai creato. Gli affreschi che Michelangelo ha realizzato nella Cappella Sistina, ed in particolare quelli della volta e delle lunette che la accompagnano sono stati sottoposti nel corso dei secoli ad un certo numero di restauri, i pi\u00f9 recenti dei quali si sono svolti tra il 1980 e il 1994. Questi ultimi hanno provocato stupore presso gli studiosi e gli amanti dell'arte poich\u00e9 sono stati portati alla luce colori e particolari che la patina scura aveva nascosto per secoli. Dopo questi restauri, \u00e8 stato dichiarato che \"ogni libro su Michelangelo dovrebbe essere riscritto\". Altri, come lo storico dell'arte James Beck dell'ArtWatch International, hanno assunto una posizione estremamente critica sui restauri, affermando che i restauratori non hanno restituito le vere intenzioni dell'artista. Queste argomentazioni sono al centro di continui dibattiti, sopiti solo col tempo e il completamento dei restauri di tutta la volta, che hanno confermato l'accesa cromia originaria di Michelangelo.\nRestauri precedenti.\nGli affreschi sulla volta della Cappella Sistina hanno subito diversi interventi di restauro precedenti a quello del 1980. Alcuni problemi iniziali sul soffitto erano stati causati dalle infiltrazioni d'acqua, che penetrava dal pavimento situato al di sopra della volta. Intorno al 1547, Paolo Giovio scrisse che gli affreschi sulle volte erano stati danneggiati dal salnitro e dalle crepe. L'effetto del salnitro \u00e8 quello di lasciare una efflorescenza bianca. Gianluigi Colalucci, capo restauratore del Laboratorio per il Restauro dei Dipinti dei Monumenti Papali, competente per Musei e Gallerie, afferma nel suo saggio \"Michelangelo's colours rediscovered\", che i primi scienziati della conservazione avevano trattato le opere per via cosmetica applicando olio di lino o olio di noci, che hanno l'effetto di rendere il deposito cristallino pi\u00f9 trasparente.\nNel 1625, un restauro fu condotto da Simone Lagi, che pul\u00ec le volte usando del panno di lino e rimosse la patina scura strofinando sulla superficie pittorica della mollica di pane. Lagi occasionalmente inumid\u00ec anche la mollica, per rendere pi\u00f9 efficace la rimozione delle incrostazioni. Il suo resoconto attesta che gli affreschi \"erano ritornati alla loro precedente bellezza senza ricevere alcun danno\". Colalucci attesta che Lagi \"quasi certamente\" applic\u00f2 strati di vernice collosa per ravvivare i colori senza dirlo nel suo resoconto, per meglio \"preservare i segreti della loro arte [dei restauratori]\".Tra il 1710 e il 1713 un altro restauro fu eseguito dal pittore Annibale Mazzuoli e da suo figlio. Essi usarono spugne intinte nel \"vin greco\", che Colalucci suggerisce fosse necessario a causa dell'accrescimento dello sporco causato dalla fuliggine e dalla polvere trattenuti nei depositi oleosi del precedente restauro. Fatto ci\u00f2, Mazzuoli lavor\u00f2 sulla volta, secondo Colalucci, rafforzando il contrasto delle figure grazie alla ridipintura dei particolari. I due ridipinsero anche alcune aree i cui colori erano andati perduti a causa delle efflorescenze dei sali. Le aree di ridipintura furono tratteggiate o dipinte con pennellate lineari. Colalucci attesta che Mazzuoli applic\u00f2 anche un gran quantitativo di vernice collosa. Il restauro in questione si concentr\u00f2 sulla volta e poche attenzioni furono dedicate alle lunette.\nIl penultimo restauro fu operato dal Laboratorio di Restauro dei Musei Vaticani nel periodo 1935\u201338. Lo scopo dell'intervento fu quello di consolidare alcune aree dell'intonaco nella terminazione est dell'edificio e rimuovere parzialmente lo sporco.\nIl restauro moderno.\nLa sperimentazione preliminare per il restauro moderno cominci\u00f2 nel 1979. Il team di restauro comprendeva Gianluigi Colalucci, Maurizio Rossi, Piergiorgio Bonetti, e Bruno Baratti, che assunsero come linee guida le \"Regole per il restauro delle opere d'arte\" stabilite nel 1978 da Carlo Pietrangeli, direttore del Laboratorio Vaticano per il Restauro dei Dipinti, alla base delle procedure e dei metodi impiegati nel restauro. Una parte importante della moderna procedura di restauro, come stabilita da queste regole, \u00e8 lo studio e l'analisi dell'opera. Questa parte comprende la registrazione di ogni stadio del processo di restauro, in questo caso documentata dal fotografo Takashi Okamura per la Nippon Television Network Corporation.\nTra il giugno del 1980 e l'ottobre 1984 il primo stadio del restauro, quello riguardante il lavoro sulle lunette di Michelangelo, era stato completato. L'attenzione dei lavori si trasfer\u00ec quindi sulla volta, che venne completata nel 1989, e da qui al Giudizio Universale. Lo stadio finale del cantiere fu il restauro degli affreschi murali, approvato nel 1994 e reso pubblico l'11 dicembre 1999.\nObiettivi dei tecnici della conservazione.\nGli obiettivi che i tecnici della conservazione volevano raggiungere erano:\nPreparazione e metodologia.\nNel 1979 Colalucci condusse una serie di esperimenti preliminari per mettere a punto la giusta metodologia di restauro degli affreschi della Cappella Sistina. L'indagine cominci\u00f2 con dei test eseguiti su piccole aree del muro affrescato, in particolare sulla \"Disputa sul corpo di Mos\u00e8\" di Matteo da Lecce, che aveva attributi fisici e chimici simili alle tecniche pittoriche impiegate negli affreschi di Michelangelo. Le prove per trovare i solventi corretti continuarono su piccole porzioni della lunetta di \"Eleazar e Mattan\".\nA causa dell'altezza delle volte e dell'inaccessibilit\u00e0 degli affreschi, la precisa natura dei danni e dei problemi che si sarebbero incontrati durante il restauro non erano stati prevedibili quando fu presa la decisione di intraprendere il restauro, e furono verificabili solo una volta montate le impalcature. Secondo Colalucci, la continua analisi scientifica e la ricerca di risposte da parte dei restauratori ai problemi particolari sorti in corso d'opera erano da vedere come un processo in evoluzione, da preferire a una scelta unica da parte dell'\u00e9quipe di restauro, da applicare all'intero edificio.\nNel 1980 fu presa la decisione di intraprendere un restauro generale. L'azienda televisiva giapponese Nippon Television Network Corporation ha provveduto a fornire la maggior parte dei fondi, pari a 4,2 milioni di dollari USA, in cambio dei diritti cinematografici.\nPonteggi.\nIl team di restauratori complet\u00f2 la prima fase dei restauri sulle superfici verticali e sui pennacchi ricurvi attorno alla sezione superiore delle finestre, a partire da ponteggi in alluminio innestati immediatamente al di sotto delle lunette, usando gli stessi fori nei muri che erano stati utilizzati per i ponteggi di Michelangelo. Quando i lavori si spostarono sulle volte furono impiegate, nella stessa maniera, strutture simili a quelle usate da Michelangelo, che utilizzava mensole sporgenti dalle impalcature che sostenessero una piattaforma a pi\u00f9 livelli. I vantaggi portati dall'utilizzo di moderni materiali ultraleggeri si sono tradotti anche nella possibilit\u00e0 di ruotare la piattaforma, permettendo un comodo spostamento lungo il cantiere, piuttosto che frequenti smantellamenti e ricostruzioni, come aveva dovuto fare Michelangelo nel 1506.\nStato degli affreschi.\nI risultati delle indagini del 1979 rivelarono che tutti gli interni della cappella, ma soprattutto le volte, erano coperti da uno strato di sporco costituito dai grassi animali derivanti dalla combustione di candele in sego, cera e fuliggine (carbonio amorfo). Sopra le finestre (la maggior fonte di ventilazione), le lunette erano particolarmente annerite per il fumo ed i fumi di combustione della citt\u00e0, diventando \"molto pi\u00f9 sporche della volta stessa\".\nLa struttura della cappella era leggermente instabile ed era stata sopraelevata ben prima del 1508, quando Michelangelo vi lavor\u00f2; a ci\u00f2 sono riconducibili le crepe negli affreschi, e la crepa nel pennacchio di Giuditta era larga a tal punto da richiedere una sutura con mattoni e malta prima d'essere dipinta. La parte superiore delle volte forn\u00ec a Michelangelo una superficie di lavoro molto irregolare, a causa delle crepe e delle infiltrazioni d'acqua.\nIl continuo ingresso di acqua dal tetto e dai camminamenti esterni non protetti da tegole sopra il livello del soffitto ha causato infiltrazioni che hanno condotto sali dalle malte dell'edificio, depositandoli sulle volte affrescate mediante evaporazione. In alcune zone ci\u00f2 ha portato la superficie degli affreschi a rigonfiarsi e a formare bolle. Bench\u00e9 la decolorazione fosse un problema serio, i rigonfiamenti e le bolle non lo erano, perch\u00e9 il ridotto spessore e la trasparenza dei colori impiegati da Michelangelo su gran parte delle volte hanno permesso ai sali di passare attraverso la superficie pittorica piuttosto che di accumularsi dietro di essa.\nI precedenti restauri avevano lasciato evidenti segni sugli affreschi. Per contrastare lo sbiancamento della superficie pittorica operato dalla salinazione, erano stati applicati grassi animali e olii vegetali, che effettivamente avevano reso trasparenti i cristalli salini, ma avevano lasciato sulla superficie uno strato appiccicoso che aveva catturato e trattenuto la polvere. Un ulteriore problema era determinato dal salnitro filtrato attraverso le piccole crepe, che appariva sotto forma di anelli scuri sulla superficie, particolarmente visibili attorno ai piccoli putti che reggono i cartigli con i nomi dei personaggi rappresentati nei pennacchi. A differenza dei depositi cristallini bianchi, il salnitro non poteva essere rimosso e le chiazze scure circolari sono irreversibili. Strati di vernice e colla erano stati applicati in molte aree. Questi erano diventati scuri, determinando l'abbassamento di tono del colore negli affreschi. I restauratori hanno ridipinto sulle zone scure in maniera tale da ridefinire i dettagli delle figure, come \u00e8 accaduto nel caso delle lunette, le vele della volta e le parti inferiori dei pennacchi.\nEsami accurati hanno rivelato che nonostante i depositi fuligginosi, i depositi d'infiltrazione ed i cedimenti strutturali, la sottile \"pellicola pittorica\" degli affreschi di Michelangelo era in eccellenti condizioni. Colalucci descrive come Michelangelo abbia impiegato le migliori tecniche di affresco, nel modo in cui erano state illustrate dal Vasari. Gran parte dei dipinti conservavano ancora una buona adesione e hanno richiesto solo piccoli ritocchi. L'intonaco, su cui gli affreschi sono stati eseguiti, per la maggior parte \u00e8 stato trovato in buono stato, in quanto i precedenti restauratori lo avevano fissato (ove era stato necessario) con perni in bronzo.\nInterventi.\nPrima del restauro vero e proprio, il team ha investito sei mesi nell'indagine della composizione e dello stato degli affreschi, raccogliendo testimonianze da alcuni restauratori che avevano partecipato al restauro degli anni trenta e portando a termine un dettagliato studio scientifico per accertare quali solventi e quali tecniche avrebbero dato i migliori risultati su specifiche superfici dipinte.\nLa prima fase di restauro, di tipo fisico, \u00e8 consistita nel riattaccare tutte quelle aree della superficie dell'intonaco (spesso approssimativamente 5\u00a0mm) che erano in via di distacco dalla superficie del tonachino e quindi in pericolo di caduta. L'operazione fu condotta a termine con l'utilizzo di iniezioni di resina di polivinilacetato. Vecchi perni in bronzo, che erano stati utilizzati per stabilizzare le superfici, furono rimossi laddove con il passare del tempo stavano causando la formazione di crepe, e i fori in cui questi alloggiavano furono riempiti. I pigmenti che apparivano non perfettamente aderenti alla superficie pittorica sono stati consolidati con l'applicazione di resina acrilica diluita.\nI restauratori hanno lavato la superficie con una serie di solventi. Ovunque fosse possibile \u00e8 stata utilizzata acqua distillata per rimuovere lo sporco e dissolvere le gomme idrosolubili. Ritocchi e ridipinture che avevano contraddistinto i precedenti restauri furono rimossi con un solvente gelatinoso, applicato in pi\u00f9 passaggi con una tempistica precisa, e lavati con acqua distillata. Efflorescenze saline di carbonato di calcio sono state trattate con l'applicazione di una soluzione di dimetilformamide. Il passo finale \u00e8 stata l'applicazione di una soluzione blanda di un polimero acrilico per consolidare e proteggere la superficie, seguita da un ulteriore risciacquo.\nDove necessario, alcune aree sono state ritoccate con l'acquerello, per reintegrare la materia pittorica. Queste aree sono state riempite in maniera ben distinguibile (ad una distanza ravvicinata) da una trama di pennellate verticali; questa tecnica rimane invisibile ad una distanza di qualche metro e ad un occhio non esperto, permettendo di mantenere la leggibilit\u00e0 dell'opera d'arte, senza comprometterne l'autenticit\u00e0.\nAlcune piccole aree sono state lasciate non restaurate, in maniera tale da mantenere una registrazione fisica dei precedenti restauri che avevano avuto luogo, per esempio, \u00e8 stata mantenuta intatta un'area nella parte sinistra della cappella, che presentava ridipinture e sporco dovuto alla combustione delle candele, ed un'altra area a dimostrare il tentativo di contrattaccare la salinazione con l'utilizzo di olii.\nProtezione ambientale degli affreschi.\nUna volta rimossi i vari strati di sporco di candela, vernici, e colla animale dalla superficie degli affreschi della Cappella Sistina, essi si sono ritrovati esposti ad un tipo di attacco che non poteva essere previsto nei precedenti restauri.\nFra i maggiori attuali danneggiamenti, cui gli affreschi sono soggetti si contano i fumi esausti delle automobili, cui si aggiunge la vulnerabilit\u00e0 agli effetti delle folle di turisti che ogni giorno entrano nella Cappella, portando con loro calore, umidit\u00e0, polvere e batteri. Le superfici pulite degli affreschi sono pi\u00f9 esposte a questi fattori di quanto non lo fossero quando erano ricoperti da strati di cera sporca di fumo.\nPrecedentemente, l'unica ventilazione della Cappella Sistina era rappresentata dalle finestre nella parte superiore dei suoi muri perimetrali. Per prevenire l'accumulo di fumi esausti e l'ingresso di inquinanti portati dal vento, le finestre sono state permanentemente chiuse ed \u00e8 stato installato un sistema di condizionamento dell'aria. L'installazione \u00e8 stata effettuata a cura della United Technologies Corporation ed \u00e8 stata sviluppata con la collaborazione dell'ufficio dei Servizi Tecnici del Vaticano. Il progetto \u00e8 stato sviluppato per contrastare vari problemi specifici della Cappella, in particolare i rapidi cambiamenti (intesi spesso come aumenti) di calore e umidit\u00e0 che hanno luogo con l'ingresso dei primi gruppi di turisti ogni mattina e con l'uscita degli ultimi gruppi la sera. L'aria condizionata modifica non solo la temperatura, ma anche l'umidit\u00e0 relativa tra i mesi estivi ed invernali in maniera da rendere meno drastici i cambiamenti ambientali stagionali. L'aria nei pressi delle volte \u00e8 mantenuta temperata, mentre l'aria nella sezione inferiore del volume dell'edificio \u00e8 pi\u00f9 fredda e circola pi\u00f9 rapidamente, in maniera tale che le particelle cadano sul pavimento piuttosto che fluttuare verso l'alto. Batteri e inquinanti chimici sono mantenuti all'esterno dai filtri.\nSpecifiche ambientali:\nReazioni al restauro.\nCritiche e consensi.\nQuando furono annunciati, i restauri alla Cappella Sistina, provocarono una raffica di proteste ed obiezioni da parte degli storici dell'arte di tutto il mondo. Uno dei critici pi\u00f9 attivi a questo proposito fu James Beck, di ArtWatch International, che lanci\u00f2 ripetuti allarmi sulla possibilit\u00e0 di danneggiare l'opera di Michelangelo con restauri avventati. Un argomento ripetutamente usato fu che tutti i precedenti interventi avevano causato danni, di tipi diversi. Ogni restauro, a differenza della mera conservazione, mette a rischio un'opera d'arte. La conservazione, d'altra parte, ha come obiettivo la preservazione del lavoro nel suo stato attuale e la prevenzione da ulteriori deterioramenti. Beck ha espresso questi suoi dubbi in \"Art Restoration, the Culture, the Business and the Scandal\".\nMentre James Beck fu \"coinvolto in un pubblico dibattito\" con Gianluigi Colalucci, Ronald Feldman, un commerciante di opere d'arte di New York, avvi\u00f2 una petizione supportata da 15 famosi artisti, tra cui Robert Motherwell, George Segal, Robert Rauschenberg, Christo ed Andy Warhol che chiedeva a papa Giovanni Paolo II di fermare sia i lavori nella Cappella, sia il restauro dell\"'Ultima cena\" di Leonardo da Vinci.\nUn impegno preso dal team di restauro era che tutto sarebbe stato condotto in maniera trasparente, in modo che i reporter, gli storici dell'arte e altri esperti del settore con interesse in buona fede avrebbero potuto avere accesso alle informazioni e vedere l'opera. Tuttavia, un'unica ditta, la Nippon Television Network Corporation, ottenne i diritti esclusivi sulle fotografie e le riprese relative al restauro. Michael Kimmelman, il principale critico d'arte del \"New York Times\", scrisse, nel 1991, che la critica negativa dei restauri delle volte e delle lunette era in parte fomentata dalla riluttanza della Nippon Television Network a rendere pubbliche le fotografie da loro scattate in esclusiva, che registravano ogni stadio del processo, e che costituivano le uniche prove concrete in grado di attestare il corretto svolgimento dei lavori.\nSecondo Kimmelman, la ragione della riluttanza alla riproduzione delle fotografie dettagliate, che avrebbero potuto mettere a tacere le peggiori paure di molti degli interessati, era legata all'intenzione della ditta di produrre un grande libro in due volumi, in edizione limitata (\"grande quanto un tavolino da caff\u00e8\"). Questo libro, una volta prodotto sarebbe stato venduto per dollari. Kimmelman defin\u00ec il fatto che queste foto sarebbero state disponibili soltanto ai pochi che avrebbero potuto permettersi un prezzo cos\u00ec esorbitante, \"ingeneroso\" ed \"immorale\".\nMan mano che i lavori volgevano verso la fine, si innescarono anche reazioni positive; papa Giovanni Paolo II pronunci\u00f2 un'omelia inaugurale alla conclusione di ogni fase. Nel dicembre 1999, dopo il completamento del restauro degli affreschi sulle pareti, afferm\u00f2:\nIl cardinale Edmund Casimir Szoka, governatore della Citt\u00e0 del Vaticano, disse: \"Questo restauro e l'esperienza dei restauratori ci permettono di contemplare i dipinti come se ci fosse stata data la fortuna di essere presenti quando furono mostrati per la prima volta\".\nUn anonimo scrittore della Carrier, la compagnia che ebbe l'incarico della futura conservazione degli affreschi con l'installazione di condizionatori d'aria fu persino pi\u00f9 eloquente:\nAltri autori sono stati meno lusinghieri. Andrew Wordsworth del \"The Independent\", Londra, ha dato espressione al nodo critico pi\u00f9 problematico:\nTale cruciale questione fu anche sottolineata da Beck e definita in termini molto chiaramente espressi sul sito dell'artista Peter Layne Arguimbau.\nQuestioni sollevate dalla critica.\nLa parte dei restauri alla Cappella Sistina che hanno scatenato le critiche pi\u00f9 accese sono le volte, dipinte da Michelangelo. L'emergere dei vivaci colori degli Antenati di Cristo dalle tenebre ha provocato una reazione motivata dalla paura che i processi impiegati nella pulitura fossero troppo radicali. Nonostante gli allarmi, il lavoro sugli affreschi procedette e, secondo critici come James Beck, le loro peggiori paure furono confermate non appena le volte furono completate.\nLe cause del dissenso risiedono nell'analisi e comprensione delle tecniche utilizzate da Michelangelo, ed il conseguente approccio tecnico dei restauratori nel metter mano su quest'opera. Un dettagliato esame degli affreschi delle lunette convinse i restauratori che Michelangelo avesse lavorato esclusivamente a \"buon fresco\", cio\u00e8 che l'artista avesse lavorato soltanto su porzioni di intonaco appena steso che ogni sezione del dipinto fosse stata completata quando la malta era ancora fresca. In altre parole, Michelangelo non avrebbe lavorato \"a secco\", non sarebbe ritornato sul suo lavoro e non avrebbe aggiunto dettagli sull'intonaco asciutto.\nPartendo dal presupposto che l'artista avesse utilizzato un unico metodo in tutta l'opera, i restauratori decisero di utilizzare un unico metodo anche nel restauro. Fu deciso che tutti gli strati scuri di colla animale e \"nero fumo\", tutta la sporcizia, e tutte le aree sovradipinte dovevano essere considerate egualmente spurie: si misero sullo stesso livello quindi depositi di fuliggine, primi tentativi di restauro e ritocchi realizzati dai primi restauratori con l'obiettivo di ravvivare l'aspetto del lavoro. Basandosi su questa decisione, secondo la lettura critica di Arguimbau sui dati che gli erano stati forniti a proposito dei restauri, i chimici che facevano parte del team dei restauratori decisero di utilizzare un solvente che riportasse nuovamente alla luce lo stato originario degli affreschi. Dopo il trattamento, solo ci\u00f2 che era stato dipinto a \"buon fresco\" sarebbe rimasto.\nSecondo i critici, il problema principale di questo approccio consiste nel fatto che si \u00e8 basato sul presupposto che Michelangelo avesse dipinto esclusivamente a \"buon fresco\", fosse sempre soddisfatto del risultato ottenuto al termine di ogni giornata, e che in quattro anni e mezzo passati a dipingere, si fosse sempre attenuto ad un unico metodo, e non avesse mai fatto piccole alterazioni o aggiunto successivamente nuovi dettagli. \nUna rilettura delle affermazioni rilevanti di Colalucci a questo proposito, nell'ordine in cui appaiono nell'appendice intitolata \"I colori di Michelangelo svelati\" d\u00e0 i seguenti risultati:\nLe continue critiche sono legate al fatto che i restauratori hanno presunto di conoscere il risultato finale che il pittore voleva raggiungere in ogni singolo caso, in tutto lo spazio della volta, e con quali metodi l'avesse raggiunto. Le voci discordanti sull'argomento sono state veementi e le questioni sollevate sono rimaste irrisolte.\nIl problema del nerofumo.\nI restauratori sono partiti dal presupposto che tutti gli strati di grasso e sporcizia sulle volte fossero il risultato della combustione delle candele. Contrariamente a questa visione, James Beck e numerosi artisti hanno suggerito che Michelangelo abbia usato il nerofumo misto a colla per sottolineare le ombre e migliorare la definizione delle aree scure, \"a secco\". Se cos\u00ec fosse, gran parte di questo lavoro sarebbe stata rimossa durante i restauri.\nSu alcune delle figure, comunque, rimangono ancora chiare tracce di pittura in nerofumo. L'evidente spiegazione risiede nel fatto che nel lungo periodo in cui Michelangelo era al lavoro, probabilmente, per una serie di ragioni, vari\u00f2 la sua tecnica. Fenomeni che avrebbero potuto influenzare il grado di finitura raggiunto in una particolare giornata di lavoro includevano il calore e l'umidit\u00e0 atmosferica, nonch\u00e9 il numero delle ore di luce diurna. Qualunque possa essere stata la ragione di queste differenze, si notano con chiara evidenza differenti metodi nell'applicazione di luci e ombre su singole figure.\nCi sono ancora intense aree d'ombra che danno rilievo alla figura della Sibilla Cumana. Ma \u00e8 pi\u00f9 di un rilievo; \u00e8 la tridimensionalit\u00e0 che gli amanti dell'arte si aspettano di vedere nell'opera di quell'uomo che ha scolpito il Mos\u00e8. I critici del restauro hanno dichiarato che questo era proprio l'obiettivo di Michelangelo e che molti affreschi avevano colori vivacemente contrastanti, disposti l'uno accanto all'altro, che furono poi rilavorati \"a secco\" per raggiungere questo effetto, che ora \u00e8 stato perso a causa di una pulitura troppo scrupolosa.\nNel restauro delle volte \u00e8 andata persa in modo uniforme la definizione a secco del dettaglio architettonico: le conchiglie, le ghiande e gli ornamenti a \"perle e fusi\", che Michelangelo probabilmente lasciava completare a qualche assistente, quando si spostava al pannello successivo. Il trattamento di questi dettagli variava considerevolmente. In poche occasioni, ad esempio intorno alla vela di Ezechia, i dettagli architettonici furono dipinti \"a buon fresco\" e sono rimasti intatti.\nIl paragone tra due vele della volta rivela differenti situazioni del dipinto in seguito al restauro. La vela che vediamo sulla sinistra ha ombre e dettagli definiti in nero. L'abito verde con zone pi\u00f9 luminose in giallo \u00e8 stato ripassato con il nero e definito con profonde ombre. Sull'architettura dipinta ogni motivo \u00e8 rilevato in nero. Gli occhi del bambino sono tracciati con bianco e nero. La continua presenza di questi dettagli suggerisce che siano stati completati quando la superficie dell'intonaco era umida. L'intera vela riprodotta sulla destra ha un aspetto incompleto. Prima della pulitura anche qui il nero definiva le ombre delle vesti e i dettagli ben marcati dell'architettura.\nSui pennacchi angolari, ognuno dei quali descrive un soggetto violento, la rimozione del nerofumo ha diminuito l'intensit\u00e0 drammatica di tutte e quattro le scene. Ci\u00f2 \u00e8 particolarmente evidente nella perdita di profondit\u00e0 della \"Punizione di Aman\". Laddove prima le figure emergevano nettamente in un interno dalle ombre scure, ora la prospettiva, la definizione e la drammaticit\u00e0 sono scomparse nella monotona scena pastello che rimane.\nColore.\nIl curatore Fabrizio Mancinelli cita il viaggiatore francese del XVIII secolo De Lalande, il quale diceva che la colorazione delle volte era diventata, con il passare del tempo, monotona, \"tende[nte] al rosso spento e grigio\". Mancinelli scrive che il restauro rivela \"un nuovo Michelangelo\" in quanto colorista e che questa \"nuova caratteristica conferisce un senso migliore della sua posizione storica\". Egli continua dicendo che gli osservatori pi\u00f9 oculati della Cappella Sistina sono sempre stati consapevoli del fatto che la gamma dei colori usati fosse molto differente da quella visibile e includesse i rosa, i verde mela, gli arancioni, i gialli e i blu pallidi impiegati dal maestro di Michelangelo, il Ghirlandaio, uno dei pi\u00f9 competenti pittori a fresco del Rinascimento.\nI restauratori avrebbero dovuto aspettarsi questa brillante tavolozza, in quanto questa stessa gamma di colori appare nei lavori di Giotto, Masaccio e Masolino, Fra Angelico e Piero della Francesca, cos\u00ec come in quelli del Ghirlandaio stesso e di altri frescanti pi\u00f9 tardi, come Annibale Carracci e Giambattista Tiepolo. La ragione dell'impiego di questa gamma di colori \u00e8 che molti altri pigmenti non sono utilizzabili nell'affresco, in quanto hanno propriet\u00e0 chimiche che mal interagiscono con le malte umide. Il colore che \u00e8 evidentemente assente nelle volte di Michelangelo, ma non nel \"Giudizio universale\", \u00e8 il blu intenso del lapislazzuli. Questo colore, ricavato dalla macinazione della pietra semipreziosa, era sempre applicato a secco in un secondo momento, insieme alla foglia d'oro applicata sulle aureole e alle decorazioni delle vesti.\nL'aspetto cromatico che si \u00e8 rivelato pi\u00f9 inaspettato \u00e8 stato il trattamento delle ombre da parte di Michelangelo. L'esecuzione della Sibilla Libica e del Profeta Daniele, che sono posti fianco a fianco, pu\u00f2 essere considerata esemplare. Sulla veste gialla della Sibilla, Michelangelo ha ottenuto lumeggiature gialle, passando attraverso toni accuratamente sfumati di giallo scuro, di arancione pallido, arancione scuro, per arrivare quasi al rosso nelle zone d'ombra. Mentre le ombre rosse sono esse stesse inconsuete in un affresco, la sfumatura attraverso l'utilizzo di toni adiacenti dello spettro cromatico \u00e8 una soluzione abbastanza naturale. Sulle vesti di Daniele, non troviamo per\u00f2 una sfumatura cos\u00ec delicata. L'interno giallo del suo mantello diventa improvvisamente verde scuro nelle ombre, mentre il color malva ha ombre di un rosso intenso. Queste combinazioni di colori, che potrebbero essere meglio descritte come iridescenti, si trovano in molti punti delle volte, inclusa la calza del giovane nella lunetta di \"Mathan\" che \u00e8 verde pallido e viola rossastro.\nIn alcuni casi, la combinazione dei colori appare sgargiante: ci\u00f2 \u00e8 particolarmente evidente nel caso del Profeta Daniele. Il confronto tra zone di affresco \"restaurate\" e \"non restaurate\" dimostra bene che Michelangelo lavor\u00f2 su queste figure con velature di nerofumo, e quindi che la tecnica era stata precedentemente pianificata. Il rosso acceso usato nelle vesti di Daniele e della Sibilla Libica non crea vere ombre se usato da solo. In questo e in molti altri casi la colorazione sembra essere stata intesa come una sottodipintura, che sarebbe stata vista solo attraverso una sottile velatura nera, con le ombre pi\u00f9 profonde sottolineate invece con un nero pi\u00f9 intenso, cos\u00ec come ancora appaiono nella Sibilla Cumana. Questo uso di colori brillanti e contrastanti per la sottodipintura non \u00e8 una caratteristica comune negli affreschi, ma \u00e8 normalmente impiegata sia nella pittura a olio che nella tempera. Come per il Profeta Daniele, il vestito giallo della Sibilla Libica un tempo aveva maggiori sottigliezze nelle sue pieghe ed ombre di quante non ne abbia ora.\nNon c'\u00e8 alcun dubbio che prima della pulitura le volte fossero pi\u00f9 sporche, pi\u00f9 spente e uniformi di quanto Michelangelo avesse mai voluto, ma quando si osservano le immagini degli affreschi nel loro stato macchiato e non restaurato, le sottili velature e la definizione intensa, descritte da Beck e Arguimbau, si possono ancora notare e conferiscono massa e spessore alle forme.\nIl pittore e biografo Giorgio Vasari, nel suo \"Le vite de' pi\u00f9 eccellenti pittori, scultori e architettori\", descrive la figura di Giona come appariva nella met\u00e0 del XVI secolo:\nLa grande figura di Giona \u00e8 molto importante per tutta la composizione, sia dal punto di vista pittorico che teologico, in quanto \u00e8 simbolo del Cristo risorto. La figura occupa il pennacchio che si innalza sopra l'altare per sostenere le volte, ed \u00e8 tesa all'indietro, con gli occhi girati verso Dio. La rappresentazione in scorcio descritta dal Vasari era innovativa ed ebbe grande influenza sui pittori successivi. La pulitura di questa figura fondamentale ha lasciato pochi resti di ombre nere visibili all'estrema sinistra del dipinto. Tutte le altre linee e velature nere, meno intense, sono state rimosse, diminuendo l'impatto dell'audace scorcio, e sottraendo anche al grande pesce, ai genii dietro Giona, e alle figure architettoniche di numerosi dettagli.\nGli occhi.\nLa perdita di profondit\u00e0 non \u00e8 l'unico fattore deplorato dalla critica. Un importante aspetto del lavoro di Michelangelo scomparso per sempre in numerose occorrenze, \u00e8 la dipintura delle pupille degli occhi dei suoi personaggi. Non tutti per\u00f2 concordano che si tratti di aggiunte a secco di Michelangelo, ma di volgari aggiunte dei restauratori successivi desiderosi di amplificare la leggibilit\u00e0 degli affreschi.\nLe pupille sono una parte essenziale del pi\u00f9 impressionante e famoso fra questi affreschi, cio\u00e8 la \"Creazione di Adamo\". Mentre Adamo rivolge lo sguardo a Dio, Egli guarda l'uomo direttamente, e sotto il braccio protettivo di Dio, Eva gira i suoi occhi di lato, con uno sguardo di ammirazione per il suo futuro marito. Ripetutamente, Michelangelo dipinse sguardi eloquenti sui volti dei propri personaggi. La maggior parte di questi sguardi sembrano essere stati dipinti a \"buon fresco\" e sono rimasti, ma altri no. Le orbite degli occhi della famiglia che compare nella lunetta di Zorobabele sono vuote, come quelle dell'uomo nella lunetta di Aminadab, ma la rimozione che ha causato il pi\u00f9 grande disappunto della critica \u00e8 quella degli occhi della piccola figura in verde e bianco che un tempo faceva uscire il proprio sguardo dall'oscurit\u00e0 sopra la lunetta di Iesse.\nRestaurare la luce.\nCarlo Pietrangeli, gi\u00e0 Direttore Generale dei Musei Vaticani, scrive a proposito del restauro: \"\u00c8 come aprire una finestra in una stanza oscura e vederla inondata di luce\". Le sue parole fanno eco a quelle di Giorgio Vasari che, nel XVI secolo, disse a proposito della volta della Cappella Sistina:\nPietrangeli, nella sua prefazione a \"La Cappella Sistina\", scritta dopo il restauro delle lunette, ma prima del restauro delle volte, loda coloro che hanno avuto il coraggio di cominciare il processo di restauro, e ringrazia non solo quelli che hanno visitato il cantiere di restauro mentre era ancora in corso, portando i benefici della loro esperienza e conoscenza, ma anche coloro che sono stati critici nei confronti del lavoro. Pietrangeli ha riconosciuto che queste persone hanno spronato il team di restauro a realizzare una documentazione puntigliosa, in maniera tale che fosse disponibile per coloro che se ne interessassero, adesso come in futuro, un rapporto dettagliato dei criteri e dei metodi con cui il lavoro era stato svolto."}
{"id": "1724161", "revid": "1564499", "url": "https://it.wikipedia.org/wiki?curid=1724161", "title": "Lingua chaga", "text": "La lingua chaga \u00e8 una lingua bantu parlata in Tanzania.\nDistribuzione geografica.\nSecondo \"Ethnologue\", si stima che la lingua chaga sia parlata da oltre un milione di persone in Tanzania, appartenenti alla popolazione Chaga, che vive principalmente sui contrafforti del Kilimangiaro e del Monte Meru.\nDialetti e lingue derivate.\nLa lingua chaga \u00e8 un continuum dialettale che comprende i seguenti idiomi:\nClassificazione.\nSecondo \"Ethnologue\", la classificazione della lingua chaga \u00e8 la seguente:\nSistema di scrittura.\nPer la scrittura viene utilizzato l'alfabeto latino."}
{"id": "1724163", "revid": "14475", "url": "https://it.wikipedia.org/wiki?curid=1724163", "title": "Lingua kichagga", "text": ""}
{"id": "1724164", "revid": "61051", "url": "https://it.wikipedia.org/wiki?curid=1724164", "title": "SIFAR", "text": ""}
{"id": "1724165", "revid": "256896", "url": "https://it.wikipedia.org/wiki?curid=1724165", "title": "SIOS", "text": ""}
{"id": "1724171", "revid": "1305772", "url": "https://it.wikipedia.org/wiki?curid=1724171", "title": "Fiction (disambigua)", "text": "Fiction \u00e8 la narrazione di eventi immaginari, in netto contrasto con la narrazione di eventi reali.\nPu\u00f2 inoltre riferirsi a:"}
{"id": "1724184", "revid": "1793900", "url": "https://it.wikipedia.org/wiki?curid=1724184", "title": "Union Square (San Francisco)", "text": "Union Square \u00e8 la piazza centrale di San Francisco. Collocata su \"Market Street\" (via principale della citt\u00e0), \u00e8 conosciuta come il luogo dello shopping, degli hotel pi\u00f9 lussuosi e dei teatri prestigiosi. Il nome \"Union Square\" trae origine dalle numerose manifestazioni di sostegno all'esercito nordista, che ebbero luogo sulla piazza durante la guerra di secessione americana. La piazza rappresenta uno dei pi\u00f9 grandi quartieri commerciali della California, per la quantit\u00e0 di negozi, boutique eleganti e saloni di bellezza, che la rendono una delle mete pi\u00f9 apprezzate dai turisti che visitano la citt\u00e0."}
{"id": "1724207", "revid": "196390", "url": "https://it.wikipedia.org/wiki?curid=1724207", "title": "Sender Bozen", "text": ""}
{"id": "1724218", "revid": "54811", "url": "https://it.wikipedia.org/wiki?curid=1724218", "title": "Matatu", "text": "I matatu sono una forma di trasporto pubblico in Kenya. Sono in genere minibus a 14 posti, pi\u00f9 un autista e un conduttore, paragonabili ai daladala tanzaniani e altri mezzi simili presenti in altri paesi africani. In passato i matatu erano dei taxi collettivi; oggi, la maggioranza dei matatu segue linee prestabilite.\nLa parola \"matatu\" ha origine dal swahili: \"tatu\" significa tre, perch\u00e9 tre centesimi di scellino era il costo base della corsa, e \"ma-\" \u00e8 il prefisso swahili per il plurale della classe \"ji\"/\"ma\", che si applica a parole costruite a partire da altre parole con significati diversi. \nNel passato, i matatu avevano colori sgargianti, venivano battezzati con nomi altisonanti, e proponevano delle vere e proprie discoteche su ruota.\nIl governo keniota, con una legge del 2004, ha regolamentato il settore, fissando anche la colorazione delle carrozzerie \u2013 solitamente bianche con una striscia gialla su cui vanno scritti il numero massimo di passeggeri e le linee per cui il mezzo \u00e8 abilitato \u2013 oltre a introdurre altri vincoli, come l'obbligo di cinture di sicurezza su tutti i sedili per i passeggeri.\nAutista e conduttore devono inoltre indossare una camicia gialla o blu; il volume della musica non deve essere eccessivo.\nDopo un primo momento di rigore, queste nuove regole stanno venendo sempre pi\u00f9 trascurate col passar del tempo.\nI proprietari dei matatu sono riuniti in due diverse associazioni.\nQuasi tutti sono inoltre costretti a pagare una tangente alla setta dei \"mungiki\" per poter operare nelle grandi citt\u00e0 come Nairobi, Nakuru e Mombasa.\nAnche la polizia chiede tangenti fisse ad ogni proprietario di matatu per poter operare, e ai singoli autisti per non multarli in caso di infrazione."}
{"id": "1724219", "revid": "767487", "url": "https://it.wikipedia.org/wiki?curid=1724219", "title": "La fortuna di Zanze", "text": "La fortuna di Zanze \u00e8 un film del 1933 diretto da Amleto Palermi."}
{"id": "1724224", "revid": "36426", "url": "https://it.wikipedia.org/wiki?curid=1724224", "title": "Villa Il Palagio (San Casciano in Val di Pesa)", "text": ""}
{"id": "1724225", "revid": "36426", "url": "https://it.wikipedia.org/wiki?curid=1724225", "title": "Villa il Palagio (San Casciano in Val di Pesa)", "text": ""}
{"id": "1724228", "revid": "228587", "url": "https://it.wikipedia.org/wiki?curid=1724228", "title": "Palazzo dei Rohan", "text": "Il Palazzo dei Rohan (francese \"Palais des Rohan\") si trova nel centro di Strasburgo, in Francia, accanto alla Cattedrale e al suo museo, il Mus\u00e9e de l\u2019\u0152uvre Notre-Dame.\nStoria.\nIl grande edificio fu costruito tra il 1728 e il 1741 dall'architetto Robert de Cotte per il vescovo Armand-Gaston-Maximilien de Rohan-Soubise al posto del precedente palazzo vescovile. L'architettura \u00e8 un esempio del Classicismo divenuto alla moda in Francia dopo la conquista di Strasburgo.\nA partire dal 1704 Armand-Gaston de Rohan-Soubise fa comperare diversi palazzi vicini alla cattedrale. Nel 1727 ordina di demolire i vecchi edifici sulle rive dell'Ill e fa costruire un superbo palazzo. Robert de Cotte disegna la pianta e Laurent Gourlade dirige i lavori; sar\u00e0 sostituito pi\u00f9 tardi da Joseph Massol. I lavori, cominciati nel 1732, finiranno dieci anni pi\u00f9 tardi.\nOrigine del nome attuale.\nIl palazzo ha preso il nome di \"Palazzo dei Rohan\" dai quattro principi vescovi della famiglia di Rohan, che nel XVIII secolo si sono succeduti nella diocesi di Strasburgo:\nStruttura.\nUn portale monumentale, ad arco di trionfo, sormontato da statue che rappresentano la Clemenza e la Religione, immette nella corte d'onore; gli edifici amministrativi e di gestione del palazzo si affacciano, a sinistra e a destra, sulla corte. Il corpo principale del palazzo \u00e8 su due piani: il piano terra era riservato al vescovo, e quello superiore ai suoi servitori. La facciata principale \u00e8 a diciassette assi, che circondano un corpo centrale a quattro colonne iscritte e rivestito da un frontone triangolare. Ad ovest la simmetria del complesso \u00e8 attenuata da una grande biblioteca con una vasta apertura sagomata. La facciata che d\u00e0 sulla corte \u00e8 pi\u00f9 intima ed animata da pilastri. Due corte ali a gomito fanno da riparo ai vestiboli d'ingresso. A nord, di fronte alla cattedrale, il monumentale portale a colonne si apre tra due sontuosi padiglioni d'angolo.\nMusei.\nIl palazzo ospita oggi tre diversi musei: \nOpere principali.\nSoprattutto il Mus\u00e9e des Beaux-Arts ospita una serie di importanti opere d'arte dei nomi pi\u00f9 rilevanti dell'arte europea. Spiccano opere di Giotto (\"Crocifissione di Strasburgo\"), Hans Memling, Carlo Crivelli (\"Adorazione dei pastori\"), Botticelli, Cima da Conegliano, Raffaello (\"Ritratto di giovane donna\"), Correggio (\"Giuditta e la sua ancella con la testa di Oloferne\"), Lorenzo Lotto, El Greco, Canaletto, Van Dyck, Rubens, Goya, Corot e altri."}
{"id": "1724230", "revid": "287204", "url": "https://it.wikipedia.org/wiki?curid=1724230", "title": "Jos\u00e9 Luis Guti\u00e9rrez Solana", "text": "Artista precoce, non segu\u00ec alcuna scuola ufficiale. Mostr\u00f2 tuttavia preferenze per il Greco, Zurbar\u00e1n, Vel\u00e1zquez, Ribera, Goya e Pieter Brueghel il Vecchio.\nIn particolare si rifece al Goya delle \"pitture nere\" per la tecnica pittorica e al Brueghel per la composizione e i temi.\nNel 1907 si impose, per la prima volta, all'attenzione del pubblico al Circolo delle Belle Arti di Madrid. Negli ultimi anni della sua vita ottenne sia in patria che all'estero importanti riconoscimenti.\nScrisse su Madrid e sulla Spagna in uno stile crudo e amaro, che \u00e8 la traduzione in termini letterari dell'opera figurativa, rispecchiante la sua esistenza vissuta nei bassifondi madrileni, nei porti cantabrici e negli squallidi villaggi castigliani, dove spesso si recava.\nNella sua pittura animata da una cupa vitalit\u00e0 appaiono con frequenza orrende danze macabre, oppure visioni dolorose costruite con un disegno sicuro e robusto con impasti densi di riflessi verdastri e scuri nei quali predominano le terre.\nTra le sue opere: \"La danza della morte\" (collezione J.Valera, Madrid), \"La processione della morte\" (collezione J.Valera, Madrid)."}
{"id": "1724239", "revid": "1005847", "url": "https://it.wikipedia.org/wiki?curid=1724239", "title": "Arrigo Solmi", "text": "Fu Ministro di grazia e giustizia del governo Mussolini dal 24 gennaio 1935 al 12 luglio 1939.\nBiografia.\nLaureato in Giurisprudenza all'Universit\u00e0 degli Studi di Modena, fu professore di Storia del diritto italiano nelle Universit\u00e0 degli Studi di Camerino, Cagliari, Siena, Parma e Pavia; poi di Scienze politiche nell'Universit\u00e0 degli Studi di Milano e, infine, di Diritto nell'Universit\u00e0 di Roma. Dell'Universit\u00e0 di Pavia fu rettore nel biennio accademico 1923-1925.\nFu socio - poi anche vicepresidente e presidente - dell'Istituto Lombardo di Scienze e Lettere e \"socio nazionale\" dell'Accademia dei Lincei.\nAder\u00ec al fascismo e fu eletto deputato del Regno nel 1924 per il PNF, riconfermato nel 1929. Nel 1925 fu tra i firmatari del Manifesto degli intellettuali fascisti.\nFu sottosegretario all'Educazione nazionale dal 1932 al 1935. Riconfermato ancora alla Camera, divenne Ministro di grazia e giustizia e Guardasigilli dal 1935 al 1939.\nMembro del Gran consiglio del fascismo.\nNel marzo 1939 divenne consigliere nazionale della Camera dei fasci e delle corporazioni, fino alla sua nomina al Senato del Regno nel dicembre 1939.\nScrisse un'apprezzata \"Storia del Diritto italiano\" e saggi di storia del Risorgimento sostenendo il carattere nazionale di esso. Si occup\u00f2 anche di studi di politica estera (\"Italia e Francia\") con ispirazione nazionalistica.\nStudioso di Dante, ne indag\u00f2 particolarmente la dottrina politica in un'importante serie di studi.\nImportanti, infine, anche i suoi scritti di storia e di diritto medievali, dei rapporti fra Stato e Chiesa, del diritto sardo, della storia delle associazioni italiane, della storia di Piacenza e Milano, e altri, rivelando un'ecletticit\u00e0 di temi veramente notevole."}
{"id": "1724248", "revid": "36426", "url": "https://it.wikipedia.org/wiki?curid=1724248", "title": "Villa Riposo dei Vescovi", "text": ""}
{"id": "1724250", "revid": "36426", "url": "https://it.wikipedia.org/wiki?curid=1724250", "title": "Villa il Riposo dei Vescovi", "text": ""}
{"id": "1724251", "revid": "1573940", "url": "https://it.wikipedia.org/wiki?curid=1724251", "title": "Dollaro dominicano", "text": "Il dollaro \u00e8 stato la valuta di Dominica fino al 1862 e di nuovo dal 1913. Attualmente circola il dollaro dei Caraibi orientali.\nPrimo dollaro.\nIl primo dollaro era costituito da dollari spagnoli o da real coloniali spagnoli bucati o tagliati in parti. Il dollaro era suddiviso in \"bit\" (dal valore di 9 \"penny\"). Prima del 1813 il cambio era di 11 \"bit\" per un \"holey dollar\", ovvero 12\u00bd \"bit\" per un dollaro intero. Dopo il 1813, i rapporti diventarono di 16 \"bit\" per un \"holey dollar\", ovvero 18 \"bit\" per un dollaro intero. Nel 1862 la sterlina britannica divenne la valuta ufficiale dell'isola.\nMonete.\nLa prima serie di monete fu prodotta tra il 1791 ed il 1798 nei tagli da 1\u00bd, 5\u00bd ed 11 \"bit\"; le monete da 5\u00bd \"bit\" erano pezzi da 4 \"real spagnoli\" bucati e quelle da 11 \"bit\" erano prodotte bucando i real da 8, mentre quelle da 1\u00bd \"bit\" erano ottenute con i tasselli centrali che venivano tolti per produrre le monete da 11 \"bit\".\nLa seconda serie fu emessa nel 1813 ed era costituita da monete da 3, 4, 6, 12 e 16 \"bit\". Le monete da 12 e 16 \"bit\" erano pezzi da 8 bucati, e la parte estratta per fare la moneta da 12 \"bit\" era usata per produrre le altre monete. Con il disco estratto intero si faceva la moneta da 6 \"bit\", spezzandolo a met\u00e0 si creava quella da 3 \"bit\" ed il dischetto veniva a sua volta forato per creare la moneta da 4 \"bit\".\nLa terza serie fu emessa tra il 1816 ed il 1818 ed era costituita da una moneta da 2 \"bits\" ed una da 2 \"shilling\" e 6 \"penny\" (segnata 2/6, pari a 3\u2153 \"bi\"). La moneta da 2 \"bit\" era un pezzo forato da 2 \"real\" mentre quella da 2/6 era un pezzo da otto diviso in quattro parti.\nSecondo dollaro.\nNel 1913 furono emesse le prime banconote private, denominate in dollari. Dal 1920 alcune di queste banconote furono denominate anche in sterline, al rapporto di 1 dollaro = 4 scellini e 2 \"penny\". Nel 1935 fu introdotto il dollaro delle Indie occidentali britanniche, dello stesso valore del dollaro dominicano e degli altri dollari che circolavano nelle Indie occidentali britanniche. Banche private continuarono ad emettere banconote fino al 1941. Il dollaro delle Indie occidentali britanniche fu sostituito nel 1965 dal dollaro dei Caraibi orientali.\nBanconote.\nLa \"Royal Bank of Canada\" introdusse le banconote da 5 dollari nel 1913, continuando ad emetterle fino al 1938. La \"Colonial Bank\" emise biglietti da 5 dollari fino al 1926, dopo di che la \"Barclays Bank\" (che nel frattempo aveva assorbito la \"Colonial Bank\") inizi\u00f2 ad emettere biglietti da 5 dollari e continu\u00f2 fino al 1941."}
{"id": "1724259", "revid": "36426", "url": "https://it.wikipedia.org/wiki?curid=1724259", "title": "Tabernacolo del Poggiarello", "text": ""}
{"id": "1724267", "revid": "1318658", "url": "https://it.wikipedia.org/wiki?curid=1724267", "title": "Monte Stanley", "text": "Il Monte Stanley (o Monte Ngaliema) \u00e8 una montagna della Catena del Ruwenzori ed \u00e8 la terza montagna pi\u00f9 alta dell'Africa dopo il Kilimangiaro (5.895 metri) ed il monte Kenya (5.199 metri). Il suo punto culmine \u00e8 la \"Cima Margherita\" che tocca i 5.109 m s.l.m.\nIl monte \u00e8 situato sulla frontiera tra l'Uganda e la Repubblica Democratica del Congo e costituisce la vetta pi\u00f9 elevata di entrambi i paesi.\nLa prima ascensione conosciuta alla Cima Margherita risale al 1906 da parte del duca degli Abruzzi. La Cima Margherita porta il nome in onore della regina italiana Margherita di Savoia.\nCuriosit\u00e0.\nIl monte ha fatto da scenografia per la serie a puntate Kimba, il leone bianco sotto soprannome di \"Montagna Maledetta\". Infatti Kimba, secondo il film, morir\u00e0 su questo monte"}
{"id": "1724269", "revid": "110157", "url": "https://it.wikipedia.org/wiki?curid=1724269", "title": "Adtributio", "text": "L'adtributio era un istituto del diritto romano mediante il quale uno o pi\u00f9 gruppi di individui venivano \"attribuiti\" al pi\u00f9 vicino \"municipium\" romano. L'istituto riguardava solitamente gli abitanti di una zona decentrata e periferica, caratterizzata dall'assenza di un centro urbano autoctono; si trattava di gruppi etnici il cui livello di romanizzazione non era sufficiente a fare di loro dei cittadini romani di diritto pieno, anche se meritevoli di uno status superiore a quello di \"peregrinus\": godevano pertanto di diritti inferiori rispetto ai cittadini della comunit\u00e0 su cui gravitavano e parte delle loro terre diventava di propriet\u00e0 dell'imperatore, il quale poteva gestirli direttamente oppure affidarli agli stessi abitanti della regione, previo versamento di un'imposta (\"agri vectigales\"). L\"'adtributio\" \u00e8 attestato dalla \"Tabula Clesiana\" per alcune popolazioni alpine (gli Anauni, i Sinduni e i Tulliassi) dell'odierno Trentino."}
{"id": "1724271", "revid": "79968", "url": "https://it.wikipedia.org/wiki?curid=1724271", "title": "Stefano Ales", "text": "Biografia.\nStudioso di storia militare \u00e8 autore di opere dedicate all'ordinamento, al vestiario e all'equipaggiamento dell'esercito piemontese e italiano, per conto della Rivista Militare, del Museo della Guardia di Finanza, degli Uffici Storici dello Stato Maggiore dell'Esercito e dello Stato Maggiore della Difesa. Oltre alla collaborazione con riviste specializzate nel costume militare e civile, ha curato numerosi testi inerenti alle uniformi, di cui ha seguito anche la parte iconografica."}
{"id": "1724274", "revid": "773636", "url": "https://it.wikipedia.org/wiki?curid=1724274", "title": "Chiesa di Santa Maria (Semproniano)", "text": "La chiesa di Santa Maria, nota anche come chiesa della Consolazione, \u00e8 un edificio sacro situato a Rocchette di Fazio, nel comune di Semproniano, provincia di Grosseto.\nNel 1884 ricevette il titolo parrocchiale precedentemente appartenuto alla pieve di Santa Cristina.\nLa costruzione, di origine cinquecentesca, mostra una facciata a capanna con oculo ed un campanile a vela sul retro; all'interno \u00e8 conservata una interessante \"Assunta\" in terracotta policromata riconducibile al XV-XVI secolo e oggetto di festeggiamenti ogni 15 agosto."}
{"id": "1724276", "revid": "123567", "url": "https://it.wikipedia.org/wiki?curid=1724276", "title": "Ius Latii", "text": ""}
{"id": "1724277", "revid": "773636", "url": "https://it.wikipedia.org/wiki?curid=1724277", "title": "Chiesa di Santa Croce (Semproniano)", "text": "La chiesa di Santa Croce \u00e8 un edificio sacro situato a Semproniano.\n\u00c8 originaria del XII secolo, ma restaurata nel 1856 e nel 1957, come ricordato da due iscrizioni. Il portale \u00e8 datato 1893, mentre l'interno, a pianta rettangolare e coperto a capriate, \u00e8 ornato nelle pareti da un motivo a fasce orizzontali bianche e nere tipico del gusto neogotico.\nVi si conserva un espressivo \"Crocifisso\" ligneo medievale, onorato ogni venticinque anni con solenni festeggiamenti."}
{"id": "1724280", "revid": "1305772", "url": "https://it.wikipedia.org/wiki?curid=1724280", "title": "Come Out and Play", "text": "Come Out and Play (\"vieni fuori a giocare/suonare\" in lingua inglese) pu\u00f2 riferirsi a:"}
{"id": "1724281", "revid": "599013", "url": "https://it.wikipedia.org/wiki?curid=1724281", "title": "Teoria della trave", "text": "In meccanica delle strutture, la teoria della trave, o teoria tecnica della trave, \u00e8 una semplificazione della teoria dell'elasticit\u00e0 in campo lineare per l'analisi del comportamento meccanico delle travi. In particolare, si tratta di una semplificazione del problema di De Saint Venant, grazie all'ipotesi fondamentale di conservazione delle sezioni piane, secondo la quale le sezioni sono vincolate a non ingobbirsi fuori dal loro piano e perci\u00f2, noto l'angolo di rotazione della sezione rispetto all'asse della trave, \u00e8 possibile conoscere gli spostamenti di ciascun punto della sezione noti gli spostamenti della linea media.\nLa teoria della trave \u00e8 alla base dei metodi di calcolo delle \"travature\" e dei \"telai\", strutture composte da assemblaggi di travi, e rappresenta uno dei pi\u00f9 importanti modelli della scienza delle costruzioni. Essa fu formulata inizialmente attorno al 1638 e sviluppata nel seicento e settecento. Dopo i successi dimostrati nell'Ottocento con la costruzione dei ponti metallici in Francia e Inghilterra, della Torre Eiffel e delle ruote panoramiche la teoria della trave ottenne un grande successo e venne considerata una delle pietre miliari dell'ingegneria ed una delle chiavi della seconda rivoluzione industriale.\nStoria.\nLo studio della trave rappresenta, per motivi storici e didattici, uno dei fondamentali argomenti della scienza delle costruzioni. I primordi di tale studio possono essere fatti risalire a Leonardo, che nel folio 84 del Codex Madrid I descrive esattamente lo stato deformativo di una trave inflessa di sezione rettangolare.\nNel 1638, circa un secolo dopo Leonardo, Galileo Galilei cerc\u00f2 di chiarire euristicamente la distribuzione delle tensioni longitudinali nella trave soggetta a flessione, trazione, compressione e taglio (Trattato Due nuove scienze, giornate 1 e 2). Dato che l'appunto di Leonardo rest\u00f2 sconosciuto sino al 1967, l'opera di Galileo viene considerata il vero punto di partenza dello studio della trave inflessa.\nLo sviluppo di una descrizione matematica fu reso possibile dalla scoperta della proporzionalit\u00e0 fra sforzi e deformazioni da parte di Robert Hooke nel 1678.\nNel settecento, quindi, i matematici Leonhard Euler, Jacob Bernoulli e Daniel Bernoulli analizzarono poi le deformazioni elastiche per flessione con il calcolo infinitesimale. Per verificare la teoria furono fatti \"esperimenti sulla rottura dei materiali\" in Olanda, Francia e Inghilterra nel Settecento e nell'Ottocento e fu quindi definita una teoria tecnica della \"resistenza a Flessione nella Trave\" dall'ingegnere francese Claude-Louis Navier nel trattato \"Resum\u00e8 des lecons\" del 1826 (Libro I - capitolo III \"flexion\") che defin\u00ec la formula di Navier perfezionata da De Saint-Venant nella seconda met\u00e0 dell'Ottocento. I trattati di \"Navier\" e \"De Saint-Venant\" analizzarono anche la resistenza della Trave alle altre sollecitazioni di Trazione, Compressione, Taglio e Torsione.\nL'ingegnere Navier illustr\u00f2 anche una formulazione semplificata della resistenza a flessione nella trave, con aspetti pi\u00f9 tecnici ed applicativi, e cre\u00f2 la \"teoria tecnica della trave\".\nUn contributo successivo alla teoria tecnica della trave fu dato dall'ingegnere russo-americano Timoshenko, arricchendo il modello della linea elastica con il contributo delle deformazioni per taglio, con i carichi critici, con l'analisi delle travi curvilinee, ecc.\nLa teoria tecnica della trave \u00e8 limitata al contesto elasto-lineare di analisi, di \"piccole\" deformazioni e spostamenti. Ma gi\u00e0 prima i matematici Bernoulli ed Eulero avevano sviluppato la teoria della \"elastica\" nel campo non lineare dei grandi spostamenti, con riferimento allo studio dei fenomeni di instabilit\u00e0 delle aste.\nNel campo dei grandi spostamenti, una generalizzazione della teoria della elastica fa riferimento alla teoria dei fratelli Cosserat dei continui polari, recentemente riscoperta (ad opera di studiosi della scuola di Truesdell), ma gi\u00e0 formulata agli inizi del XX secolo. Lo studio della trave \u00e8 comunque tuttora un tema aperto di ricerca.\nAspetto statico: le caratteristiche di sollecitazione.\nLe azioni interne sono legate al vincolo di continuit\u00e0 interna che agisce in corrispondenza di ogni sezione della trave. Tale vincolo impone che i due tronchi (destro e sinistro) in cui la generica sezione \"S\" divide idealmente la trave permangano combacianti. Per il principio delle reazioni vincolari, tale vincolo di continuit\u00e0 si esplica sulla sezione mediante un sistema puntuale di sollecitazioni (le tensioni interne) che le due parti del corpo si scambiano reciprocamente attraverso le due facce della sezione.\nI vettori del risultante formula_1 e del momento risultante formula_2 di tale distribuzione puntuale definiscono le caratteristiche di sollecitazione della trave nella sezione considerata. Le relative componenti in un sistema di riferimento formula_3 con assi formula_4 nel piano della sezione e asse formula_5 normale ad essa, sono:\nNel caso di trave piana con carichi contenuti nel suo piano formula_18, le caratteristiche di sollecitazione si riducono alle sole tre componenti di sforzo normale formula_6, di sforzo di taglio formula_20 e momento flettente formula_21.\nIl calcolo della distribuzione puntuale di tensioni risulta un problema complesso, risolvibile in forma approssimata solo in particolari condizioni semplificate di carico, di vincolo e costitutive (vedi il problema del de S. Venant). Noti il sistema equilibrato delle forze (attive e reazioni vincolari) agenti esternamente sulla trave, risulta invece di facile determinazione il calcolo delle caratteristiche di sollecitazione su ogni sezione della trave, mediante le sole equazioni di equilibrio statico di una delle due parti in cui la sezione divide la trave. La teoria tecnica della trave fa uso delle caratteristiche di sollecitazione al fine di rappresentare in modo sintetico lo stato di sollecitazione interno della trave.\nLe equazioni indefinite di equilibrio nel caso piano.\nIl rispetto delle condizioni di equilibrio per ogni concio infinitesimo di trave porta a definire un sistema di equazioni differenziali, le equazioni indefinite di equilibrio tra caratteristiche di sollecitazione e i carichi esterni ripartiti applicati (formula_22) valide per ogni sezione della trave. Per una trave piana rettilinea esso, nell'ambito della teoria del I ordine (ipotesi di piccoli spostamenti e deformazioni), \u00e8 il seguente:\nAspetto cinematico: le caratteristiche di deformazione.\nNella teoria tecnica della trave, ad una rappresentazione sintetica (monodimensionale) dell'aspetto statico corrisponde una rappresentazione sintetica (monodimensionale) dell'aspetto cinematico. Questa \u00e8 ricavabile vincolando la cinematica della sezione all'ipotesi che essa descriva moti rigidi (le sezioni rimangano piane e rigide nel loro piano). Coerentemente con tale ipotesi la cinematica della sezione \u00e8 descritta in funzione degli spostamenti del punto baricentrico e dalla rotazione attorno ad esso, descritti rispettivamente dai vettori formula_24. In tale cinematica lo stato di deformazione interno \u00e8 descritto, per ogni sezione, dai seguenti parametri:\nNel caso di trave nel piano formula_18, la cinematica \u00e8 descritta in funzione delle componenti di spostamento formula_33 e dalla rotazione formula_34 attorno all'asse formula_35, mentre i parametri di deformazione si riducono ai soli tre formula_36.\nLe equazioni di congruenza cinematica nel caso piano.\nIn particolare, nel caso di trave piana rettilinea e nell'ambito della teoria del formula_37 ordine (ipotesi di piccoli spostamenti e deformazioni), valgono le seguenti relazioni di compatibilit\u00e0 cinematica tra deformazioni e spostamenti:\nAspetto costitutivo.\nDopo aver definito gli aspetti statici e cinematici, la caratterizzazione delle relazioni costitutive completa la definizione meccanica di un modello di trave. In Scienza delle costruzioni si fa prevalente riferimento a due modelli costitutivi elastici di trave: il modello di Timoshenko e il modello di Eulero-Bernoulli.\nIl modello di Timoshenko.\nIl modello fa uso del seguente legame elastico lineare\nEsso conduce alla seguente caratterizzazione dell'energia di deformazione per la trave\nIl modello di Eulero-Bernoulli.\nIl modello di trave di Eulero-Bernoulli, anche se precedente al modello di Timoshenko, pu\u00f2 essere facilmente ricavato a partire da questo ridefinendone il legame costitutivo nel seguente\nancora elasto-lineare, ma dove la condizione di vincolo cinematico interno formula_42, annullando gli scorrimenti, obbliga le sezioni non solo ad un comportamento rigido piano, ma anche a rimanere ortogonali alla linea d'asse (ipotesi di Bernoulli)\nEssendo formula_44, lo sforzo di taglio risulta indeterminato dalle equazioni di legame costitutivo formula_45; questo impone che debba essere ricavato per equilibrio dalle equazioni indefinite di equilibrio.\nIn altre parole la cinematica della trave di Eulero-Bernoulli \u00e8 descritta mediante il campo di spostamenti formula_46, cio\u00e8 solo in funzione della configurazione deformata assunta dalla linea d'asse: si parla in tal caso di linea elastica. L'espressione della relativa energia di deformazione \u00e8 la seguente\nIl modello di Eulero-Bernoulli \u00e8 un modello pi\u00f9 approssimato del modello di Timoshenko: per gli usuali dimensionamenti dell'ingegneria civile risulta sufficientemente accurato ed \u00e8 quindi preferito al modello di Timoshenko per la sua maggiore semplicit\u00e0 d'uso."}
{"id": "1724282", "revid": "2057934", "url": "https://it.wikipedia.org/wiki?curid=1724282", "title": "Peregrinus", "text": "Nell'antica Roma, il peregrinus era una persona libera che era soggetta al dominio romano senza avere la cittadinanza romana, e dunque era privo di molti diritti riservati ai \"cives\" romani e latini. Durante la Repubblica si usava questo termine per indicare anche coloro che non erano soggetti al dominio romano, ma in seguito per questa categoria fu usato il termine \"barbaro\". Trattandosi di un concetto legato a quello di cittadinanza, un momento importante per la storia dei \"peregrini\" \u00e8 il 212, quando Caracalla promulg\u00f2 la \"Constitutio antoniniana\" con la quale estendeva la cittadinanza a tutti i soggetti liberi dell'Impero.\nNel I e II secolo la maggioranza della popolazione dell'Impero, circa l'80-90%, era formata da \"peregrini\". Tra il 90 e il 49 a.C. tutti gli abitanti dell'Italia avevano ottenuto la cittadinanza romana. Fuori dall'Italia, le province che si trovavano da pi\u00f9 tempo sotto il dominio romano probabilmente avevano una maggioranza di cittadini romani entro la fine del principato di Augusto: si tratta della Gallia Narbonense, della Spagna Betica e dell'Africa Proconsolare.\nLe province di pi\u00f9 recente conquista presentavano invece una minore percentuale di cittadini. Per esempio, si \u00e8 stimato che i cittadini romani in Britannia intorno all'anno 100 fossero circa 50.000, meno del 3% della popolazione della provincia, pari a circa 1,7 milioni di abitanti. \u00c8 noto che nel 47, anno dell'ultimo censimento quinquennale preservatosi, i cittadini romani erano appena pi\u00f9 di 6 milioni, pari al 9% della popolazione totale di circa 70 milioni di sudditi dell'imperatore Claudio."}
{"id": "1724283", "revid": "773636", "url": "https://it.wikipedia.org/wiki?curid=1724283", "title": "Pieve dei Santi Vincenzo e Anastasio", "text": "La pieve dei Santi Vincenzo e Anastasio \u00e8 un luogo di culto cattolico di Semproniano, in provincia di Grosseto.\nDescrizione.\nIl paramento murario a filaretto, il portale e alcune aperture tamponate rivelano l'origine medievale dell'edificio, a una sola navata terminante in una scarsella e completato sul retro da un campanile.\nAll'esterno, tre monofore strombate di gusto gotico e un'epigrafe che documenta restauri avvenuti nel 1579.\nL'interno, diviso in quattro campate da arconi a tutto sesto e coperto a capriate, conserva alcuni resti di elementi decorativi duecenteschi (formelle con rosette, due capitelli e un'acquasantiera). All'altare maggiore \u00e8 un dipinto seicentesco (la \"Madonna con Sant'Antonio abate, Santa Lucia ed il pievano con il mostro dei Vignacci\") legato alla leggenda di un pievano che riusc\u00ec ad uccidere un mostro che infestava la zona."}
{"id": "1724285", "revid": "1714743", "url": "https://it.wikipedia.org/wiki?curid=1724285", "title": "Cristiano Enrico di Brandeburgo-Kulmbach", "text": "Biografia.\nCristiano era figlio di Giorgio Alberto di Brandeburgo-Kulmbach e di Maria Elisabeth di Holstein-Gl\u00fccksburg.\nNel 1694 si trasfer\u00ec, completamente indebitato, con la propria famiglia nel castello di Sch\u00f6nberg, dove nel 1703 firm\u00f2 il trattato di Sch\u00f6nberg. In questo trattato rinunci\u00f2 ad ogni possibilit\u00e0 di succedere nel Principato di Ansbach e nel Principato di Bayreuth e cedette questo diritto alla Prussia. Come compenso per questa cessione, ricevette da Federico I di Prussia un maniero dismesso appartenente agli Hohenzollern, il castello di Weferlingen. \nNel 1704 si trasfer\u00ec con la propria famiglia nella nuova residenza, mor\u00ec quattro anni dopo. \nMatrimonio ed eredi.\nCristiano spos\u00f2 nel 1687 Sofia Cristiana di Wolfstein, dalla quale ebbe sei figli che raggiunsero l'et\u00e0 adulta:"}
{"id": "1724288", "revid": "773636", "url": "https://it.wikipedia.org/wiki?curid=1724288", "title": "Oratorio di San Rocco (Semproniano)", "text": "L'oratorio di San Rocco \u00e8 un edificio sacro situato a Semproniano.\nDescrizione.\nEdificio a pianta rettangolare risalente al XV secolo, fu trasformato verso il 1926 in monumento ai caduti della grande guerra tramite l'apertura di un arco nella facciata chiuso in basso da una cancellata in ferro battuto eseguita dalla bottega Zalaffi di Siena.\nNelle pareti esterne si riconoscono due monofore e due aperture tamponate, mentre l'interno \u00e8 suddiviso in due campate da un arco trasversale."}
{"id": "1724290", "revid": "1305772", "url": "https://it.wikipedia.org/wiki?curid=1724290", "title": "Come Out and Play (The Offspring)", "text": "Come Out and Play \u00e8 un singolo della band punk Offspring. \u00c8 stato pubblicato sul loro terzo album, \"Smash\".\nHa raggiunto la posizione numero 1 sulla Billboard Modern Rock Tracks.\nStoria.\nLa canzone affronta il problema delle pistole e della violenza delle gang giovanili dentro i campus universitari.\nLa versione strumentale della canzone \u00e8 nota per usare una chitarra simile ad un sitar.\n\"You gotta keep `em separated\" deriva da un fatto accaduto a Dexter Holland quando lavorava in un laboratorio di biotecnologia: doveva far sviluppare dei batteri per alcuni test ma questi si mischiavano e lui doveva tenerli separati. Da questo \"I've gotta keep'm separated\" \u00e8 arrivata la frase nella canzone.\nVideo.\nIl video, costato 5.000$, \u00e8 stato il primo della band.\nGirato nel maggio del 1994 con una voluta predominanza del colore arancione, mostra gli Offspring suonare all'interno del garage di una casa. Sono presenti anche delle scene in cui si vedono delle lotte fra cani, delle corse di cavalli, degli incantatori di serpenti e delle gare di scherma.\nCuriosit\u00e0.\n\u00c8 presente nella classifica IGN delle canzoni rock maggiormente fraintese della storia."}
{"id": "1724291", "revid": "773636", "url": "https://it.wikipedia.org/wiki?curid=1724291", "title": "Chiesa della Madonna delle Grazie (Semproniano)", "text": "La chiesa della Madonna delle Grazie \u00e8 un edificio sacro situato a Semproniano.\nFu edificata nel XVI secolo nel luogo precedentemente occupato da un antico romitorio.\nPresenta una semplice facciata con portale architravato e rosone che immette in una aula rettangolare coperta a capriate rifatta nel corso del XVIII secolo. Nei due altari sono una \"Madonna col Bambino\", dipinta nel 1788 da Elisabetta Anna Taverni, ed un \"Sant'Antonio da Padova di fronte alla Madonna col Bambino\", attribuito a Francesco Nasini."}
{"id": "1724294", "revid": "182396", "url": "https://it.wikipedia.org/wiki?curid=1724294", "title": "Plenum ius", "text": ""}
{"id": "1724295", "revid": "39224", "url": "https://it.wikipedia.org/wiki?curid=1724295", "title": "Optimum ius", "text": ""}
{"id": "1724297", "revid": "39224", "url": "https://it.wikipedia.org/wiki?curid=1724297", "title": "Diritto pieno", "text": ""}
{"id": "1724298", "revid": "101768", "url": "https://it.wikipedia.org/wiki?curid=1724298", "title": "\u30ac", "text": ""}
{"id": "1724300", "revid": "92723", "url": "https://it.wikipedia.org/wiki?curid=1724300", "title": "Chiesa di Santa Maria Maggiore (Sovana)", "text": "La chiesa di Santa Maria Maggiore \u00e8 un edificio sacro situato a Sovana, nel comune di Sorano in provincia di Grosseto.\nStoria.\nLa chiesa pare risalire al XII secolo, ma ha subito varie ristrutturazioni nel corso dei secoli. Saccheggiata dai senesi nel 1410 e dai pitiglianesi nel 1434, fu consistentemente modificata nel XVI secolo, quando venne costruito l'adiacente palazzo Bourbon Del Monte.\nDescrizione.\nLa chiesa, cui si accede da un portale aperto sul fianco destro, presenta caratteri di transizione tra romanico e gotico.\nL'interno \u00e8 spartito in tre navate, con tozzi pilastri che sorreggono ampie arcate. All'interno la parete della navata destra ospita due affreschi dei primi decenni del XVI secolo, una \"Crocifissione con santi\" di area umbro-laziale, e una \"Madonna in trono con Bambino e due sante\" (1508).\nNell'abside \u00e8 collocato un ciborio in pietra, uno dei pochi esempi in Toscana di arte preromanica, scolpito con il repertorio tipico della decorazione altomedievale di motivi vegetali, animali e geometrici. Nella parete della navata sinistra si conservano alcuni affreschi di scuola umbro-senese dell'inizio del XVI secolo.\nIn origine l'ingresso era sul lato breve, quello posto di fronte alla parete dell'altare, dove si trovava la facciata della chiesa prima che, sul finire del XVI secolo, le venisse addossato il palazzo Bourbon del Monte."}
{"id": "1724301", "revid": "101768", "url": "https://it.wikipedia.org/wiki?curid=1724301", "title": "\u30b6", "text": ""}
{"id": "1724303", "revid": "287204", "url": "https://it.wikipedia.org/wiki?curid=1724303", "title": "Mart\u00edn Fiz", "text": "Biografia.\nEsordisce ai Giochi olimpici a Barcellona 1992, dove viene eliminato nelle batterie dei 5000 m piani. Passa poi a distanze pi\u00f9 lunghe, dedicandosi infine alla maratona.\nNel 1994 \u00e8 campione europeo, l'anno successivo ottiene anche l'oro mondiale, oltre al primo posto nella maratona di Rotterdam.\nAi Giochi olimpici di Atlanta 1996 giunge quarto, ai piedi del podio, mentre nel 1997 \u00e8 argento mondiale, alle spalle del connazionale Abel Ant\u00f3n. Partecipa alla sua ultima Olimpiade a Sydney 2000, dove si classifica 6\u00ba."}
{"id": "1724304", "revid": "101768", "url": "https://it.wikipedia.org/wiki?curid=1724304", "title": "\u30c0", "text": ""}
{"id": "1724305", "revid": "1573940", "url": "https://it.wikipedia.org/wiki?curid=1724305", "title": "Chiesa di San Bartolomeo (Castell'Ottieri)", "text": "La chiesa di San Bartolomeo \u00e8 un edificio sacro situato a Castell'Ottieri, nel comune di Sorano nella provincia di Grosseto.\nStoria.\nLa chiesa di San Bartolomeo fu edificata intorno alla met\u00e0 del XVI secolo, grazie al lascito testamentario di mille fiorini, moneta senese usuale e corrente, devoluto per tale scopo agli eredi del vescovo Sinolfo da Castell'Ottieri, tesoriere di Sisto IV, ed in particolare al fratello Guidone conte di Montorio, per assolvere quanto avevano gi\u00e0 ordinato i loro antecessori, con l'impegno altres\u00ec che anche la salma del prelato venisse trasferita dalla basilica di Santa Maria del Popolo di Roma per essere deposta nella nuova chiesa da fabbricarsi in Castell'Ottieri.\nDescrizione.\nLa chiesa, pi\u00f9 volte ristrutturata nel corso dei secoli, conserva una \"Madonna in gloria con i santi Bartolomeo e Nicola\", affresco datato 1590, e un ampio ciclo di affreschi riconducibili alla scuola dei Nasini (XVII secolo)."}
{"id": "1724307", "revid": "1632387", "url": "https://it.wikipedia.org/wiki?curid=1724307", "title": "Simbologia fascista", "text": "La simbologia fascista \u00e8 l'insieme dei simboli utilizzati dal fascismo e dal neofascismo.\nIl fascismo storico, cos\u00ec inteso dalla fondazione del\" Popolo d'Italia\" e l'inizio delle campagne interventiste nel 1914 al termine della Repubblica Sociale Italiana (RSI) nel 1945, fece ampio uso della simbologia classica dell'antica Roma: esempi ne furono il Fascio littorio, il Saluto romano, l'utilizzo della lettera \"V\" in luogo della \"U\" e l'aquila romana.\nI movimenti neofascisti in un primo momento ripresero, modificandola leggermente, questa simbologia; mentre a partire dagli anni settanta, con la rivoluzione generazionale in atto si cominci\u00f2 a fare uso della croce celtica e delle rune nordiche.\nAll'inizio degli anni Novanta, ma pi\u00f9 diffusamente a cavallo tra i Novanta e i Duemila, ebbe luogo un ulteriore passaggio generazionale, principalmente sulla scia del DART (Divisione ARTistica) prima e della cultura non conforme e del circuito OSA/ONC poi. In questo periodo non si ripresero simboli del passato, ma si elaborarono immagini nuove provenienti dalle sezioni artistiche dei vari movimenti, spesso accordandosi con principi tradizionali e spirituali.\nFascio littorio.\nI \"fasces lictorii\" erano, nell'Antica Roma, l'arma portata dai littori, che consisteva in un fascio di bastoni di betulla bianca legati con strisce di cuoio, normalmente intorno ad un'ascia. Tale arma divenne in seguito un simbolo del potere e dell'autorit\u00e0 maggiore, l\"'imperium\", ed assunse la tipica forma di fascio cilindrico di verghe di betulla bianca simboleggianti il potere di punire, legate assieme da nastri rossi di cuoio (latino: \"fasces\"), simboli di sovranit\u00e0 e unione, al quale talvolta era infissa un'ascia di bronzo, a rappresentare il potere di vita e di morte sui condannati romani. Il simbolo venne ripreso da vari movimenti politici ed entit\u00e0 statali a partire dalla fine del XVIII secolo (tra cui i fasci siciliani) e divenne infine l'emblema dei Fasci italiani di combattimento di Benito Mussolini nel 1919.\nSaluto romano.\nIl saluto romano \u00e8 una forma di saluto che prevede il braccio destro teso in avanti verso l'alto, con la mano tesa aperta. Inizialmente fu usato dai legionari fiumani, successivamente fu imposto dal regime attraverso una campagna promossa da Achille Starace.\nAquila romana.\nL'aquila, altro antico simbolo romano, venne ripreso dal regime ed usato in molte costruzioni, riprodotto sul retro della lira e sulla bandiera da guerra della Repubblica Sociale Italiana.\nLa V maiuscola.\nRappresentava sia l'alleanza tripartita tra Italia, Germania e Giappone, sia l'iniziale della parola \"vittoria\". I tre vertici della lettera corrispondevano al Giappone (a destra), alla Germania (a sinistra), e all'Italia (al centro).\nCroce celtica.\nLa croce celtica \u00e8 oggi uno dei pi\u00f9 noti e diffusi simboli neofascisti, in quanto venne usata prima dal Parti Populaire Fran\u00e7ais, un partito fascista creato in Francia negli anni trenta e nel dopoguerra da diversi gruppi neofascisti e di estrema destra in tutta Europa."}
{"id": "1724308", "revid": "101768", "url": "https://it.wikipedia.org/wiki?curid=1724308", "title": "\u30d0", "text": ""}
{"id": "1724309", "revid": "1543377", "url": "https://it.wikipedia.org/wiki?curid=1724309", "title": "Erik Peterson", "text": "Biografia.\nQuesto teologo, originariamente evangelico, ma convertito nel 1930 alla fede cattolica, durante la sua vita rimase certamente in una posizione marginale, secondo l'esempio di S\u00f8ren Kierkegaard, e rimase condannato per un lungo periodo dopo la sua morte ad essere unicamente una referenza ignota ai pi\u00f9. Solo con il lavoro di recupero del suo poderoso lascito, conservato a Torino, si \u00e8 reso palese il considerevole influsso che questo pioniere esercit\u00f2 su teologi come Karl Barth, Ernst K\u00e4semann, Heinrich Schlier, Joseph Ratzinger e sulla teologia francese (Jacques Maritain, Jean Dani\u00e9lou, Yves Congar e altri). I suoi saggi pi\u00f9 famosi si concentrano in una maniera particolarmente rilevante e fruttuosa sulla tensione dialettica tra la teologia e le moderne scienze umane. Gli scritti di Peterson furono a suo tempo e continuano ad essere tradotti in italiano, francese, spagnolo e inglese. Dal 1932 al 1948 collabor\u00f2 con la rivista \"Ephemerides Liturgicae\" con importanti interventi in campo teologico."}
{"id": "1724310", "revid": "101768", "url": "https://it.wikipedia.org/wiki?curid=1724310", "title": "\u30d1", "text": ""}
{"id": "1724312", "revid": "767487", "url": "https://it.wikipedia.org/wiki?curid=1724312", "title": "Jean-Baptiste Carrier", "text": "Biografia.\nFiglio di Jean Carrier e di Margherita Puex, nacque il 16 marzo 1756 a Yolet, a pochi chilometri da Aurillac, terzo figlio di una famiglia composta da tre ragazze e tre ragazzi, venendo battezzato il giorno dopo. Durante l'infanzia ebbe modo di frequentare spesso la casa del marchese di Miramon, alle cui dipendenze lavorava il padre, stimato e agiato coltivatore della zona.\nIndirizzato verso la carriera ecclesiastica, entr\u00f2 nel collegio fondato dai Gesuiti ad Aurillac, ma dimostr\u00f2 di non avere alcuna predisposizione per la vita sacerdotale. I genitori decisero cos\u00ec di fargli intraprendere la carriera forense, affidandolo come apprendista al procuratore Basile Delsol.\nDimostr\u00f2 soddisfazione e talento per la nuova occupazione. Presso Delsol rimase sino al 1779. Furono gli anni in cui lo scrittore \nJacques Salbigoton Quesn\u00e9 ebbe modo di conoscerlo. Molto tempo dopo, lo stesso Quesn\u00e9 diede una descrizione del giovane Carrier, giudicando severamente il futuro politico: \nSempre Quesn\u00e9 sostenne come Carrier fosse stato licenziato da Delsol in seguito ad alcuni falsi commessi dal giovane apprendista. Delmas, biografo che studi\u00f2 soprattutto la giovinezza dell'alvergnate, non trov\u00f2 per\u00f2 alcuna traccia di queste frodi e spieg\u00f2 la fine del rapporto con un editto reale il quale, proprio nel 1779, aveva soppresso numerosi posti di procuratore ad Aurillac.\nIl 4 ottobre 1785 Carrier spos\u00f2 Fran\u00e7oise Laquairie. Nel 1784, Carrier riusc\u00ec ad ottenere il posto di procuratore nella citt\u00e0 dell'Alvernia, ma il suo ufficio sar\u00e0 eliminato nel 1789.\nNel 1792 fu eletto deputato alla Convenzione Nazionale del dipartimento di Cantal grazie alla vittoria degli estremisti. Era gi\u00e0 noto come oratore e come uno dei membri pi\u00f9 influenti del Club dei Cordiglieri e dei Giacobini. Si oppose violentemente a Guillaume Fran\u00e7ois Laennec, che fu tra i suoi accusatori per il processo contro il tribunale rivoluzionario di Nantes. Dopo l'occupazione delle Fiandre, fu nominato commissario dalla Convenzione alla fine del 1792. L'anno successivo, prese parte allo creazione dei tribunali rivoluzionari e vota per l'esecuzione del re Luigi XVI, fu uno dei primi a chiedere l'arresto del duca Filippo d'Orleans (1747-1793) e gioc\u00f2 anche un ruolo fondamentale per la caduta dei Girondini. Venne, infatti, inviato in missione in Normandia per reprimere, durante l'estate del 1793, i federalisti girondini.\nMa l'evento che lo rese celebre fu la sua partecipazione alle Guerre di Vandea, il 14 agosto 1793, la Convenzione lo invi\u00f2 come rappresentante in missione a Nantes per reprimere l'insurrezione.\nLe \"Noyades\" di Nantes.\nDopo la sua missione in Normandia e ancora a Rennes, venne mandato a Nantes per fare cessare l'insurrezione vandeana usando anche i mezzi pi\u00f9 estremi. Cre\u00f2 quindi un tribunale rivoluzionario e form\u00f2 un corpo di uomini chiamato la \"Compagnia Marat\", composta dai sanculotti di Nantes e da altre persone (fra cui criminali di vario genere o schiavi provenienti dalle colonie francesi reclutati nel porto).\nIn seguito alla Battaglia di Nantes, i vandeani che vennero catturati insieme alle loro famiglie vennero portati nelle carceri della citt\u00e0 che ben presto non riuscivano pi\u00f9 a contenere i detenuti, che per le scarse condizioni igieniche ben presto divennero un pericolo per tutta la citt\u00e0, perch\u00e9 si ammalarono di tifo, con il rischio che l'epidemia si diffondesse anche fuori dalle prigioni.\nNonostante venissero fucilati o ghigliottinati centinaia di condannati al giorno, questo non riusciva a risolvere il problema del sovraffollamento, allora pens\u00f2 ad un modo per giustiziare il pi\u00f9 velocemente possibile i condannati, ed escogit\u00f2 le cosiddette \"Noyades\" (in italiano \"annegamenti\"). I prigionieri venivano imbarcati con mani e piedi legati e una volta arrivati al centro della Loira le imbarcazioni venivano affondate dalla Compagnia Marat che aveva anche il compito di uccidere con le picche chi fosse riuscito a liberarsi. Non si sa con certezza quante persone morirono con questo supplizio, comunque non meno di 2.800 uomini, secondo la stima fornita dallo stesso Carrier in una lettera inviata ad un suo amico. Dopo quella lettera le condanne continuarono e la maggior parte degli storici affermano che con le Noyades sono morte quasi 4.800 persone.\nDei 13.000 prigionieri vandeani presenti a Nantes prima dell'arrivo di Carrier circa 3.000 rimasero agli arresti o furono rilasciati dopo il suo arresto, mentre degli altri 10.000 da 4.000 a 5.000 furono annegati, circa 2.000 fucilati e circa 3.000 morirono per il tifo o altre malattie.\nLe tasse e le richieste ordinate da Carrier rovinarono il commercio della citt\u00e0 e Francastel, Tr\u00e9houart e Prieur de La Marne, membro del Comitato di salute pubblica, denunciarono Carrier, invitandolo a dedicarsi solo alla repressione della rivolta vandeana.\nLa condanna.\nAll'inizio del 1794, Carrier fu richiamato a Parigi. Pochi mesi dopo, la Reazione termidoriana port\u00f2 alla caduta di Robespierre e del Comitato di salute pubblica. La posizione di Carrier era pericolosamente a rischio. I prigionieri che aveva portato da Nantes furono prosciolti e rilasciati, e le denunce dei suoi crimini aumentarono. Il 3 settembre 1794 Carrier fu arrestato. Al suo processo, nella Salle de la Libert\u00e9, Carrier rispose alle accuse di disumanit\u00e0 dicendo: \"Ho avuto solo minima parte nella sorveglianza di Nantes, ero solo di passaggio, essendo prima di stanza a Rennes e poi con l'esercito. Il mio compito principale era di sorvegliare e controllare l'approvvigionamento delle nostre truppe, e per sei mesi ho rifornito 200.000 uomini senza che questo costasse allo stato un solo centesimo, quindi ho poche informazioni da offrire in proposito. So poco o nulla degli imputati.\" Dopo questa dichiarazione, un collega (Ph\u00e9lippes) balz\u00f2 in piedi accusando Carrier degli annegamenti, delle esecuzioni di massa, delle demolizioni, dei furti, dei saccheggi, della devastazione di Nantes, della carestia e del massacro indiscriminato di donne e bambini. Durante il processo erano presenti uomini della Compagnia Marat, inclusi Perro-Chaux, L\u00e9v\u00eaque, Bollogniel, Grandmaison e Mainguet. Tutti questi uomini furono nominati direttamente e indirettamente da Carrier e tutti facevano parte del Comitato Rivoluzionario di Nantes. La giuria che ascolt\u00f2 il caso di Carrier rimase sconvolta e vot\u00f2 all'unanimit\u00e0 la condanna a morte di Carrier. Carrier fu ghigliottinato a Parigi il 16 dicembre 1794."}
{"id": "1724316", "revid": "1086846", "url": "https://it.wikipedia.org/wiki?curid=1724316", "title": "Atalanta Bergamasca Calcio 1954-1955", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1954-1955.\nStagione.\nLa squadra nella Serie A 1954-1955 ottiene una salvezza sofferta, classificandosi al quindicesimo posto, per via della sterilit\u00e0 offensiva (salvata dalla prolificit\u00e0 del solo Rasmussen che sigla 16 reti), compensata per\u00f2 dalla grande tenuta difensiva, 38 reti subite, seconda soltanto al campione d'Italia, che subirono soltanto 35 gol. \u00c8 anche l'anno di Catania-Atalanta 1-0, partita risultata poi \"aggiustata\" dall'arbitro Scaramella, che cost\u00f2 la retrocessione a tavolino degli etnei.\nLa Coppa Italia non venne disputata."}
{"id": "1724317", "revid": "773636", "url": "https://it.wikipedia.org/wiki?curid=1724317", "title": "Pieve di Santa Maria dell'Aquila", "text": "La pieve di Santa Maria dell'Aquila \u00e8 un edificio romanico situato in localit\u00e0 Filetta, nel comune di Sorano.\nLa chiesa sorge nei pressi di una delle sorgenti delle terme di Sorano e comprende, oltre all'edificio sacro, anche altri ambienti.\nHa un campanile a vela ben visibile anche a distanza. Il portale \u00e8 sormontato da un arco a sesto acuto e da un finestrone. Il lato della chiesa ha una cornice che separa in due la struttura. La parte superiore \u00e8 frutto di un evidente rialzamento."}
{"id": "1724321", "revid": "306856", "url": "https://it.wikipedia.org/wiki?curid=1724321", "title": "Pico Bol\u00edvar", "text": "Il Pico Bol\u00edvar (4.978m) \u00e8 la montagna pi\u00f9 alta del Venezuela. \u00c8 situato nello Stato di M\u00e9rida non lontano dalla citt\u00e0 di M\u00e9rida. Fu cos\u00ec chiamato in onore di Sim\u00f3n Bol\u00edvar.\nAltitudine.\nNel 2002, in occasione della dichiarazione delle Nazioni Unite come \"Anno Internazionale delle Montagne\", l'Istituto di Geografia del Venezuela decide di verificare insieme all'Universit\u00e0 Sim\u00f3n Bol\u00edvar e all'Universit\u00e0 del Zulia l'altitudine esatta della vetta. Negli ultimi anni l'esatta determinazione della quota da parte dello \"IGVSB\" \u00e8 stato assegnato alla quota di vetta compresa tra i 4976 e i 5007 metri. I risultati della campagna 2002 si sono tradotte in un'altitudine di vetta di 4.978,4 \u00b1 0,4 m s.l.m..\nLa misurazione \u00e8 stata condotta dagli scalatori Ing. Diego Deiros e Carlos Rodriguez USB, Jos\u00e9 Napole\u00f3n Hernandez IGVSB e due guide INPARQUES. Le misure GPS progettati per rete geodetica, costituita dai vertici Pico Bol\u00edvar, El Toro, Piedras Blancas e Osservatorio Mucu\u00f1uque; quest'ultima appartenente al REGVEN geocentrica rete venezuelana. Le misurazioni sono state temporalmente altrettanto lungo e continue per garantire un maggiore volume di dati nel tempo per rendere le informazioni pi\u00f9 coerente e affidabile, cinque ricevitori GPS doppia frequenza sono stati utilizzati.\nLa misurazione effettuata nel 2002 da Deiros, Rodriguez ed Hernandez e ufficialmente dichiarata dall'Istituto geografico del Venezuela nel 2003, \u00e8 stata confermata anche nel 2006."}
{"id": "1724323", "revid": "767487", "url": "https://it.wikipedia.org/wiki?curid=1724323", "title": "Rolla e Michelangelo", "text": "Rolla e Michelangelo \u00e8 un cortometraggio del 1909 diretto da Romolo Bacchini e basato sulla vita del pittore italiano Michelangelo Buonarroti."}
{"id": "1724325", "revid": "648716", "url": "https://it.wikipedia.org/wiki?curid=1724325", "title": "Villa Orvieto", "text": "Villa Orvieto si trova in via del Poggiolino 16, una traversa di via Bolognese, a Firenze.\nLa villa si trova in localit\u00e0 La Loggia e fu ripetutamente trasformata nei secoli. Nel XV secolo si chiamava Borgo Panicale ed apparteneva ai Cambi-Del Nero, detti anche Cambi-Importuni. Nel 1513 essi la vendettero a Giuliano di Francesco Arrighi e di nuovo un suo discendente, il senatore Girolamo Arrighi, la cedette nel 1643 al reverendo Vittorio della Vecchia, per poi tornare, alla sua morte, agli Arrighi. Fino al XVIII secolo rest\u00f2 di propriet\u00e0 degli Arrighi, per poi giungere nel XIX secolo, dopo altri passaggi, alle Suore Passioniste, che ne ristrutturarono gli interni come sono oggi in larga parte visibili. Deve il nome a Leon francesco Orvieto, al quale \u00e8 dedicata l'attuale casa di riposo che vi ha sede.\nInteressante \u00e8 il torrino-osservatorio che si erge sul tetto. Il viale d'accesso \u00e8 affiancato da un piccolo giardino."}
{"id": "1724326", "revid": "1573940", "url": "https://it.wikipedia.org/wiki?curid=1724326", "title": "Collegiata di San Niccol\u00f2", "text": "La collegiata di San Niccol\u00f2 \u00e8 un edificio sacro situato a Sorano.\nStoria.\nLa chiesa \u00e8 ricordata per la prima volta nelle Decime del 1276 come suffraganea della pieve di San Nicola di Selvena. Intorno al 1290 vi lavorarono per conto della contessa Margherita di Monfort maestranze senesi. Nel 1509 divenne collegiata. Importanti ampliamenti e ristrutturazioni avvennero nella seconda met\u00e0 del XVIII secolo. Recentemente, subito dopo la scomparsa di papa Giovanni Paolo II, grazie anche all'interessamento di Angelo Comastri, arciprete della Basilica Vaticana, nella collegiata di San Niccol\u00f2 sono state esposte le vesti con la croce d'oro del papa stesso.\nDescrizione.\nDel primitivo impianto romanico rimane visibile solo la parte posteriore in filaretto con evidenti restauri e ampliamenti che hanno modificato la struttura originaria che oggi si presenta croce latina irregolare. La facciata, restaurata nel 2020, si presenta in forme classiche mentre l'interno \u00e8 diviso in due navate, con quella destra insolitamente pi\u00f9 ampia di quella sinistra.\nAll'interno, nel transetto sinistro, si conserva una tela con \"San Giuseppe\" di Pietro Aldi (XIX secolo)."}
{"id": "1724329", "revid": "712828", "url": "https://it.wikipedia.org/wiki?curid=1724329", "title": "Ammiratori di Lam\u00f9", "text": ""}
{"id": "1724330", "revid": "287204", "url": "https://it.wikipedia.org/wiki?curid=1724330", "title": "Martin Fiz", "text": ""}
{"id": "1724332", "revid": "1806675", "url": "https://it.wikipedia.org/wiki?curid=1724332", "title": "Vita di Michelangelo", "text": "Vita di Michelangelo \u00e8 una miniserie televisiva prodotta dalla RAI e trasmesso in tre puntate sull'allora Programma Nazionale nell'arco di una settimana dal 13 dicembre al 20 dicembre 1964.\nTrasmissione atipica.\nDiretto da Silverio Blasi e sceneggiato da Romildo Craveri e Diego Fabbri su soggetto di Giorgio Prosperi, era basato sulla vita del pittore italiano Michelangelo Buonarroti, di cui ricorreva il quattrocentesimo anno dalla morte.\nLa trasmissione era di genere atipico, soprattutto in rapporto all'epoca in cui \u00e8 stata realizzata e - come sottolinea l\"'Enciclopedia della televisione\" - si poneva come via di mezzo fra il documentario a scopo divulgativo e lo sceneggiato televisivo puramente inteso.\nAll'esito positivo del programma - al cui interno venivano riprodotte ricostruzioni sceneggiate e materiali di repertorio riguardanti l'arte di Buonarroti - hanno contribuito la scenografia ideata da Maurizio Mamm\u00ec - organizzata su una struttura unica capace di diversi adattamenti - e la recitazione del protagonista, Gian Maria Volont\u00e9, nei panni dell'artista toscano.\nLo stesso Prosperi ha poi fornito soggetto e sceneggiatura per altre due \"Vite\" (il progetto era curato da Angelo Guglielmi): \"Vita di Dante\" del 1965 e \"Vita di Cavour\" del 1967."}
{"id": "1724333", "revid": "287204", "url": "https://it.wikipedia.org/wiki?curid=1724333", "title": "Abel Anton", "text": ""}
{"id": "1724335", "revid": "112856591", "url": "https://it.wikipedia.org/wiki?curid=1724335", "title": "Abel Ant\u00f3n", "text": "Biografia.\nInizia la sua carriera come mezzofondista in pista, conquistando la sua prima medaglia agli Europei indoor 1989, dove \u00e8 argento nei 3000 metri piani.\nAgli Europei all'aperto 1994 vince un oro nei metri e il bronzo nei 5000.\nPassa poi alla maratona, vincendo a Berlino nel 1996. Conquista l'oro nelle due successive edizioni dei campionati mondiali, ad Atene nel 1997 e a Siviglia nel 1999.\nNel suo palmar\u00e8s figura anche la maratona di Londra del 1998, primo spagnolo a vincere sul traguardo della capitale britannica."}
{"id": "1724341", "revid": "404449", "url": "https://it.wikipedia.org/wiki?curid=1724341", "title": "Chiesa dell'Immacolata Concezione (Roselle)", "text": "La chiesa dell'Immacolata Concezione \u00e8 un edificio sacro situato a Roselle, nel comune di Grosseto, in Toscana.\nStoria.\nLa chiesa sorge nei pressi delle terme di Roselle, nel punto dove sorgeva una piccola chiesa, oggi trasformata, a servizio dei viandanti lungo la strada tra Grosseto e Siena. L'edificio fu realizzato su iniziativa del vescovo Paolo Galeazzi, il quale, per valorizzare spiritualmente una localit\u00e0 che aveva visto la nascita del cristianesimo in Maremma, decise di istituire la parrocchia di Roselle il 9 aprile 1938, nell'ottavo centenario del trasferimento della sede vescovile da Roselle a Grosseto, e di dedicarla all'Immacolata Concezione, in quanto il culto mariano era sempre stato molto forte per quella popolazione. La parrocchia venne riconosciuta civilmente il 20 gennaio 1940.\nIl progetto della nuova chiesa fu redatto dall'ingegnere Aldo Moretti e la costruzione fu realizzata a opera del Consorzio Bonifica Grossetana, ente di cui Moretti era il presidente. I lavori ebbero inizio con la posa della prima pietra il 30 giugno 1937 e si conclusero l'anno successivo, con la consacrazione della chiesa il 9 aprile 1938 contestualmente all'erezione a parrocchia. Di fianco all'edificio furono realizzati la casa canonica, con un contributo di papa Pio XI, e l'asilo parrocchiale, fortemente voluto dal vescovo Galeazzi e dal parroco di allora Lorenzo Biagi.\nLavori di restauro del presbiterio furono effettuati nel 1988, in occasione dell'ottocentocinquantesimo anniversario della traslazione della sede diocesana a Grosseto. L'anno successivo, il 21 maggio 1989, la chiesa ospit\u00f2 il pontefice Giovanni Paolo II: l'ultimo papa in visita a Roselle era stato proprio quell'Innocenzo II artefice dello storico trasferimento. Al 1994 risalgono il battistero e gli ultimi lavori alle vetrate.\nDescrizione.\nLa chiesa si presenta a croce latina, in stile neoromanico, con esterno in mattoni a faccia vista. La facciata \u00e8 delimitata da due lesene: presenta un portale ad arco tondo in travertino, con lunetta raffigurante il bassorilievo della \"Vergine in preghiera fra gli angeli\", ed un rosone. Sul fianco sinistro svetta il campanile, restaurato e sopraelevato nel 1953.\nAll'interno la chiesa conserva varie opere dell'artista Arnaldo Mazzanti: la \"Via crucis\" (1987) in cemento armato e tre grandi tavole nel presbiterio reffiguranti \"L'ultima cena\", la \"Crocifissione\", la \"Resurrezione\" (1991-1993). Una lapide, inoltre, ricorda la sosta di papa Giovanni Paolo II a Roselle.\nNella piazza antistante la chiesa, intitolata a Giovanni Paolo II, \u00e8 stato eretto un monumento alla Vergine Maria."}
{"id": "1724345", "revid": "33689", "url": "https://it.wikipedia.org/wiki?curid=1724345", "title": "Frank Mahan", "text": "Fu colui che diede alla pallacanestro il nome, in inglese, di \"basket ball\".\nBiografia.\nRimasto orfano di entrambi i genitori sin da giovane, si trasfer\u00ec a Memphis dove crebbe con uno zio. Dopo aver lavorato in una fabbrica di mobili, nel 1891 si iscrisse alla International YMCA Training School, oggi conosciuta come Springfield College, proprio nel periodo in cui James Naismith inventava il nuovo gioco della pallacanestro.\nLe prime tredici regole, pubblicate sul giornale studentesco universitario \"Triangle\", si riferivano a un \"nuovo gioco\" (\"A New Game\" in inglese). Fu proprio Mahan inizialmente a proporre il nome \"Naismith ball\", ma fu lo stesso inventore del gioco a rifiutare. Mahan sugger\u00ec allora proprio \"Basket Ball\", prendendo spunto dagli unici due strumenti utilizzati per giocare: un cesto (\"basket\") e una palla (\"ball\").\nSotto la guida di Niasmith, Mahan disput\u00f2 la prima storica partita sperimentale di pallacanestro con il cosiddetto \"The First Team\", il primo gruppo di giocatori, poi inserito fra i membri del Naismith Memorial Basketball Hall of Fame.\nMahan si trasfer\u00ec poi a Charlotte, divenendo dirigente dello YMCA."}
{"id": "1724350", "revid": "6923", "url": "https://it.wikipedia.org/wiki?curid=1724350", "title": "The Secret of Michelangelo", "text": "The Secret of Michelangelo \u00e8 un documentario televisivo del 1968 diretto da Milton Fruchtman e basato sulla vita del pittore italiano Michelangelo Buonarroti."}
{"id": "1724353", "revid": "287204", "url": "https://it.wikipedia.org/wiki?curid=1724353", "title": "Abdelkader El Mouaziz", "text": "Ha vinto due volte la maratona di Londra, nel 1999 e nel 2001.\nEcco i suoi risultati nelle pi\u00f9 importanti competizioni:\nHa vinto la medaglia d'argento ai Giochi della Francofonia 1994 nella maratona."}
{"id": "1724362", "revid": "124010726", "url": "https://it.wikipedia.org/wiki?curid=1724362", "title": "Johann Georg Albrechtsberger", "text": "Biografia.\nAlbrechtsberger nacque a Klosterneuburg, vicino a Vienna. Gi\u00e0 da bambino, mentre cantava nel coro del convento degli Augustiniani, inizi\u00f2 lo studio di contrappunto, armonia e organo con l'organista di corte, Georg Matthias Monn (Klosterneuburg, 9 aprile 1717 - Vienna, 3 ottobre 1750). Dal 1749 studi\u00f2 all'Abbazia di Melk e dal 1754 in un seminario di Vienna, dove studi\u00f2 anche filosofia. Fra i suoi compagni di studi vi furono Michael Haydn e Franz Joseph Aumann. Dopo essere stato ingaggiato come organista a Raab nel 1755 e a Maria Taferl nel 1757, venne nominato Thurnermeister nell'Abbazia di Melk, dove rimarr\u00e0 dal 1759 al 1765, anno in cui si stabil\u00ec a Vienna, con vari incarichi come organista. Nel 1772 divenne Secondo organista alla corte di Vienna, nel 1791 Assistente del Kapellmeister nella cattedrale di Santo Stefano (Duomo) a Vienna, posizione precedentemente occupata da W. A. Mozart e nel 1792 fu promosso a Primo organista e Kapellmeister del Duomo di Vienna, come successore di Leopold Hofmann, posizione che tenne fino alla morte..\nGodette di grande stima e fama, tanto che Mozart considerava l'abilit\u00e0 di Albrechtsberger sull'organo come il termine di paragone sul quale dovevano essere giudicati gli altri organisti. Quando Ludwig van Beethoven, che era arrivato a Vienna nel 1792 per studiare con Haydn, mostr\u00f2 di inalberarsi velocemente quando il suo lavoro non veniva corretto o pensava non gli fosse stata data la giusta attenzione, Haydn gli raccomand\u00f2 il suo amico Albrechtsberger, con il quale Beethoven studi\u00f2 armonia e contrappunto. Sembra che nessuno dei due rimanesse particolarmente soddisfatto di questo rapporto: secondo Albrechtsberger, Beethoven non avrebbe mai \"fatto qualcosa di accurato\", mentre Beethoven trovava in Albrechtsberger solo l'arte di sviluppare e \"creare l'ossatura musicale\". Al termine dei suoi studi, il giovane studente concluse \"Pazienza, diligenza, persistenza e sincerit\u00e0 condurranno al successo,\" il che riflette la personale filosofia compositiva di Albrechtsberger. Tra gli altri studenti che la fama di teorico gli port\u00f2 ad avere, alcuni dei quali divennero in seguito eminenti musicisti, sono da ricordare Johann Nepomuk Hummel, Ignaz Moscheles, Joseph Weigl, Ludwig-Wilhelm Tepper de Ferguson (1768 \u2013 dopo il 1824), Antonio Casimir Cartellieri, Anton Reicha, Ferdinand Ries, Carl Czerny e Franz Xaver Wolfgang Mozart. \nQuando Beethoven smise di studiare con Albrechtsberger decise di \"ottenere alcuni suggerimenti e consigli in pi\u00f9\", per cos\u00ec dire, da Haydn. Da allora Beethoven studi\u00f2 probabilmente con Antonio Salieri, ma ci\u00f2 non \u00e8 dato per certo. Pu\u00f2 darsi anche che Beethoven se ne fosse andato altrove per guadagnarsi da vivere, e solo in seguito fosse ritornato dopo essersi assicurato una carriera stabile.\nPer valutare l'impatto didattico di Albrechtsberger va considerato il filo che lega il suo insegnamento a quello del suo allievo Reicha, che divenne il primo Professore di Fuga e Contrappunto al Conservatorio di Parigi, dal 1818 fino alla morte nel 1836, e che a sua volta raggiunse un ampio pubblico, attraverso il proprio insegnamento e gli scritti teorici, che costituirono un riferimento standard al Conservatorio per la maggior parte del XIX secolo. Questi stessi scritti influenzeranno anche il mondo musicale di lingua tedesca, attraverso la traduzione che ne fu fatta da Czerny.\nAlbrechtsberger mor\u00ed a Vienna e la sua tomba \u00e8 situata nel Cimitero di St. Marx.\nOpera.\nLa maestria nel contrappunto dimostrata nelle sue 240 fughe giustifica ampiamente la fama che Albrechtsberger ebbe come compositore e insegnante. Pubblic\u00f2 un'enorme quantit\u00e0 di fughe e preludi, molti dei quali per organo o clavicembalo, lasciando oltre 278 lavori per tastiera che mostrano la sua abilit\u00e0 tecnica.\nPer quanto riguarda la musica da camera, in cui si mostr\u00f2 ugualmente prolifico, Albrechtsberger ha basato molte delle sue composizioni strumentali sulla Sonata da chiesa del periodo barocco, con il suo contenuto di contrappunto. Le sue composizioni e la difesa dello stile contrappuntistico esercitarono una forte influenza su quella fusione fra lo stile severo e lo stile galante che caratterizza molta della musica del periodo classico viennese. Una parte di questa influenza \u00e8 visibile nei maggiori passaggi fugati dell'ultimo Mozart (come nella Jupiter ed il Requiem) ed in Beethoven (come nella Sonata per pianoforte n.29 op.106. Fra le sue composizioni, quasi tutte esistenti solo su manoscritto e conservate alla biblioteca della Gesellschaft der Musikfreunde di Vienna, ci sono 300 lavori sacri, che includono oratori e cantate, e pi\u00f9 di 450 brani strumentali, includendo sinfonie, sonate da camera, divertimenti e fughe per l'organo.\nMentre le sue quattro sinfonie sono state dimenticate, tra i suoi lavori da ricordare ci sono i concerti per arpa e per organo. Molto particolari anche gli almeno sette concerti per Scacciapensieri (che sono stati eseguiti anche con la tromba) che scrisse intorno al 1765 (tre dei quali sono tuttora in buone condizioni e si trovano alla Biblioteca nazionale Sz\u00e9ch\u00e9nyi di Budapest). Si tratta di lavori nello stile galante, graziosi e ben scritti.\nAltri suoi lavori degni di nota sono il Concerto per trombone contralto e orchestra in Si bemolle maggiore, che data l\u2019esiguit\u00e0 del repertorio del trombone nel periodo classico \u00e8 spesso eseguito dai trombonisti, il Concerto con Tromba e archi, il Concertino a 5 per Tromba e \"Concerto per Mandola\", Op. 27, recensito positivamente nel libro del 1914 \"The Guitar and Mandolin\" ('La chitarra e il mandolino').\nL\u2019impressione \u00e8 che probabilmente il contributo pi\u00f9 importante che Albrechtsberger abbia dato alla musica \u00e8 nei suoi lavori teorici. Nel 1790 egli pubblic\u00f2 a Lipsia un trattato sulla composizione, del quale apparve una terza edizione, postuma, nel 1821. Si tratta di un lavoro accessibile, scritto in modo chiaro, dove viene formulata la teoria musicale del diciottesimo secolo. Una collezione dei suoi scritti sull'armonia, in tre volumi, fu pubblicata a cura del suo alunno Ignaz von Seyfried (1776\u20131841) nel 1826. Ne fu pubblicata una versione inglese dalla Novello nel 1855.\nIn ultima analisi, si pu\u00f2 dire che il suo stile compositivo deriva dal contrappunto di Johann Joseph Fux, Kapellmeister al Duomo di Vienna dal 1713 al 1741, una posizione che Albrechtsberger avrebbe occupato 52 anni pi\u00f9 tardi.\nOpere.\nLe principali composizioni di Albrechtsberger sono:\nLe composizioni da chiesa comprendono in tutto circa 285 opere. Ad esse si aggiungono svariati trii, quartetti e quintetti, nonch\u00e9 278 brani per tastiere (preludi, fughe, versetti)."}
{"id": "1724364", "revid": "21583", "url": "https://it.wikipedia.org/wiki?curid=1724364", "title": "Area di commercio preferenziale", "text": "Una area di commercio preferenziale \u00e8 un blocco commerciale che d\u00e0 accesso preferenziale a certi prodotti provenienti da certi paesi. Questo si ottiene riducendo i dazi, ma non abolendoli completamente. Un altro metodo per dare accesso preferenziale \u00e8 tramite la fissazione di quote riservate ad alcune tipologie di merci di certi paesi.\nUn esempio di area di commercio preferenziale \u00e8 quella formata dall'Unione europea e i paesi ACP.\nLe aree di commercio preferenziale sono stabilite tramite accordi commerciali.\nPu\u00f2 essere definita come la forma pi\u00f9 debole di integrazione economica."}
{"id": "1724365", "revid": "1543377", "url": "https://it.wikipedia.org/wiki?curid=1724365", "title": "In fuga", "text": "In fuga \u00e8 una raccolta di racconti di Alice Munro pubblicati in Italia nel 2004 da Einaudi. La prima edizione in lingua inglese \u00e8 stata pubblicata da McClelland and Stewart nel 2004. Il libro ha vinto il Premio Giller nel 2004."}
{"id": "1724367", "revid": "110157", "url": "https://it.wikipedia.org/wiki?curid=1724367", "title": "Anapu", "text": "Anapu \u00e8 un comune del Brasile nello Stato del Par\u00e1, parte della mesoregione del Sudoeste Paraense e della microregione di Altamira."}
{"id": "1724370", "revid": "547992", "url": "https://it.wikipedia.org/wiki?curid=1724370", "title": "Villa Il Pino", "text": "Villa Il Pino si trova in via Bolognese 267, localit\u00e0 La Lastra, a Firenze.\nStoria.\nLa villa nacque come monastero femminile cistercense, secondo le volont\u00e0 testamentarie del 1352 del mercante della lana Maso di Bartolino di Drudolo della Lastra, che qui possedeva un podere. Il monastero venne dedicato a san Bartolomeo alla Lastra e posto sotto la custodia della Badia a Settimo e venne fabbricato dagli esecutori testamentari nel 1354 sotto il consenso del vescovo di Fiesole; nel 1360 vi si stabilirono le monache e un anno dopo il vescovo Andrea Corsini consacr\u00f2 gli altari.\nNel 1424 le monache si scontrarono col vescovo fiesolano che voleva imporre loro la propria autorit\u00e0 (mentre esse volevano restare dipendenti solo dall'abate di Settimo), tanto che dovette intervenire anche la Signoria a dirimere la controversia e far reinsediare la badessa e una monaca che il presule di Fiesole aveva espulso. Nel 1453 il monastero venne soppresso e Papa Niccol\u00f2 V ne incorpor\u00f2 i beni nella diocesi fiesolana.\nL'edificio venne quindi destinato ad altri usi: una parte divenne un'abitazione signorile e l'altra met\u00e0 divenne la canonica della parrocchia di Santa Croce al Pino, tutt'oggi della diocesi di Fiesole.\nNel XIX secolo appartenne ai Della Gherardesca, poi ai Ruegger, che iniziarono un restauro radicale.\nArchitettura.\nLa villa ha oggi un aspetto prettamente settecentesco, addossata alla chiesa di Santa Croce al Pino e perpendicolare alla via Bolognese. Vi si accede da un cancello che si apre nell'alto muro che delimita il giardino della villa; un secondo cancello, posto simmetricamente, d\u00e0 accesso ai poderi della villa.\nLa facciata \u00e8 decorata da modanature in pietra serena e, al pian terreno, da finestre inginocchiate; dal lato del giardino si vede uno stemma dei Della Gherardesca."}
{"id": "1724371", "revid": "767487", "url": "https://it.wikipedia.org/wiki?curid=1724371", "title": "Brasil Novo", "text": "Brasil Novo \u00e8 un comune del Brasile nello Stato del Par\u00e1, parte della mesoregione del Sudoeste Paraense e della microregione di Altamira."}
{"id": "1724372", "revid": "287204", "url": "https://it.wikipedia.org/wiki?curid=1724372", "title": "Monastero di San Bartolomeo", "text": ""}
{"id": "1724377", "revid": "287204", "url": "https://it.wikipedia.org/wiki?curid=1724377", "title": "Medicil\u00e2ndia", "text": "Medicil\u00e2ndia \u00e8 un comune del Brasile nello Stato del Par\u00e1, parte della mesoregione del Sudoeste Paraense e della microregione di Altamira."}
{"id": "1724380", "revid": "110157", "url": "https://it.wikipedia.org/wiki?curid=1724380", "title": "Pacaj\u00e1", "text": "Pacaj\u00e1 \u00e8 un comune del Brasile nello Stato del Par\u00e1, parte della mesoregione del Sudoeste Paraense e della microregione di Altamira."}
{"id": "1724382", "revid": "256896", "url": "https://it.wikipedia.org/wiki?curid=1724382", "title": "Scuola Materna di via Risorgimento (Poggibonsi)", "text": ""}
{"id": "1724384", "revid": "287204", "url": "https://it.wikipedia.org/wiki?curid=1724384", "title": "Senador Jos\u00e9 Porf\u00edrio", "text": "Senador Jos\u00e9 Porf\u00edrio \u00e8 un comune del Brasile nello Stato del Par\u00e1, parte della mesoregione del Sudoeste Paraense e della microregione di Altamira."}
{"id": "1724387", "revid": "122516747", "url": "https://it.wikipedia.org/wiki?curid=1724387", "title": "La primavera di Michelangelo", "text": "La primavera di Michelangelo \u00e8 una miniserie televisiva del 1990 diretta da Jerry London e basata sulla vita dello scultore italiano Michelangelo Buonarroti. La miniserie \u00e8 andata in onda in Italia sulle reti RAI in tre puntate (rispettivamente di 89, 87 e 98 minuti) dal 4 novembre 1990 al 18 novembre 1990 ed \u00e8 liberamente ispirata al libro \"Una stagione di giganti\" di Vincenzo Labella. \nTrama.\nFirenze, la citt\u00e0 sognata magnifica dai Medici \u00e8 solo una chimera? Questo sembra pensare Lorenzo il Magnifico in punto di morte. Savonarola gi\u00e0 semina il terrore, ma artisti come il Poliziano e Michelangelo Buonarroti fanno una promessa: ci sar\u00e0 un Rinascimento? F. Murray Abraham \u00e8 Papa Giulio II, Ornella Muti, una seducente nobildonna, Raf Vallone un ambasciatore: grandi nomi fanno da contorno al giovane britannico Mark Frankel che interpreta un giovane Michelangelo. Musiche di Riz Ortolani."}
{"id": "1724388", "revid": "123902765", "url": "https://it.wikipedia.org/wiki?curid=1724388", "title": "Pietro Capuano", "text": "Biografia.\nCapuano era membro di una nobile famiglia amalfitana, che discendeva dal conte longobardo Lando de Prata. Per parte di madre era probabilmente con la nobile famiglia sorrentina dei Vulcano, dato che il Capuano stesso nel 1208 definiva i membri di questa famiglia come suoi \"consobrini\".\nEbbe altri tre fratelli, ma sembra che fosse l'unico destinato alla carriera ecclesiastica. Dopo essere stato ordinato verso il 1170, divenne diacono del duomo di Amalfi. Grazie alle possibilit\u00e0 economiche familiari, riusc\u00ec a proseguire gli studi, prima forse all'Universit\u00e0 di Bologna, poi certamente passo un lungo periodo presso l'Universit\u00e0 di Parigi, dove entr\u00f2 nella cerchia formatasi intorno a Pietro Lombardo presso la scuola della cattedrale di Notre-Dame. Ebbe un vivace scambio di idee soprattutto con due allievi del Lombardo, Pietro da Poitiers e Prepositino da Cremona.\nDopo aver insegnato all'Universit\u00e0 di Parigi, fu creato cardinale diacono da papa Celestino III e successivamente nominato legato papale da papa Innocenzo III.\nNel 1197 fu inviato in Polonia e Boemia per stabilire alcune riforme. Nel 1198 si rec\u00f2 a Digione in qualit\u00e0 di legato. Nel gennaio 1199 riusc\u00ec a porre una tregua tra Riccardo I d'Inghilterra e Filippo II di Francia.\nPartecip\u00f2 al conclave del 1198 che elesse papa Innocenzo III.\nCapuano partecip\u00f2 alla Quarta Crociata, durante la quale recuper\u00f2 e trasl\u00f2 ad Amalfi (dove vennero accolte solennemente l'8 maggio 1208) non solo le reliquie di Sant'Andrea apostolo, ma anche molte altre, che in seguito furono distribuite ai vari paesi della Costa d'Amalfi. \nMor\u00ec il 30 agosto 1214 a Viterbo, mentre partecipava ai lavori in Curia, e fu sepolto nella Basilica di Santa Maria in Aracoeli a Roma."}
{"id": "1724390", "revid": "767487", "url": "https://it.wikipedia.org/wiki?curid=1724390", "title": "Il passato (film 2007)", "text": "Il passato (\"El pasado\") \u00e8 un film del 2007 diretto da H\u00e9ctor Babenco, basato sull'omonimo romanzo di Alan Pauls. \u00c8 stato presentato in concorso alla Festa del Cinema di Roma nel 2007.\nTrama.\nR\u00edmini e Sof\u00eda sembravano formare una coppia perfetta. Si erano innamorati al liceo e presto erano diventati marito e moglie, ma dopo 12 anni di matrimonio di comune accordo decidono di separarsi. In principio vivono la loro separazione nel modo meno traumatico possibile: condividono il letto, si accordano perfettamente sulla divisione dei beni e instaurano una relazione di amicizia basata sul rispetto reciproco. Il loro rapporto cambia quando R\u00edmini inizia a frequentare la bellissima Vera, una modella di 22 anni, e Sof\u00eda si convince di poter riavere il suo ex-marito. Mentre R\u00edmini cerca di guardare avanti, Sof\u00eda resta ancorata al passato e finisce per diventare ossessionata da lui, formando addirittura un'associazione di donne agguerritissime che pur avendo perso i loro uomini sono fermamente convinte di poter ritornare con loro. Le relazioni che R\u00edmini instaura con altre donne sembrano portare con s\u00e9 una maledizione. La prima ragazza di R\u00edmini, Vera, viene investita da un autobus nel momento in cui sorprende R\u00edmini e Sof\u00eda in un bacio appassionato. In seguito, R\u00edmini si risposa con Carmen, una collega di lavoro che come lui svolge traduzioni, ma inspiegabilmente una misteriosa amnesia cancella dalla memoria di Rimini la conoscenza delle lingue che traduce, costringendolo ad adattarsi al ruolo disagevole del marito che deve dipendere dalla sua coniuge. La nascita di un figlio, Lucio, risolleva il suo spirito, ma quando Sof\u00eda rapisce il figlio della coppia per alcune ore il matrimonio con Carmen va in pezzi e Rimini perde anche suo figlio. Rimini cade in depressione, diventa un mediocre preparatore atletico e l\u2019oggetto dei desideri sessuali di Nancy, una donna ricca e volgare che lo tradisce con altri uomini. Quando R\u00edmini vede Nancy in compagnia di un altro uomo, ha una crisi di gelosia che lo porta a cercare di distruggere la sua auto, crimine per il quale finisce in carcere.\nColonna sonora.\nLa colonna sonora del film include i brani \"Ne me quitte pas\" di Jacques Brel, \"Take on Me\" della band a-ha, \"Kinderszenen op 15\" di Robert Schumann e \"Wake Me Up Before You Go Go\" scritta da George Michael"}
{"id": "1724391", "revid": "287204", "url": "https://it.wikipedia.org/wiki?curid=1724391", "title": "Uruar\u00e1", "text": "Uruar\u00e1 \u00e8 un comune del Brasile nello Stato del Par\u00e1, parte della mesoregione del Sudoeste Paraense e della microregione di Altamira."}
{"id": "1724393", "revid": "287204", "url": "https://it.wikipedia.org/wiki?curid=1724393", "title": "Vit\u00f3ria do Xingu", "text": "Vit\u00f3ria do Xingu \u00e8 un comune del Brasile nello Stato del Par\u00e1, parte della mesoregione del Sudoeste Paraense e della microregione di Altamira."}
{"id": "1724395", "revid": "767487", "url": "https://it.wikipedia.org/wiki?curid=1724395", "title": "The King (film 2005)", "text": "The King \u00e8 un film del 2005 diretto da James Marsh, presentato nella sezione Un Certain Regard al 58\u00ba Festival di Cannes.\nTrama.\nElvis Valderez, dopo essere stato congedato dalla Marina Militare, fa ritorno nella citt\u00e0 di Corpus Christi, in Texas, dove si mette alla ricerca del padre che non ha mai conosciuto. Ben presto viene a conoscenza che suo padre \u00e8 David Sandow, pastore battista che si \u00e8 creato una nuova e rispettabile famiglia e un'immagine che intende difendere ad ogni costo. Rifiutato dal padre, Elvis seduce Malerie, la sua sorellastra, senza che lei conosca la sua vera identit\u00e0.\nAccoglienza.\nIl film ha ricevuto in media critiche molto positive. Il critico Premio Pulitzer Roger Ebert ha assegnato al film un punteggio di 3.5 su 4 elogiando soprattutto la costruzione dei personaggi priva di clich\u00e9."}
{"id": "1724397", "revid": "1418004", "url": "https://it.wikipedia.org/wiki?curid=1724397", "title": "Livio Garzanti", "text": "Biografia.\nFiglio di Aldo Garzanti, industriale chimico, e di Sofia Ravasi, donna colta, francesista e leopardista, Livio Garzanti nacque a Milano il 1\u02da luglio 1921. Il nome Livio, ereditato dal nonno paterno, \u00e8 legato alla citt\u00e0 di origine del padre, Forl\u00ec, fondata dai romani con il nome \"Forum Livii\". Nel 1939 il padre rilev\u00f2 la Fratelli Treves, una delle pi\u00f9 importanti case editrici italiane dell'epoca, alla quale le leggi razziali avevano impedito di proseguire l'attivit\u00e0, conservandone la marcata impronta letteraria. \nLaureatosi in filosofia con Antonio Banfi, dalla fine degli anni 1940 Livio Garzanti diresse \"L'Illustrazione Italiana\", tra le pi\u00f9 prestigiose riviste culturali del tempo. Nel 1952 assunse la guida della casa editrice Garzanti, che mantenne fino al 1995, quando fu venduta dapprima alla UTET di Torino e poi congiuntamente al Gruppo Messaggerie, che oggi ne possiede il marchio.\nNel 1954 spos\u00f2 in prime nozze Orietta Sala, da cui nel 1957 ebbe il figlio Eduardo, geologo. Dopo il divorzio, avvenuto nel 1974, contrasse un secondo matrimonio con la scrittrice e politica Gina Lagorio. Dopo la morte di lei, avvenuta nel 2005, si spos\u00f2 in terze nozze con Louise Michail.\nMor\u00ec a Milano il 13 febbraio 2015 all'et\u00e0 di 93 anni.\nAttivit\u00e0 editoriale.\nUltima grande figura dell'epoca degli editori di cultura del dopoguerra alla guida di case editrici che si identificavano con i loro fondatori ed erano un mix tra lavoro artigianale e industriale, Livio Garzanti viene ricordato come un imprenditore complesso e imprevedibile che si muove tra alta cultura e divulgazione di qualit\u00e0.\nNegli anni 1950, quando l\u2019editoria illuminata puntava su romanzieri di talento che raccontassero la situazione sociale del tempo, Livio Garzanti lanci\u00f2 capolavori come \"Ragazzi di vita\" di Pier Paolo Pasolini e \"Quer pasticciaccio brutto di via Merulana\" di Carlo Emilio Gadda. Fu l\u2019editore di Mario Soldati, Paolo Volponi, Claudio Magris. Nella prestigiosa collana di Poesia pubblic\u00f2 Mario Luzi, Giorgio Caproni e Attilio Bertolucci. Goffredo Parise si ispir\u00f2 a lui per il protagonista del romanzo \"Il padrone\" (1965).\nAccanto a una redditizia sezione di testi scolastici e parascolastici, manualistica e grandi dizionari di inglese, francese e italiano, realizzati interamente in redazione, la direzione di Livio Garzanti si caratterizz\u00f2 per l\u2019avvio di imprese editoriali di grande complessit\u00e0, da opere imponenti come la Letteratura italiana di Emilio Cecchi e Natalino Sapegno (1965-69) e la \"Storia del pensiero filosofico e scientifico\" di Ludovico Geymonat alla divulgazione di alta gamma delle celebri \"Garzantine,\" serie di enciclopedie tematiche di agile consultazione. nata nel 1962 con l\"'Enciclopedia universale\".\nA questi grandi progetti culturali altern\u00f2 la pubblicazione di opere pi\u00f9 orientate al mercato, dai saggi di Francesco Alberoni ai romanzi di grande avventura di Michael Crichton, ai best seller internazionali come \"Colazione da Tiffany\" di Truman Capote \"o Love story\" di Erich Segal.\nNumerose seguirono negli anni le fortunate iniziative curate direttamente dall\u2019editore, tra cui i \"Grandi Libri\", dedicata ai classici della letteratura, gli \"Elefanti\", tascabili di narrativa e saggistica, e da ultimo i \"Coriandoli\", brevi opere letterarie o saggistiche, quasi un richiamo alla sua prima collana saggistica/enciclopedica \"Saper tutto\" proseguita con numerosi titoli attraverso tutti gli anni Cinquanta e Sessanta.\nIl suo pi\u00f9 grande contributo e capolavoro editoriale fu per\u00f2 l\u00abEnciclopedia Europea\u00bb, varata nel 1971 e destinata alla vendita rateale, la cui solidit\u00e0 culturale rimane come un monumento dopo che l\u2019avvento del digitale decret\u00f2 la fine dell\u2019epoca delle grandi opere su carta.\nVerso la fine degli anni 1980, quasi a coronamento della sua attivit\u00e0 editoriale, incaric\u00f2 Tullio Pericoli di celebrare le figure e i momenti pi\u00f9 rilevanti della storia della casa editrice affrescando la sala progettata originariamente da Gio Ponti, al piano terreno della sede storica della casa editrice in Via della Spiga 30 a Milano. Livio Garzanti, attraverso un paravento di pagine, vi fa appena capolino.\nOpere filantropiche.\nMeno nota, ma assai rilevante, fu l\u2019attivit\u00e0 filantropica di Livio Garzanti, dedito al sostegno di iniziative di grande rilievo come Emergency, il Gruppo Abele e Vidas, con costante e minuta attenzione \u00a0per chi era nel bisogno. Nel 1986 istitu\u00ec la Fondazione Ravasi \u2013 nel ricordo della madre \u2013 impegnandola in un progetto di sostegno alle famiglie con ammalati di Alzheimer.\nAlla sua morte dispose come lascito la parte pi\u00f9 consistente del suo patrimonio, costituita dal palazzo della storica sede della casa editrice in Via Spiga 30, alla Fondazione, estendendone la missione al supporto della popolazione anziana di Milano e territori limitrofi. Dal 2018 l\u2019istituzione ha preso il nome di Fondazione Ravasi Garzanti.\nOpere.\nLivio Garzanti fu autore di romanzi e racconti: \"L\u2019amore freddo\" (1980), \"Una citt\u00e0 come Bisanzio\" (1985) e \"La fiera navigante\" (1995). L\u2019ultimo suo libro del 2006, \"Amare Platone\", una originale e profonda rilettura del \"Fedro\", segna il suo ritorno alla originale formazione filosofica."}
{"id": "1724403", "revid": "322321", "url": "https://it.wikipedia.org/wiki?curid=1724403", "title": "Luigi Spandre", "text": "\u00c8 stato vescovo di Asti tra il 12 giugno 1909 ed il 1932, principe della Chiesa di Asti.\nBiografia.\nIl prete predicatore.\nAl termine delle scuole comunali frequent\u00f2 il ginnasio presso il Collegio Don Bosco a Torino dove non pass\u00f2 inosservato al suo fondatore. Sentita la vocazione sacerdotale, lasci\u00f2 il collegio salesiano per frequentare il seminario filosofico di Chieri.\nDa Chieri pass\u00f2 a Torino per completare la sua preparazione ecclesiastica e il 28 maggio 1876, ricevette gli ordini minori.\nIl 23 settembre 1876 venne ordinato suddiacono, il 17 marzo 1877 diacono ed il 26 maggio dello stesso anno sacerdote.\nNel luglio 1877 si laure\u00f2 in Teologia e venne destinato come viceparroco a Casanova di Carmagnola e Lombriasco. In seguito divenne coadiutore della parrocchia di San Gioacchino a Torino.\nIl 18 dicembre 1881 venne nominato parroco della frazione di La Longa a Poirino.\nIl 22 settembre 1887 succedette al teologo Maurizio Arpino quale predicatore di esercizi spirituali. Organizz\u00f2 in quel periodo circoli ed associazioni cattoliche, promosse il catechismo e l'oratorio per i ragazzi, ritiri spirituali per operai e donne cattoliche.\nIl 31 dicembre 1896 in collaborazione con altri nove parroci di Torino fond\u00f2 il settimanale Democrazia Cristiana.\nNel 1899 il cardinale Agostino Richelmy, arcivescovo di Torino, propose alla Santa Sede Luigi Spandre come vescovo ausiliare.\nLa consacrazione avvenne il 28 ottobre nella chiesa dei Santi Pietro e Paolo ad opera del cardinale Richelmy, assistito da Giuseppe Francesco Re, vescovo di Alba, e Giovanni Battista Bertagna, vescovo ausiliare di Torino.\nLa consacrazione di Luigi Spandre avvenne in un periodo in cui la citt\u00e0 di Torino era considerata per antonomasia la \"citt\u00e0 rossa\", ma il neo-vescovo organizz\u00f2 seminari, processioni e cortei creando un grande gruppo di proletariato cattolico.\nVescovo di Asti.\nIl 12 giugno 1909 Luigi Spandre venne nominato vescovo di Asti; al suo arrivo, il 24 ottobre, venne accolto da acclamazioni da parte dei cattolici astigiani e dure contestazioni ad opera degli anticlericali.\nIl periodico locale \"Il Cittadino\", riport\u00f2 che il vescovo cos\u00ec comment\u00f2 l'evento:\nAl termine della giornata, i feriti furono circa una quindicina. Il giorno dopo, la giunta Municipale, pubblic\u00f2 una dichiarazione dove prendeva le distanze dalle contestazioni ed auspicava un dialogo educato, rispettoso e civile sulla libert\u00e0 di pensiero.\nDurante il suo episcopato, Luigi Spandre ader\u00ec alle linee programmatiche di Pio XI con la nascita dei consigli parrocchiali e la costituzione delle quattro organizzazioni alla base dell'Azione Cattolica: Federazione Uomini Cattolici, Federazione Giovani Cattolici, Federazione Donne Cattoliche e Federazione Giovani Cattoliche.\nNel primo periodo fascista degli anni Trenta, con lo scioglimento di ogni partito, associazione o sindacato, l'Azione Cattolica fu l'unica organizzazione non di regime che resistette, anche grazie alla ferma opposizione del pontefice che con la famosa lettera \"Non abbiamo bisogno\", invest\u00ec i vescovi italiani in prima persona alla tutela delle organizzazioni cattoliche diocesane.\nMonsignor Spandre fu uno degli esponenti di maggior spicco nel mantenere un contatto capillare con tutti i gruppi cattolici esistenti. Questo permise di limitare al minimo i danni e anzi, dopo alcuni anni le associazioni cattoliche invertirono la tendenza, aumentando le proprie unit\u00e0.\nAd Asti, infatti, nel 1932 l'Unione Uomini pass\u00f2 da 29 gruppi a 38, l'Unione Donne mantenne i 53, la Giovent\u00f9 Maschile pass\u00f2 da 30 a 34 e la Giovent\u00f9 Femminile da 25 a 51.\nIl vescovo Luigi Spandre, considerato uno dei padri dell'Azione Cattolica moderna, mor\u00ec il 1\u00ba aprile 1932, alle ore 12,10 nel palazzo vescovile.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1724404", "revid": "767487", "url": "https://it.wikipedia.org/wiki?curid=1724404", "title": "Dreaming of Julia", "text": "Dreaming of Julia \u00e8 un film di Juan Gerard del 2003 presentato in anteprima mondiale alla Mostra Internacional de Cinema de S\u00e3o Paulo con il titolo \"Cuba Libre\". \u00c8 stato selezionato in concorso al Tokyo International Film Festival. Il film \u00e8 la prima e unica opera di Juan Gerard. I fatti e i personaggi si ispirano ai ricordi di infanzia del regista.\nTrama.\nHolgu\u00edn, Cuba, 1958. Un bambino al cinema con la nonna sta guardando un film con Doris Day intitolato \"Julia\" ma all'improvviso sono costretti a uscire perch\u00e9 la citt\u00e0 \u00e8 restata senza luce forse a causa di un'esplosione. Pi\u00f9 tardi il quartiere si riunisce al bar Morro per capire cosa \u00e8 successo. Ricky, il figlio di Morro, si congratula con suo nonno quando annuncia che i rivoluzionari hanno dato fuoco a un distributore di benzina. \u00c8 il preludio della rivoluzione cubana. Il film segue le vicende di un bambino durante l'ultimo anno della dittatura di Fulgencio Batista e narra la sua amicizia con una bambina statunitense di nome Julia.\nProduzione.\nIl film \u00e8 stato girato a Santo Domingo, nella Repubblica Dominicana, nell'anno 2000. \u00c8 il secondo lungometraggio di Gael Garc\u00eda Bernal dopo \"Amores Perros\"."}
{"id": "1724405", "revid": "224863", "url": "https://it.wikipedia.org/wiki?curid=1724405", "title": "Zona preferenziale di commercio", "text": ""}
{"id": "1724406", "revid": "110157", "url": "https://it.wikipedia.org/wiki?curid=1724406", "title": "Santa Cruz do Arari", "text": "Santa Cruz do Arari \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Arari."}
{"id": "1724408", "revid": "110157", "url": "https://it.wikipedia.org/wiki?curid=1724408", "title": "Augusto Corr\u00eaa", "text": "Augusto Corr\u00eaa \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione di Bragantina."}
{"id": "1724410", "revid": "287204", "url": "https://it.wikipedia.org/wiki?curid=1724410", "title": "Bonito (Par\u00e1)", "text": "Bonito \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione di Bragantina."}
{"id": "1724411", "revid": "984922", "url": "https://it.wikipedia.org/wiki?curid=1724411", "title": "The Divine Michelangelo", "text": "The Divine Michelangelo \u00e8 una miniserie tv del 2004 diretta da Tim Dunn e Stuart Elliott e basata sulla vita del pittore italiano Michelangelo Buonarroti."}
{"id": "1724412", "revid": "767487", "url": "https://it.wikipedia.org/wiki?curid=1724412", "title": "Il sangue degli altri", "text": "Il sangue degli altri (\"Le sang des autres\") \u00e8 un film del 1984 diretto da Claude Chabrol.\nTrama.\nAmbientato durante gli anni della Seconda guerra mondiale, Helene si innamora di Jean, un partigiano, che viene catturato durante un'azione belligerante dalle forze tedesche. Per salvarlo la donna si concede all'industriale tedesco Bergman che intuisce i veri sentimenti della donna.\nProduzione.\nIl film venne girato nelle capitali europee di Belgio e Francia, mentre alcune parti nella Cormeilles-en-Parisis, localit\u00e0 francese. L'idea venne presa dal romanzo omonimo di Simone de Beauvoir del 1945 e poi sceneggiato da Brian Moore. Il film si avvalse di varie compagnie nella produzione: SuperChannel, CTV Television Network, T\u00e9l\u00e9film Canada, Antenne 2, Filmax, Films A2, Home Box Office e International Cinema Corporation.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nIl film risulta poco convinto nella sua realizzazione e trasmette allo spettatore questa sensazione, anche se la regia ben si sofferma sui dettagli."}
{"id": "1724413", "revid": "125231118", "url": "https://it.wikipedia.org/wiki?curid=1724413", "title": "Jigsaw Falling into Place", "text": "Jigsaw Falling into Place \u00e8 un singolo dei Radiohead, estratto dal loro album del 2007 \"In Rainbows\". La canzone \u00e8 stata estratta come primo singolo dall'album il 14 gennaio 2008, scritta da Thom Yorke e Jonny Greenwood.\nLa canzone era inizialmente intitolata \"Open Pick\", titolo provvisorio quando il brano \u00e8 stato suonato per le prime volte durante il tour dei Radiohead del 2006.\nVideoclip.\nIl video di \"Jigsaw Falling into Place\", girato in bianco e nero vede i cinque membri dei Radiohead eseguire il brano in una sala. Il video \u00e8 stato diretto da Adam Buxton e Garth Jennings ed \u00e8 stato postato sul canale YouTube del gruppo il 28 novembre 2007. \u00c8 il primo video del gruppo ad avere protagonisti tutti e cinque i membri dei Radiohead, dai tempi del video di \"Idioteque\" del 2000.\nRiconoscimenti.\nIl settimanale di informazione \"TIME\" ha collocato \"Jigsaw Falling into Place\" al 5\u00ba posto nella classifica delle 10 migliori canzoni del 2007."}
{"id": "1724415", "revid": "174925", "url": "https://it.wikipedia.org/wiki?curid=1724415", "title": "Edward Lorenz", "text": ""}
{"id": "1724417", "revid": "767487", "url": "https://it.wikipedia.org/wiki?curid=1724417", "title": "Una morte di troppo", "text": "Una morte di troppo (\"Poulet au vinaigre\") \u00e8 un film del 1985 diretto da Claude Chabrol.\nFu presentato in concorso al 38\u00ba Festival di Cannes.\nTrama.\nIn un paese della provincia francese (da alcune inquadrature si riconosce la localit\u00e0 di Dieppe), il giovane postino Louis Cuno vive con la madre, vedova e costretta su una sedia a rotelle. Dopo il decesso del marito e l'incidente che le ha causato l'invalidit\u00e0 fisica \u00e8 caduta in uno stato di profonda prostrazione, perdendo con il tempo la propria lucidit\u00e0 mentale. Una ditta locale senza scrupoli, la Filamor, \u00e8 decisa a farla uscire dalla casa in cui ha trascorso l'esistenza per utilizzare il terreno a scopo di lucro, ma la donna lotta con tutte le forze per opporsi a un esproprio ormai imminente.\nIl figlio, affranto nel vedere la madre in queste condizioni, decide di vendicarsi del macellaio Filiol \u2013 il pi\u00f9 aggressivo degli uomini della Filamor, giunto persino a minacciare di appiccare il fuoco all'abitazione \u2013 e del dottor Morasseau, suo collega nella societ\u00e0 immobiliare. Cos\u00ec, una notte esce di casa per bucare le ruote alla macchina del medico e versare dello zucchero nel bocchettone dell'auto del macellaio.\nAnna, intanto, una prostituta di alto bordo la cui casa \u00e8 frequentata abitualmente dai vari protagonisti della truffa \u2013 in particolare da Lavoisier, il notaio di casa Morasseau \u2013, \u00e8 preoccupata per la scomparsa dell'amica Delphine Morasseau, consorte del dottore. La donna \u00e8 ufficialmente in Svizzera ma la prolungata assenza e l'impossibilit\u00e0 di contattarla insospettiscono Anna, che avvia delle ricerche per rintracciarla.\nNel frattempo lo zucchero versato nel veicolo di Filiol causa un imprevisto incidente mortale. La scoperta del sabotaggio determina la convocazione nella localit\u00e0 dell'ispettore Jean Lavardin, chiamato a far luce su quella che pare non essere una semplice fatalit\u00e0.\nPoco dopo viene ritrovato in fondo a un burrone il corpo carbonizzato di Delphine, e nel giro di pochi giorni anche Anna scompare. L'ispettore si erge quindi a protagonista della scena, intuendo subito il legame tra i due ultimi avvenimenti. Fedele ai suoi metodi molto pragmatici, viola il domicilio della donna scomparsa, trovando una lettera in cui Anna annuncia di aver abbandonato la localit\u00e0. Tuttavia il documento gli pare sospetto; alle cinque del mattino seguente convoca nell'abitazione il notaio, che spinge, immergendogli ripetutamente la testa nel lavandino pieno d'acqua, a confessare ci\u00f2 che sa. Lavoisier ammette che prima di morire Delphine aveva chiesto la separazione dei beni e abbandonato i compagni di truffa della Filamor. Da tempo intratteneva inoltre una relazione extraconiugale.\nI fatti cominciano a delinearsi nella mente dell'ispettore. Per giungere alla verit\u00e0 infrange un'ultima regola, chiedendo di vedere il corpo di Delphine senza permesso. Lavardin porta con s\u00e9 un anello della defunta, ma si avvede che la taglia non corrisponde. Il caso \u00e8 risolto: la donna carbonizzata \u00e8 Anna, ammazzata per coprire il delitto di Delphine, che Morasseau aveva ucciso in preda all'ira.\nIl dottore teneva nel suo giardino alcune sculture di donne, all'interno di una delle quali l'ispettore rinviene il cadavere della moglie di Morasseau. Obbedendo ai principi di poliziotto \"sui generis\", Lavardin lascia libero il giovane Louis, la cui madre, gelosa per la sua relazione con la postina Henriette, ha dato fuoco alla casa ma \u00e8 stata salvata in tempo dall'intervento dei vigili del fuoco. Tutto finisce quindi in bellezza, con la corsa finale di Louis che termina tra le braccia della fidanzata.\nIl personaggio di Lavardin.\nIl film ha avuto l'anno dopo un seguito, sempre con il medesimo protagonista, il cinico e disincantato ispettore Jean Lavardin. Preoccupato soltanto di fare giustizia morale, il suo metodo non esita a eludere i vincoli legali cui \u00e8 sottoposta un'indagine poliziesca, ma giunge cos\u00ec a scoprire la verit\u00e0, punendo i responsabili morali e chiudendo invece un occhio verso coloro che il sistema giudiziario condannerebbe \u2013 spesso per l'impossibilit\u00e0 di fornire prove certe \u2013, ma il cui misfatto \u00e8 scusato da legittima difesa o da una \"bravata\" che porta a conseguenze tragiche impreviste. Il seguito, intitolato \"L'ispettore Lavardin\" e interpretato ancora da Jean Poiret, ha per sottofondo ancora una volta la provincia francese."}
{"id": "1724418", "revid": "110157", "url": "https://it.wikipedia.org/wiki?curid=1724418", "title": "Capanema (Par\u00e1)", "text": "Capanema \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione Bragantina."}
{"id": "1724419", "revid": "123150203", "url": "https://it.wikipedia.org/wiki?curid=1724419", "title": "Vecchietta", "text": "Biografia.\nVecchietta nacque e visse a Siena. Prima delle scoperte documentarie di Carlo del Bravo nel 1970, si pensava fosse nato a Castiglione d'Orcia nel 1412. Fu battezzato l'11 agosto 1410. Risulta iscritto all'Arte dei pittori di Siena dal 1428, dopo il 1460 inizi\u00f2 a occuparsi anche di scultura e successivamente ebbe anche incarichi di architetto e di ingegnere militare. Mor\u00ec il 6 giugno del 1480 a Siena.\nGli artisti pi\u00f9 importanti per la sua formazione sono stati: Sassetta, Jacopo della Quercia, ma anche i fiorentini Masaccio, Masolino e Donatello. Pi\u00f9 tardi nella sua vita \u00e8 stato il maestro di Francesco di Giorgio e Neroccio de' Landi.\nNon si conoscono l'origine e il motivo del soprannome \"Vecchietta\".\nOrigini.\nAlcuni studiosi ritengono che le prime opere in cui si pu\u00f2 rintracciare un intervento del Vecchietta sono gli affreschi, commissionati dal vescovo Branda da Castiglione, nella cappella di Santa Caterina d'Alessandria nella Basilica di San Clemente a Roma (1428-1432 circa), ciclo normalmente attribuito per intero a Masolino da Panicale e dove un giovane Vecchietta avrebbe partecipato da apprendista. Difficile \u00e8 per\u00f2 rintracciare i suo contributi.\nUniversalmente accettato \u00e8 invece l'intervento dell'artista negli affreschi della Collegiata, dell'adiacente Battistero e del Palazzo Branda Castiglioni a Castiglione Olona, in provincia di Varese (1435-1439 circa). Qui il Vecchietta vi avrebbe lavorato sempre al seguito di Masolino e sempre su commissione del vescovo Branda da Castiglione, anche se, di nuovo, si possono fare solo delle ipotesi riguardo agli affreschi dipinti direttamente dal giovane artista. In particolare gli sono riferiti come maestro indipendente (e non come aiuto di Masolino), met\u00e0 delle storie dei santi Stefano e Lorenzo nella collegiata, e la cappellina nel palazzo del cardinale.\nAlcuni studiosi, tra cui Antonio Natali e Maria Beltramini, attribuiscono al senese anche il progetto della chiesa del Corpus Domini (la cosiddetta Chiesa di Villa), di fronte al Palazzo Branda Castiglioni.\nNel 1439 Vecchietta \u00e8 attestato a Siena dove sono documentate sculture lignee per l'altare del Duomo oggi perdute.\nPresso lo Spedale di Santa Maria della Scala a Siena.\nRientrato a Siena nel 1439 fu impegnato per tutto il decennio successivo nello Spedale di Santa Maria della Scala, tanto da essere conosciuto anche col soprannome di \"pittor dello spedale\". Per il Pellegrinaio dell'ospedale il Vecchietta dipinse nel 1441 un affresco raffigurante il sogno della madre del Beato Sorore, il leggendario calzolaio fondatore dell'Ospedale e di cui la madre ebbe in visione la vocazione caritatevole prima ancora che nascesse. Gli altri affreschi della serie sono opera di Domenico di Bartolo e Priamo della Quercia\nPi\u00f9 tardi, nel 1445, dipinse nella Cappella del Sacro Chiodo, nota anche come Sagrestia Vecchia, un armadio porta-reliquie (arliquiera) che ora si trova nella Pinacoteca Nazionale di Siena. Affresc\u00f2 anche per intero lo stesso ambiente, dal 1446 al 1449, ove dipinse la volta con le figure del \"Cristo, evangelisti, Dottori e Profeti\", le lunette delle pareti con gli \"Articoli del Simbolo apostolico\" e i riquadri sottostanti con \"Storie dell'Antico Testamento\".\nAltre opere pittoriche a Siena e Pienza.\nA partire dal 1450, una serie di affreschi sono stati eseguiti per il Battistero del Duomo di Siena dal Vecchietta e dai suoi allievi. Essi includono rappresentazioni di quattro dei \"dodici apostoli\" (volta della prima campata della navata centrale), \"dodici articoli del Simbolo apostolico\" (le tre volte della seconda campata), la \"Madonna in gloria tra angeli\" sull'arcone absidale e gli affreschi dell'abside in basso con l\u2019\"Annunciazione\", la \"Flagellazione di Cristo\" e l\u2019\"Andata al Calvario\" (affrescata dopo le volte). \nNel 1457 esegu\u00ec inoltre, su commissione di Giacomo d'Andreuccio, il polittico raffigurante la \"Madonna col Bambino e i santi Bartolomeo, Giacomo, Eligio, Andrea, Lorenzo e Domenico\" (adesso alla Galleria degli Uffizi a Firenze) e la \"Madonna della Misericordia\", affresco nell'ufficio del sale del palazzo pubblico a Siena.\nPoco dopo, nel 1460-63 circa, realizz\u00f2 la tavola con l'\"Assunzione\" per il Duomo di Pienza, creata per il Papa Pio II Piccolomini, nonch\u00e9 la tavola composita con la \"Madonna col Bambino, santi e Annunciazione\" in deposito presso il Museo Diocesano della stessa citt\u00e0.\nL'attivit\u00e0 di scultore.\nProprio in questi anni si intensific\u00f2 l'attivit\u00e0 di scultore, a scapito di quella di pittore, facendo ritenere che l'artista incontr\u00f2 molto pi\u00f9 successo e commissioni come scultore.\nPer la Loggia della Mercanzia a Siena il Vecchietta scolp\u00ec le figure di \"San Pietro\" e \"San Paolo\" (1458-1462), che furono affiancate alle tre statue di Antonio Federighi nella stessa loggia ed elogiate dal Vasari come \nVecchietta scolp\u00ec anche una statua d'argento di Santa Caterina da Siena, al momento della canonizzazione della santa nel 1461. Quest'opera scomparve dopo l'assedio di Siena nel 1555.\nAl Museo nazionale del Bargello di Firenze \u00e8 esposto il \"Monumento funebre di Mariano Sozzini il Vecchio\" (noto giurista senese), opera in bronzo realizzata all'indomani della sua morte sopraggiunta nel 1467 e collocata inizialmente nella chiesa di San Domenico.\nProprio in quell'anno il Vecchietta inizi\u00f2 a realizzare il ciborio in bronzo per l'Ospedale di Santa Maria della Scala (1467-1472), opere che \u00e8 considerata uno dei suoi maggiori capolavori e che fu apprezzata cos\u00ec tanto anche dai contemporanei che fu spostato, nel 1506, nella posizione pi\u00f9 prominente della citt\u00e0, ovvero sull'Altare maggiore del Duomo di Siena.\nSecondo Vasari, \nDegna di nota \u00e8 anche la \"Risurrezione\", bassorilievo in bronzo del 1472 della Frick Collection di New York.\nLe ultime opere.\nAnche le ultime opere sono all'insegna dell'attivit\u00e0 di scultore pi\u00f9 che di pittore. \nPer il suo stesso sepolcro che il Vecchietta aveva chiesto di allestire in una cappella della chiesa della Santissima Annunziata dello Spedale cre\u00f2 una figura in bronzo raffigurante il \"Cristo risorto\" (1476), che mostra l'influenza di Donatello. L'opera fu collocata sull'altare maggiore della chiesa, dopo che il ciborio venne spostato nel duomo.\nL'unica opera pittorica prevenutaci da questi ultimi anni di attivit\u00e0 artistica \u00e8 un polittico firmato con la \"Madonna col Bambino affiancata dai santi Pietro, Lorenzo, Francesco, Paolo e due cherubini\" (1477-1478) conservato nella Pinacoteca Nazionale di Siena e realizzato per lo stesso sepolcro.\nL'ultima opera \u00e8 un complesso ligneo raffigurante la \"Dormitio Virginis\" (1477-1480 circa) realizzata per la chiesa di San Frediano a Lucca e conservata nel Museo Nazionale di Villa Guinigi della stessa citt\u00e0, con la figura dell'Assunta sovrastante completata dopo la morte del Vecchietta da Neroccio di Bartolomeo de' Landi.\nDopo la morte.\nNel 2010, nella ricorrenza dei 600 anni dalla nascita del Vecchietta, il pittore romano Franco Fortunato ha dipinto in suo ricordo il drappellone per il palio di Siena del 16 agosto, vinto dalla Contrada della Tartuca. Sul drappellone spicca l'immagine dorata della Madonna Assunta che il vecchietta realizz\u00f2 su una tavola nel 1460-63 per il Duomo di Pienza, e che risulta la sua opera pi\u00f9 importante al di fuori della citt\u00e0 di Siena."}
{"id": "1724420", "revid": "767487", "url": "https://it.wikipedia.org/wiki?curid=1724420", "title": "Michelangelo Superstar", "text": "Michelangelo Superstar \u00e8 un cortometraggio del 2005 diretto da Martin Papirowski e Wolfgang Ebert e basato sulla vita del pittore italiano Michelangelo Buonarroti."}
{"id": "1724421", "revid": "24099", "url": "https://it.wikipedia.org/wiki?curid=1724421", "title": "Lorenzo Vecchietta", "text": ""}
{"id": "1724423", "revid": "438678", "url": "https://it.wikipedia.org/wiki?curid=1724423", "title": "L'ispettore Lavardin", "text": "L'ispettore Lavardin (\"Inspecteur Lavardin\") \u00e8 un film del 1986 diretto da Claude Chabrol. L'anno precedente era uscito di Chabrol \"Una morte di troppo\", dove Jean Poiret aveva gi\u00e0 interpretato il poliziotto Jean Lavardin.\nTrama.\nIn un paesino bretone nelle vicinanze di Saint-Malo Raoul Mons, uno scrittore cattolico con fama di costumi irreprensibili, fa impedire su pressione del parroco una rappresentazione teatrale giudicata blasfema. Poco dopo viene rinvenuto sulla spiaggia il suo cadavere, nudo e con una scritta infamante sulla schiena. Per far luce sul misfatto viene ingaggiato il cinico e disilluso ispettore Jean Lavardin, che si reca a casa della moglie del morto H\u00e9l\u00e8ne, in cui riconosce con stupore una sua vecchia fiamma. Lavardin rivede cos\u00ec anche Claude, il cognato del defunto, con cui era stato amico in giovent\u00f9.\nIn breve, l'ispettore scopre che dietro a una famiglia apparentemente inappuntabile si celano molti segreti. H\u00e9l\u00e8ne non amava il consorte, sposato solo per interesse, ed era rimasta legata al primo marito Pierre, scomparso misteriosamente durante una gita in mare con la moglie di Claude qualche anno addietro. Con Pierre aveva avuto V\u00e9ronique, una ragazza quattordicenne timidissima che esce di nascosto la notte per recarsi a ballare in una losca discoteca del posto.\nLe indagini proseguono proprio esaminando il locale, \"Le Tamaris\", il cui gestore Charnet \u00e8 implicato in traffico di droga e sfruttamento della prostituzione. Lavardin viene a sapere che Raoul era tut'altro che un fervente cattolico. Si recava spesso nella discoteca, e il proprietario gli concedeva le chiavi di un appartamento dove passava la notte in compagnia di prostitute, pagando con la droga anzich\u00e9 in denaro. L'ipotesi pi\u00f9 ovvia e pi\u00f9 accreditata, secondo cui lo scrittore sarebbe stato assassinato da qualcuno dei teatranti censurati va via via perdendo credibilit\u00e0, e il mistero si infittisce quando il poliziotto vede V\u00e9ronique, accompagnata dallo zio, incontrare furtivamente un uomo di notte sulla spiaggia.\nClaude confessa: non ci fu alcun incidente in mare, sua moglie e suo cognato hanno progettato la messa in scena per fuggire insieme all'estero: cos\u00ec anche lui, omosessuale, poteva liberarsi dell'opprimente peso di una vita impostagli dalle convenzioni sociali. L'unica persona tenuta all'oscuro della verit\u00e0 \u00e8 H\u00e9l\u00e8ne, mentre sua figlia rivede saltuariamente il padre.\nPoco tempo dopo Lavardin risolve anche il caso di omicidio: recatosi nell'appartamento dove avvenivano gli incontri, trova un filmato che riproduce l'accaduto, girato dal regista dello spettacolo teatrale, che, scapestrato e perpetuamente alla ricerca di soldi, si prestava periodicamente a riprendere segretamente le prestazioni del sedicente cattolico. La notte del delitto, \u00e8 V\u00e9ronique a presentarsi nella casa. Raoul tenta di forzarla ad avere con lui un rapporto sessuale, minacciandola di rivelare la verit\u00e0 sul suo vero padre. In un atto estremo di difesa, la giovane lo pugnala, chiamando poi in aiuto lo zio, che provvede a spogliare l'uomo lasciandolo sulla spiaggia.\nA questo punto l'ispettore decide di fare giustizia morale: conscio del fatto che la verit\u00e0 rovinerebbe la vita della giovane, spinge l'autore del filmato a mentire, indicando nel proprietario del \"Tamaris\" l'assassino. Cos\u00ec, con il suo arresto Lavardin porta a compimento la missione e pu\u00f2 ritornare a casa."}
{"id": "1724424", "revid": "287204", "url": "https://it.wikipedia.org/wiki?curid=1724424", "title": "Igarap\u00e9-A\u00e7u", "text": "Igarap\u00e9-A\u00e7u \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione Bragantina."}
{"id": "1724426", "revid": "1711941", "url": "https://it.wikipedia.org/wiki?curid=1724426", "title": "Bethlehem", "text": ""}
{"id": "1724427", "revid": "438678", "url": "https://it.wikipedia.org/wiki?curid=1724427", "title": "Volto segreto", "text": "Volto segreto (\"Masques\") \u00e8 un film del 1987 diretto da Claude Chabrol.\nTrama.\nChristian Legagneur \u00e8 un popolare e stimato conduttore televisivo. Personaggio dai modi affabili e molto cordiali, visto come un emblema della sincerit\u00e0 e del buon cuore, conduce un programma dedicato a coppie di anziani. Un giorno, si presenta negli studi televisivi Roland Wolf, giornalista che vuole scrivere la biografia di Legagneur. Questi, approfittando di una breve vacanza, lo invita nella propria residenza di campagna, dove vivono anche una massaggiatrice privata e la figlioccia del presentatore, Catherine, ragazza di ricca famiglia adottata dopo che un incidente d'auto l'aveva privata dei genitori in tenera et\u00e0. Legagneur \u00e8 inoltre accompagnato dalla segretaria Colette e dal maggiordomo Max.\nL'intenzione di scrivere un libro si rivela essere un pretesto, perch\u00e9 Roland, il cui vero cognome \u00e8 Chevalier, cerca in realt\u00e0 di scoprire la verit\u00e0 sulla sorella minore Madeleine, una ragazza che aveva trascorso un periodo nella villa prima di sparire all'improvviso, ufficialmente partita alla volta delle Seychelles. Madeleine era stata ospitata per tenere compagnia a Catherine, la quale \u00e8 costretta in prevalenza a letto. Infatti, secondo il racconto di Legagneur, una cura errata le ha causato una paralisi temporanea da cui va molto lentamente riprendendosi, sommersa dalle premure del padrino. La giovane, totalmente immersa in un limbo di attenzioni, manifesta fin dall'inizio una predilezione dell'ospite, cui butta le braccia al collo sin dal primo giorno.\nUna notte, Roland entra di nascosto nella camera del padrone di casa e scopre una serie di carte testimonianti la vera natura di Legagneur: il conto della ragazza, nel tempo, \u00e8 stato prosciugato. La avverte immediatamente, ma Catherine reagisce con rabbia, non volendo e non potendo credergli, come non aveva creduto a Madeleine. Tuttavia, le insistenze di Chevalier finiscono con l'aprirle gli occhi. Tra loro divampa la passione, Catherine cessa di bere il t\u00e8 e le vivande in cui sono sciolti dei sonniferi e recupera velocemente vitalit\u00e0 e forza fisica. Legagneur, preoccupato, tenta di mascherare il suo disappunto con le consuete attenzioni e predica alla fanciulla una prudenza apparentemente rivolta al suo bene.\nL'uomo ha ormai scoperto i piani del suo presunto biografo, con cui ha sempre affettato la massima cordialit\u00e0; ordina a Colette e Max (i quali fanno parte del complotto) di eliminare Catherine la quale, addormentata e caricata nel cofano di un'automobile, viene destinata a perire come Madeleine tra le lamiere di uno sfasciacarrozze se l'intervento di Roland non la salvasse all'ultimo momento. Cos\u00ec, mentre Legagneur si trova di nuovo negli studi televisivi a condurre la sua trasmissione, vede irrompere la coppia e i poliziotti. Improvvisamente abbandona la propria maschera bonaria e confessa di amare solo il denaro, di aver fatto parte di una trasmissione ipocrita e manifesta verso il pubblico i suoi veri sentimenti, rivolgendogli parole di disprezzo dal \"profondo del cuore\"."}
{"id": "1724428", "revid": "287204", "url": "https://it.wikipedia.org/wiki?curid=1724428", "title": "Nova Timboteua", "text": "Nova Timboteua \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione Bragantina."}
{"id": "1724429", "revid": "767487", "url": "https://it.wikipedia.org/wiki?curid=1724429", "title": "Carpaccio (film)", "text": "Carpaccio \u00e8 un cortometraggio del 1947 diretto da Umberto Barbaro e Roberto Longhi e basato sulla vita del pittore italiano Vittore Carpaccio."}
{"id": "1724430", "revid": "287204", "url": "https://it.wikipedia.org/wiki?curid=1724430", "title": "Peixe-Boi", "text": "Peixe-Boi \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione Bragantina."}
{"id": "1724432", "revid": "287204", "url": "https://it.wikipedia.org/wiki?curid=1724432", "title": "Primavera (Par\u00e1)", "text": "Primavera \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione Bragantina."}
{"id": "1724433", "revid": "24099", "url": "https://it.wikipedia.org/wiki?curid=1724433", "title": "Lorenzo di Pietro detto \u201cil Vecchietta\u201d", "text": ""}
{"id": "1724434", "revid": "287204", "url": "https://it.wikipedia.org/wiki?curid=1724434", "title": "Quatipuru", "text": "Quatipuru \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione Bragantina."}
{"id": "1724435", "revid": "57342", "url": "https://it.wikipedia.org/wiki?curid=1724435", "title": "Pietro Rondoni", "text": "Biografia.\nRondoni si laure\u00f2 in Medicina all'Istituto di Studi Superiori Pratici e di Perfezionamento di Firenze nel 1906. Nel periodo 1907-1909 si rec\u00f2 all'\"Institut f\u00fcr experimentelle Therapie\" (Istituto di terapia sperimentale) dell'ateneo di Francoforte sul Meno (Germania), diretto allora dal farmacologo Paul Ehrlich, dove pot\u00e9 perfezionarsi in immunologia con l'anatomopatologo Ludwig Edinger. A Francoforte Rondoni esegu\u00ec importanti ricerche con Hans Sachs sulla reazione emolitica e sul meccanismo della reazione di Wassermann per la diagnosi della sifilide, spiegando la catena di eventi nota come \u00abfenomeno di Sachs-Rondoni\u00bb. \nNel 1909 torn\u00f2 a Firenze dove rimase presso l'istituto di patologia generale diretto da Alessandro Lustig Piacezzi. A Firenze Rondoni fece studi molto importanti sull'origine della pellagra, sul meccanismo d'azione della tubercolina e sull'allergia. Ottenuta la libera docenza nel 1911, fu dapprima professore di Batteriologia all'Universit\u00e0 degli Studi di Firenze, e poi di Patologia generale a Sassari e Napoli. Nel 1924 si trasfer\u00ec all'Universit\u00e0 degli Studi di Milano, appena fondata, dove fu anche direttore dell'\"Istituto Nazionale Vittorio Emanuele III per lo Studio e la Cura del Cancro\" (1953).\nRiconoscimenti.\nFu socio di alcune importanti accademie fra cui:\nOpere.\nPietro Rondoni fu autore di oltre 360 pubblicazioni scientifiche, fra i quali due fondamentali trattati:"}
{"id": "1724437", "revid": "287204", "url": "https://it.wikipedia.org/wiki?curid=1724437", "title": "Santa Maria do Par\u00e1", "text": "Santa Maria do Par\u00e1 \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione Bragantina."}
{"id": "1724439", "revid": "287204", "url": "https://it.wikipedia.org/wiki?curid=1724439", "title": "Catasterismo", "text": "Per catasterismo (dal greco \u03ba\u03b1\u03c4\u03b1\u03c3\u03c4\u03b5\u03c1\u03af\u03b6\u03c9, letteralmente \"colloco fra le stelle\", composto da \u03ba\u03b1\u03c4\u03ac, \"gi\u00f9\", e \u1f00\u03c3\u03c4\u03ae\u03c1, \"astro\") si intende, nella mitologia greca e romana, quel processo attraverso il quale un eroe o una divinit\u00e0 viene tramutato in astro o in costellazione.\nLetteratura.\nOvidio, ultimo esponente del Circolo di Mecenate, fu costretto da Augusto all'esilio volontario (\"relegatio\") presso Tomi, sul Mar Nero. Il motivo dell'esilio \u00e8 incerto. Alcuni autori, esaminando gli accenni di Ovidio tramandanti, ipotizzano fosse conseguenza della sua Ars amatoria (II, 359 \u2013 372), con la quale si pens\u00f2 che alludesse alla figlia dell'imperatore Augusto.\nPer riconquistare la stima di Augusto e soprattutto la possibilit\u00e0 di tornare nei territori romani, Ovidio scrisse un'opera intitolata \"Le metamorfosi\", ove narr\u00f2 le trasformazioni epiche. L'opera, divisa in quindici libri, doveva esaltare l'immagine di Augusto nei confronti di Cesare; Ovidio tratt\u00f2 strategicamente nel quindicesimo libro il catasterismo di Cesare: \"Luna volat altius illa flammiferumque trahens spatioso limite crinem stella micat natique videns bene facta fatetur esse suis maiora et vinci gaudet ab illo\" (l'anima vola pi\u00f9 in alto della Luna e, trascinandosi dietro lungo lo spazio una coda di fiamma, brilla come stella, ma vedendo i meriti del figlio ammette che sono maggiori dei suoi e gioisce che lui vinca).\nEsempi.\nMitici.\nFigure della mitologia greca divenute costellazioni includono:\nPersonaggi storici.\nEsempi di catasterismo rivolti a personaggi terreni eroicizzati o divinizzati post-mortem sono quelli riguardanti Berenice II d'Egitto moglie di Tolomeo III; lo stesso Callimaco, uno dei pi\u00f9 fini rappresentanti della cultura nel periodo ellenistico, aveva creato il catasterismo a lei dedicato, trasformando i capelli della regina in una costellazione: la Chioma di Berenice.\nUn altro celebre catasterismo \u00e8 quello sorto attorno alla figura di Antinoo, il giovinetto amato dall'imperatore romano del II secolo Publio Elio Traiano Adriano e morto prematuramente in un incidente: divenne cos\u00ec la costellazione di Antinoo - nei pressi dell'Aquila - la quale si richiama a sua volta alla mitico personaggio dell'adolescente Ganimede rapito da Zeus in forma di Aquila.\nOggetti.\nCome per l'esempio concernente la \"Chioma di Berenice\" vi sono stati altri oggetti particolari, perlopi\u00f9 appartenenti ad importanti figure mitiche, che sono stati assunti in cielo; tra questi:"}
{"id": "1724442", "revid": "767487", "url": "https://it.wikipedia.org/wiki?curid=1724442", "title": "Santar\u00e9m Novo", "text": "Santar\u00e9m Novo \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione Bragantina."}
{"id": "1724446", "revid": "287204", "url": "https://it.wikipedia.org/wiki?curid=1724446", "title": "S\u00e3o Francisco do Par\u00e1", "text": "S\u00e3o Francisco do Par\u00e1 \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione Bragantina."}
{"id": "1724448", "revid": "287204", "url": "https://it.wikipedia.org/wiki?curid=1724448", "title": "Tracuateua", "text": "Tracuateua \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione Bragantina."}
{"id": "1724451", "revid": "729019", "url": "https://it.wikipedia.org/wiki?curid=1724451", "title": "Mura di Sovana", "text": "Le mura di Sovana costituiscono il sistema difensivo dell'omonimo borgo e ne sintetizzano, storicamente, le distinte epoche etrusca, medievale e rinascimentale.\nMura etrusche.\nLe mura etrusche furono costruite in punti distinti a partire dal VII secolo a.C.\nUn tratto delle mura fu realizzato per delimitare e l'attuale area archeologica di Sovana nei punti non protetti dalle ripide pareti rocciose di tufo; dalle necropoli la cortina muraria attraversa il Pianetto e risale lungo le pendici del poggio sul quale venne costruito il duomo in epoca medievale.\nUn secondo tratto di mura, distinto dal precedente, \u00e8 ravvisabile nell'area della Rocca aldobrandesca, sul lato opposto dell'abitato. Queste cortine murarie costituirono la base per la realizzazione delle corrispondenti mura medievali, in parte sovrastanti alle preesistenti strutture etrusche.\nMura medievali.\nLe mura medievali furono realizzate dagli Aldobrandeschi tra l'XI e il XII secolo, per proteggere il centro di Sovana, uno dei principali da essi controllati in quell'epoca, che nel 1274 fu elevato a capitale della contea.\nLe strutture murarie difensive, in conci di tufo andarono a racchiudere interamente il borgo medievale, adattandosi all'orografia del pianoro sul quale vennero costruite.\nSul lato orientale le mura di Sovana furono ulteriormente rafforzate con la costruzione dell'imponente Rocca aldobrandesca, alle cui basi sono ravvisabili alcuni tratti delle preesistenti strutture murarie difensive di epoca etrusca. Sul lato interno della rocca venne aperta una porta di collegamento al resto dell'abitato.\nMura rinascimentali.\nLe mura rinascimentali sono il frutto dei lavori di ristrutturazione ed ampliamento effettuati in pi\u00f9 fasi dai Senesi tra il Quattrocento e i primi decenni del secolo successivo e dai Medici, nel tardo Cinquecento, per ordine di Cosimo I che, contemporaneamente, ordin\u00f2 anche la ristrutturazione delle mura di Grosseto e il miglioramento di varie fortificazioni dislocate nell'attuale territorio della provincia.\nGli interventi cinquecenteschi hanno conferito alle mura di Sovana gran parte dell'aspetto attuale; sono state perdute solo alcune porte di accesso."}
{"id": "1724464", "revid": "401052", "url": "https://it.wikipedia.org/wiki?curid=1724464", "title": "M\u00fchlberg/Elbe", "text": "M\u00fchlberg/Elbe \u00e8 una citt\u00e0 del Brandeburgo, in Germania. Appartiene al circondario dell'Elba-Elster.\nStoria.\nNel 1228 fu fondata a M\u00fchlberg l'abbazia cistercense di Marienstern, che nel 1539 fu secolarizzata.\nNel 1547, presso M\u00fchlberg, l'esercito del Sacro Romano Impero guidato da Carlo V d'Asburgo sconfisse l'esercito della Confederazione protestante tedesca guidato da Giovanni Federico I di Sassonia.\nGeografia antropica.\nLa citt\u00e0 di M\u00fchlberg/Elbe \u00e8 suddivisa in 6 frazioni (\"Ortsteil\"):\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nAmministrazione.\nGemellaggi.\nM\u00fchlberg \u00e8 gemellata con:"}
{"id": "1724466", "revid": "149727", "url": "https://it.wikipedia.org/wiki?curid=1724466", "title": "M\u00fchlberg Elbe", "text": ""}
{"id": "1724475", "revid": "1718925", "url": "https://it.wikipedia.org/wiki?curid=1724475", "title": "Ynys Vectis", "text": "Ynys Vectis \u00e8 il nome con il quale si identifica un regno britanno altomedievale, corrispondente all'isola di Wight.\nDopo la partenza dei Romani dalla Britannia, Beda narra che l'isola di Wight, come gran parte dell'Hampshire e del Kent furono invasi dagli Juti nel V secolo. Secondo la \"Cronaca anglosassone\" nel 534 Cerdic, insieme al figlio Cynric del Wessex, invasero e conquistarono l'isola, scacciando probabilmente i Romano-Britanni che vi vivevano.\nLa \"Cronaca\" afferma poi che l'isola fu data ai nipoti di Cerdic, che erano Juti: Stuf e Wihtgar (non si sa se Wihtgar sia veramente esistito). L'isola e la costa adiacente dell'Hampshire meridionale divenne un regno juto sotto il comando di Stuf e dei suoi successori fino al 661 quando fu invaso da re Wulfhere di Mercia che impose il Cristianesimo nell'isola. Ma quando il re merciano torn\u00f2 nella sua terra, gli abitanti dell'isola reintrodussero subito il Paganesimo. Nel 685 Wight fu invasa da re Caedwalla del Wessex: il sovrano juto Arwald mor\u00ec in battaglia e i nipoti furono consegnati a Caedwalla, fatti convertire al Cristianesimo e poi giustiziati. Caedwalla mor\u00ec dopo un po' di tempo a seguito delle ferite ricevute in battaglia, non prima per\u00f2 di aver sterminato gran parte della popolazione dell'isola, che di fatto entr\u00f2 a far parte del regno del Wessex dal 685 circa e poi parte dell'Inghilterra quando i sovrani del Wessex divennero sovrani delle isole britanniche. L'isola di Wight divenne parte della comarca dell'Hampshire e fu divisa in centene com'era la norma."}
{"id": "1724478", "revid": "401052", "url": "https://it.wikipedia.org/wiki?curid=1724478", "title": "Sch\u00f6newalde", "text": "Sch\u00f6newalde \u00e8 una citt\u00e0 del Brandeburgo, in Germania.\nAppartiene al circondario dell'Elba-Elster (targa EE).\nSuddivisione amministrativa.\nSch\u00f6newalde si divide in 11 zone (\"Ortsteil\"), corrispondenti all'area urbana e a 10 frazioni:\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nAmministrazione.\nGemellaggi.\nSch\u00f6newalde \u00e8 gemellata con:"}
{"id": "1724480", "revid": "1318658", "url": "https://it.wikipedia.org/wiki?curid=1724480", "title": "Antonio Buonomo (percussionista)", "text": " Le sue composizioni, eseguite e trasmesse in programmi radiofonici e televisivi, sono state utilizzate anche per spettacoli teatrali e di balletto, sigle radiofoniche e documentari televisivi.\nBiografia.\nQuinto di dieci figli, fu avviato subito agli studi musicali e a 12 anni gi\u00e0 cantava nel coro delle voci bianche del Teatro di San Carlo, frequentava il conservatorio e si esibiva in pubblico, nei tanti locali sorti a Napoli per le forze di occupazione americane.&lt;br&gt;\nHa calcato le scene assieme a miti del bel canto, come Beniamino Gigli, Tito Schipa e altri, accumulando esperienza musicale e teatrale. &lt;br&gt;\nCome ha scritto Il Centro (quotidiano dell\u2019Abruzzo), \u00abIl suo percorso artistico \u00e8 sterminato e parte da lontano\u00bb.&lt;br&gt;\n\u00c8 stato direttore di uno dei primi gruppi europei di musica ritmica contemporanea, titolare di cattedra presso i conservatori di musica S. Pietro a Majella di Napoli, Luisa D'Annunzio di Pescara e Santa Cecilia di Roma. Primo timpanista dell\u2019orchestra del Teatro di San Carlo di Napoli e de La fenice di Venezia e ha conosciuto e collaborato con personaggi di primo piano del panorama musicale mondiale come: Igor Stravinsky, Paul Hindemith, Hermann Scherchen, Arturo Benedetti Michelangeli e tanti altri.&lt;br&gt;\nHa tenuto seminari e corsi internazionali di alto perfezionamento, formando alla sua scuola un\u2019intera generazione di musicisti, oggi solisti di prestigiose orchestre e insegnanti di conservatori di musica.&lt;br&gt;\nIn un\u2019epoca nella quale le percussioni erano considerate strumenti adatti solo per accompagnamento, o per imitare colpi di cannone e fenomeni atmosferici, ha consegnato a un LP, contenente musica popolare, classica e contemporanea (Phonotype Record 1975), la prova che le percussioni possiedono tutti i parametri della triplice radice musicale; vale a dire: ritmo, melodia e armonia.&lt;br&gt;\nNel 1983 ha fatto parte della commissione ministeriale che ha elaborato i programmi per lo studio degli strumenti a percussione e del solfeggio speciale per percussionisti; e nell\u2019anno del Giubileo \u00e8 stato chiamato dal Teatro dell\u2019Opera di Roma, in qualit\u00e0 di assistente e consulente musicale del direttore d\u2019orchestra, contribuendo alla realizzazione della Missa Solemnis pro Jubileo di Franco Mannino, eseguita in prima mondiale al Colosseo.&lt;br&gt;\nCome solista ha eseguito i brani pi\u00f9 impegnativi del repertorio contemporaneo, e opere d\u2019avanguardia, in prima esecuzione, a rassegne e manifestazioni internazionali quali: Festival di Internazionale di Musica Contemporanea della Biennale di Venezia (1960/61); \nEdinburgh International Festival (1963);\nItaly on Stage di New York (con Irene Papas) 1986.\nNaturalmente, man mano che aumentava il suo impegno artistico, cresceva anche la sua popolarit\u00e0, al punto che: il \u201cCorriere della Sera\u201d, nel novembre del 198,7 scrisse: \u00ab\u00e8 nel campo del ritmo una vera autorit\u00e0: percussionista solista di fama internazionale e virtuoso del ramo, Antonio Buonomo \u00e8 del pari un didatta versatile e appassionato che al suo argomento favorito, visto nella duplice ottica della tecnica pura delle percussioni e del ritmo in s\u00e9, ha gi\u00e0 dedicato importanti pubblicazioni\u00bb; la rivista della PAS (Percussive Arts Society) pubblic\u00f2 una sua foto, alla guida dell\u2019Ensemble Tempo d percussione; il sito Solo Artist Percussion gli dedic\u00f2 una recensione con foto, la Southern percussion, in una lunga recensione, ha definito il suo libro Beyond the rudiments un vero capolavoro. &lt;br&gt;Il sito USA Italian Culture - The Art of Educating ha pubblicato una sua biografia con foto, assieme a grandi personaggi della cultura italiana come Maria Montessori e il libro \"Music Educators\" (pubblicato a Memphis Tennessee nel 2011), oltre alla biografia, gli ha messo anche il nome in copertina, assieme a leggende della musica come Pablo Casals.\nProfilo artistico.\nCon le sue opere didattiche, conferenze, seminari e concerti Antonio Buonomo cerc\u00f2 di valorizzare gli strumenti a percussione, dimostrando la loro autosufficienza, sia perch\u00e9 contenevano tutti i parametri della triplice radice musicale (ritmo, melodia e armonia) sia perch\u00e9 pi\u00f9 ricchi di suoni armonici. Ossia di quei suoni che, a causa della loro eccessiva complessit\u00e0, non possono essere definiti e, quindi, classificati fra i dodici suoni del sistema musicale.\nA questo scopo scrisse opere teoriche come \u201cSapere per suonare\u201d, composizioni ad hoc e partecip\u00f2 a trasmissioni radiofoniche e televisive. \nPer chiarire ancora meglio il concetto relativo alla complessit\u00e0 dello studio ed esecuzione, negli anni 90 scrive il dodecalogo del percussionista e commenti al dodecalogo. Una sorta di precetti, o regole per lo studio, adottate da scuole e insegnanti.\nNel 2021 Acerra, Citt\u00e0 della musica in provincia di Napoli, ha inaugurato, con un concerto dedicato, il \u201cCentro didattica degli strumenti a percussione Antonio Buonomo\u201d. Edificio nel quale sono esposti opere didattiche, narrativa, manifesti, onorificenze e articoli dedicati al maestro.\nOpere.\nOpere didattiche.\n1965 - Aldo e Antonio Buonomo - L'Arte della percussione (3 volumi Edizioni Suvini-Zerboni);\n1967 - Aldo e Antonio Buonomo - Il batterista autodidatta (Edizioni Suvini-Zerboni);\n1969 - Aldo e Antonio Buonomo - La tecnica del vibrafono (Edizioni Suvini-Zerboni)';\n1973 - Aldo e Antonio Buonomo - Studi d'orchestra da Beethoven a Stockhausen (Edizioni Suvini-Zerboni)';\n1979 - Antonio Buonomo - Musica d'insieme per strumenti a percussione (Edizioni Curci);\n1982 - Antonio Buonomo - Il suono della percussione (Edizioni Curci);\n1989 - Antonio Buonomo e Clara Perra - La musica tra ritmo e creativit\u00e0 (2 volumi Edizioni Curci);\n1991 - Antonio Buonomo - Timpani* (Edizioni Curci);\n1996 - Antonio Buonomo - Sapere per suonare (Edizioni Curci);\n1998 - Antonio Buonomo - La Marimba* (Edizioni Curci);\n2000 - Antonio Buonomo - La scuola di percussioni e batteria* \"DVD con libro in pdf\" (Edizioni Curci);\n2001 - Antonio Buonomo - Nati per la batteria*\" libro con CD\" (Edizioni BMG Ricordi);\n2004 - Antonio Buonomo - Beyond the rudiments** \"libro con CD \"(Edizioni Carisch);\n2009 - Antonio Buonomo - Nati per la musica \"libro con audio book\" (Edizioni Curci);\n2012 - Buonomo - Il vibrafono* \"tecnica \u2013 melodie all'italiana \u2013 improvvisazione jazz\" (Edizioni Suvini-Zerboni);\n2013 - Antonio Buonomo - L'innato istinto della batteria libro con CD (apprendimento spontaneo per bambini e principianti)(Edizioni Curci);\n2014 - Aldo e Antonio Buonomo - Metodo per tamburo e batteria jazz (edizione riveduta e aggiornata del II vol. de \u201cL'arte della percussione\u201d) (Edizioni Simeoli);\n2018 - Antonio Buonomo - Davide Summaria - I classici della musica etnica* (I ritmi della danza nella didattica pianistica) - MP3 download (Edizioni Simeoli);\n2019 - Antonio Buonomo - Davide Summaria - Danze etniche** (per ensemble di percussioni) - MP3 download (Edizioni Simeoli);\n2019 - Antonio Buonomo - Biancaneve e le note parlanti* (Favola musicale da leggere, raccontare e recitare) (Edizioni Simeoli kids);\n2019 - Antonio Buonomo - Le mani* (Lo strumento naturale per suonare e accompagnare) (Edizioni Simeoli kids);\n2022 - Antonio Buonomo - L'alfabeto del batterista.percussionista* (Metodologia dalla A alla Z con esempi video ) (Edizioni Simeoli);\n(*) Testo italiano-inglese\n(**) Testo italiano, inglese, tedesco e spagnolo\nNarrativa.\n2010 - Antonio Buonomo - \"L'arte della fuga in tempo di guerra - vita di un musicista fra dramma e melodramma\" (Edizioni Effepi libri).\n2020 - Antonio Buonomo - \"Dichiarazioni d'amore e di guerra - Edizione speciale centenario Edizioni Simeoli\" (Edizioni Simeoli).\n2020 - Antonio Buonomo - \"Quando il jazz lo facevano i tamburi - Storia, analisi e apprendimento della musica ritmica e del ritmo delle parole - \"Edizione speciale centenario Edizioni Simeoli (Edizioni Simeoli).\n2021 - Antonio Buonomo - \"Battute e frasi celebri di musicisti\" - Agenda di frasi e motti da Bach a Sch\u00d6mberg (Edizioni Simeoli).\nPrincipali composizioni eseguite e pubblicate.\nComposizioni di musica leggera.\nOcchi sognanti (canzone slow);\nTango del veliero ;\nBolero classico;\nMarialu\u00ec\nLiriche.\nLa strada del ritorno (Edizioni Curci);\nVuoto;\nPrimavera all'antica (su musica di D. Summaria);\nRitmo amico;\nFoglie di lacrime (su musica di D. Summaria);\nLe due anime del tamburo.\nRiferimenti bibliografici.\nRecensioni su quotidiani riviste e rotocalchi\n\u201cNote di stampa\u201d riportate a pagina 6 del libro Edizioni Curci Sapere per suonare\nCataloghi editori: \"Curci\", \"Ricordi\", \"Carisch\", \"Effepi libri\""}
{"id": "1724481", "revid": "726373", "url": "https://it.wikipedia.org/wiki?curid=1724481", "title": "Aliens versus Predator 2", "text": "Aliens versus Predator 2 \u00e8 uno sparatutto in prima persona a tema fantascientifico e survival horror del 2001, sequel del videogioco del 1999 \"Aliens versus Predator\". \u00c8 possibile vestire i panni degli alieni del titolo, oltre che di un marine di nome Andrew \"Frosty\" Harrison. Il gioco \u00e8 diviso in tre capitoli connessi fra loro, uno per specie; il gameplay varia a seconda del personaggio utilizzato. L'espansione \"Primal Hunt\" aggiunge anche il predalien, specie ibrida fra le due.\nTrama.\nCirca mezzo secolo dopo gli eventi del film \"Alien\u00b3\", la societ\u00e0 Weyland-Yutani, (guidata dalle informazioni rinvenute dagli eventi del film \"Alien vs Predator\") scopre il pianeta LV-1201. Scopre inoltre che quel mondo \u00e8 pieno di vita ed \u00e8 punteggiato da delle rovine di una civilt\u00e0 extraterrestre, nonch\u00e9 infestato da Xenomorfi. La societ\u00e0 prevede di costruire una struttura di ricerca per studiare il pianeta, le rovine e gli alieni. Ci\u00f2 nonostante, avvengono una serie di incidenti causati dalle creature aliene abitanti, il che potrebbe mandare in fumo l'operazione. In pi\u00f9 sono giunti sul pianeta un'altra specie di alieni, da tempo nemici degli umani e degli xenomorfi, i Predator.\nNei panni del marine, il giocatore \u00e8 un componente di una squadra inviata ad esplorare il pianeta e col compito di salvare un gruppo di soldati sopravvissuti, precedente sbarcati sul pianeta ma non pi\u00f9 tornati. Vengono inviate due squadre, ma si separano a causa di un uragano, e una delle due astronavi deve compiere un atterraggio di fortuna; atterrati sul pianeta, la squadra comincer\u00e0 la perlustrazione, e il protagonista si far\u00e0 strada con un fucile d'assalto.\nNei panni dell'Alien, il giocatore \u00e8 inizialmente un Face Hugger nato da un uovo portato sulla base ed erroneamente finito all'aperto. Deve inizialmente trovare un occupante per depositare l'embrione. Una volta compiuto ci\u00f2, si diverr\u00e0 uno Xenomorfo e bisogna trovare cibo per diventare un alieno in s\u00e9.\nNei panni di un Predator, il giocatore \u00e8 un componente di un clan che 19 anni prima ha attaccato un avamposto della Weyland-Yutani, in cui hanno inseguito e abbattuto un marine coloniale conosciuto come Rykov. Egli era creduto morto, ma ora che hanno scoperto che Rykov sopravvisse miracolosamente allo scontro, il Predator \u00e8 venuto a LV-1201 per completare la missione, procurandosi sempre pi\u00f9 arsenale.\nPanorama italiano.\nIl gioco ha conosciuto il suo periodo di massimo interesse dal 2001 al 2007.\nDopo la chiusura dei server ufficiali, da parte di Sierra, la community si \u00e8 spostata su The All Seeying Eye, un programma che consentiva di creare server virtuali da utilizzare in multiplayer.\nGrazie a ci\u00f2, il gioco ha mantenuto una solida community fino agli albori del 2010, anno della chiusura definitiva dei server.\nIn Italia, il titolo ha riscosso grande interesse sia a livello amatoriale che a livello competitivo, vedendo l'affermarsi di clan ben strutturati e rispettati nel panorama europeo, primi fra tutti il clan Zenith, capitanato da |Zh*C|Avenger =Cr-H=, il Dream Team, uno dei clan di pi\u00f9 antica formazione, e gli [R*E]."}
{"id": "1724492", "revid": "1851848", "url": "https://it.wikipedia.org/wiki?curid=1724492", "title": "Giovanni Viola", "text": "Carriera.\nGiocatore.\nClub.\nHa conquistato tre scudetti con la maglia bianconera della (anche se nella stagione 1957-1958 \u00e8 stato la riserva di Carlo Mattrel ed \u00e8 sceso in campo in una sola occasione). Con 242 partite disputate in campionato, \u00e8 attualmente il quinto portiere pi\u00f9 presente della storia juventina, dopo Gianpiero Combi, Dino Zoff, Stefano Tacconi e Gianluigi Buffon.\nAll'inizio della carriera ha disputato, in prestito dalla Juventus, anche un campionato di Serie A con la , con la quale ha ottenuto un notevole ottavo posto in campionato.\nHa chiuso la carriera agonistica nel 1958-1959 col in Serie B.\nNazionale.\nHa totalizzato 11 presenze in nazionale maggiore tra il 1954 e il 1956, contendendosi a met\u00e0 del decennio il ruolo di \"numero uno\" azzurro col fiorentino Leonardo Costagliola e con l'interista Giorgio Ghezzi. \u00c8 stato tra i convocati per la fase finale del in Svizzera, scendendo in campo in occasione dello spareggio di Basilea contro la , perso per 4-1.\nIn nazionale prender\u00e0 parte ancora alla fase iniziale della Coppa Internazionale 1955-1960 e alla \"tourn\u00e9e\" in Sudamerica dell'estate 1956, in quest'ultimo caso difendendo la porta italiana contro e , quindi uscir\u00e0 definitivamente dal \"giro azzurro\"."}
{"id": "1724493", "revid": "599013", "url": "https://it.wikipedia.org/wiki?curid=1724493", "title": "Massey Ferguson", "text": "La Massey Ferguson Limited \u00e8 una storica azienda produttrice di macchine agricole, con sede in Canada prima del suo acquisto da parte del gruppo AGCO nel 1994. La societ\u00e0 \u00e8 costituita da una fusione tra la ditta \"Massey Harris\" e la societ\u00e0 costruttrice di trattori \"Ferguson\" nel 1953, creando la holding Massey Harris Ferguson. Tuttavia nel 1958 il nome dell'azienda fu accorciato per la prima volta per coniare il marchio definitivo \"Massey Ferguson\".\nStoria.\nNel 1847 Daniel Massey inizi\u00f2 la sua attivit\u00e0 di imprenditore del settore agricolo a Newcastle, in Ontario (Canada) e successivamente fece lo stesso Alanson Harris. Le due aziende si fusero prendendo il nome di Massey-Harris. Tra i principali modelli prodotti i pi\u00f9 conosciuti sono il \"modello 20\" e \"Pony 820\" ed il Massey-Harris 744D. Daniel Massey mor\u00ec il 15 novembre 1856.\nNel 1911, Harry Ferguson fonda la propria azienda con il nome di Harry Ferguson Limited. Nel 1938 entra in societ\u00e0 con Henry Ford con cui produce il Fordson 9N e successivamente il \"Ferguson TE20\"primo trattore a montare il sollevatore a tre punti, invenzione dello stesso Ferguson. Il 25 ottobre 1960 Harry Ferguson muore.\nUna nuova societ\u00e0 nasce dalla fusione della \"Massey-Harris\" e dalla \"Harry Ferguson Limited\" avvenuta nel 1953 con il nome di Massey-Harris-Ferguson. In seguito (dal 1957) verr\u00e0 eliminato il nome Harris.\nNel 1958 grazie all'impresa di Edmund Hillary (raggiunse il Polo Sud via terra con l'utilizzo di tre trattori modificati Ferguson TE20) le vendite aumentarono. Nello stesso anno si ebbero i primi trattori Massey-Ferguson, il \"MF 35\" e il \"MF 65\". Nel 1958 acquisirono la\"F. Perkins Limited\" e la storica \"Standard Motor Company\", compresa la fabbrica di Banner Lane, Coventry. L'anno successivo vennero lanciati sul mercato pi\u00f9 di 60 nuovi modelli e acquistarono l'italiana Landini, cedendola poi nel 1994 al Gruppo ARGO, di propriet\u00e0 della famiglia Morra. \nIntanto a partire dal 1972 vennero presentati i primi trattori Massey Ferguson articolati: il \"MF 1200\", il \"MF 1500\" e il \"MF 1800\".\nNel 1971, Massey acquist\u00f2 le strutture locali di Rheinstahl Hanomag-Cura in Argentina (fu fondata nel 1960). La produzione di trattori e altri attrezzi agricoli, fino al 1999. Alcuni modelli realizzati in Argentina: 65R / 250/252, 165, 155, 150, 5160 S-2 / S-4, 5140 / 5140-4, 265, 255, 250, 250 S \"vi\u00f1atero\", 8500 e 9500.\nAltri modelli: 1075, 1078, 1095, 1098, 1175/1175 S, 1185/1185 S, 1195 L 1195 S-2 / S-4, 1215 S-2 / S-4, 1340 S-2 / S-4, 1360 S2 / S4, 1615 L/S, 1640, 1650, 1670, 1690, 1465, 1475 \"Super alto, 1485, 1499 SX / 1499 L.\nNel 1994 Massey Ferguson \u00e8 stata rilevata da AGCO Corporation, continuando a svilupparsi come marchio autonomo.\nNegli anni successivi si ebbero nuove serie: la Serie 6100 nel 1995, la Serie 4200 del 1997 e la Serie 8200 del 1999. Attualmente il marchio Massey Ferguson rappresenta circa la met\u00e0 del fatturato di vendita del gruppo AGCO e viene distribuito pressoch\u00e9 in tutto il mondo.\nModelli prodotti.\nTrattori cingolati:"}
{"id": "1724494", "revid": "1543377", "url": "https://it.wikipedia.org/wiki?curid=1724494", "title": "Tusciano", "text": "Il Tusciano \u00e8 un fiume della Campania.\nIl corso del fiume.\nNasce dal monte Polveracchio, attraversato il comune di Acerno, nel comune di Campagna costeggia il monte Costa Calda ed entra nel comune di Olevano sul Tusciano. Dopo aver attraversato gli abitati di Ariano e Monticelli attraversa Battipaglia ed il suo territorio fino a sfociare nel mar Tirreno in localit\u00e0 \"Spineta\".\nGli affluenti.\nI suoi affluenti sono il Canale Acque Alte Tusciano a sinistra e i torrenti Cornea, Isca della Serra, Lama, Rialto e Vallemonio a destra.\nLa centrale idroelettrica.\nNella localit\u00e0 detta \"Presa\", all'interno del comune di Olevano sul Tusciano, una parte dell'acqua \u00e8 convogliata verso un bacino che alimenta la centrale idroelettrica posta ad Ariano, frazione di Olevano. Tra i primi impianti idroelettrici in Italia, \u00e8 stata costruita tra la fine dell'800 e i primi del '900, e la prima realizzata dalla SME nel sud. Il progetto originario \u00e8 datato 1895."}
{"id": "1724496", "revid": "401052", "url": "https://it.wikipedia.org/wiki?curid=1724496", "title": "Sonnewalde", "text": "Sonnewalde, in lusaziano inferiore \"Gro\u017ai\u0161\u0107o\", \u00e8 una citt\u00e0 del Brandeburgo, in Germania.\nAppartiene al circondario dell'Elba-Elster.\nQua nacque il tipografo ed editore Benedictus Gotthelf Teubner.\nStoria.\nNel 2003 vennero aggregati alla citt\u00e0 di Sonnewalde i soppressi comuni di Breitenau e M\u00fcnchhausen.\nSuddivisione amministrativa.\nSonnewalde si divide in 17 zone (\"Ortsteil\"), corrispondenti all'area urbana e a 16 frazioni:\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1724499", "revid": "767487", "url": "https://it.wikipedia.org/wiki?curid=1724499", "title": "Valmont (film)", "text": "Valmont \u00e8 un film del 1989 diretto da Milo\u0161 Forman, basato sul romanzo di Pierre-Ambroise-Fran\u00e7ois Choderlos de Laclos \"Le relazioni pericolose\" (1782).\nTrama.\nFrancia, durante il regno di Luigi XV. La spregiudicata Marchesa di Merteuil scopre che il suo amante, il conte de Gercourt, sta per sposarsi con la figlia quindicenne (C\u00e9cile de Volanges) della sua cara cugina. Accecata dalla gelosia tenta di convincere il Visconte di Valmont, suo caro e vecchio amico nonch\u00e9 ex amante, a sedurre la giovane C\u00e9cile, per fare in modo che arrivi al matrimonio con Gercourt non pi\u00f9 illibata, e vendicarsi quindi di lui. Ma Valmont ha tutt'altro per la testa, sta tentando di sedurre Madame de Tourvel, donna sposata e fedele, e non vuole perdere tempo con la quindicenne e inesperta C\u00e9cile. La marchesa di Merteuil allora tenta la strada del cavaliere di Danceny, giovane con cui C\u00e9cile studia arpa e di cui \u00e8 innamorata segretamente. Madame de Merteuil organizza un incontro segreto fra i due, ma Danceny non ha in mente il sesso ma soltanto la musica, i due al ritorno della marchesa quindi non hanno combinato nulla. A questo punto madame de Merteuil prende C\u00e9cile e la conduce in campagna dove si trova Valmont, sperando che, mettendogliela sotto il naso, finalmente egli si decida a iniziarla alle gioie dell'amore. Cos\u00ec avviene, e madame de Merteuil avr\u00e0 la sua vendetta su Gercourt. Nel frattempo fa una scommessa col libertino visconte di Valmont, il quale ancora non \u00e8 riuscito a conquistare la presidentessa de Tourvel. Secondo madame de Merteuil egli non riuscir\u00e0 mai a farla capitolare, accetta quindi di mettere il suo corpo come posta in gioco nel caso in cui invece Valmont riesca nella sua impresa. Nel frattempo, Madame de Tourvel resasi conto di stare per cedere alle lusinghe di Valmont, fugge dalla casa di campagna e va a Parigi, ma Valmont la segue e lei finalmente gli si concede. Si \u00e8 innamorata del libertino visconte, che per\u00f2 pur di non legarsi stabilmente, nonostante sia anch'egli attratto, le confida di aver solo \"scherzato\" con lei. Poco dopo Valmont va dalla marchesa di Merteuil per riscuotere il premio della scommessa, ma il comportamento della bella marchesa lo fa infuriare perci\u00f2 i due si dichiarano guerra. Valmont fa scrivere una lettera a C\u00e9cile, per Danceny, dove gli rivela che madame de Merteuil le ha suggerito di sposare Gercourt e tenere Danceny come amante. Danceny, giovane ancora illuso dalla purezza dell'amore, si infuria e tenta di uccidere la marchesa di Merteuil. Lei per\u00f2 riesce a sedurlo e gli rivela che C\u00e9cile \u00e8 stata sedotta da Valmont: inevitabile che questi venga sfidato a duello da Danceny, che lo batte e lo uccide, anche a causa del fatto che Valmont affronta il duello completamente ubriaco. Poco tempo dopo, C\u00e9cile sposer\u00e0 il maturo Gercourt alla presenza del re, dopo aver rivelato alla nonna di essere incinta di Valmont; Danceny diverr\u00e0 un libertino, come lo era Valmont, mentre la Tourvel, distrutta dal dolore per la morte del visconte, deposita un fiore sulla sua tomba accompagnata dal marito. La Merteuil invece assiste sola e in disparte al matrimonio di C\u00e9cile."}
{"id": "1724500", "revid": "599013", "url": "https://it.wikipedia.org/wiki?curid=1724500", "title": "Tr\u00e9sor Kandol", "text": ""}
{"id": "1724504", "revid": "1373765", "url": "https://it.wikipedia.org/wiki?curid=1724504", "title": "Lastra a Signa", "text": "Lastra a Signa (pronuncia: ) \u00e8 un comune italiano di abitanti della citt\u00e0 metropolitana di Firenze in Toscana, conosciuto come Lastra a Gangalandi fino al 1821. Il territorio del comune ha una superficie di circa 43,06\u00a0km\u00b2, con una parte pi\u00f9 bassa sviluppatasi lungo il fiume Arno e una parte alta che presenta la massima elevazione nel colle San Romolo (286\u00a0m s.l.m.). La chiesa pi\u00f9 importante \u00e8 la storica pieve di San Martino a Gangalandi, situata nella frazione di Ponte a Signa, nucleo originario del Comune di Gangalandi. \u00c8 chiamata \"citt\u00e0 della pietra\" per la grande presenza nel passato di cave di pietra arenaria del tipo serena e \"citt\u00e0 della musica\" per essere stata, fra l'altro, residenza di Enrico Caruso a Villa Caruso di Bellosguardo, ora sede del Museo Enrico Caruso. Porta inoltre il titolo di \"citt\u00e0 dello Zafferano Italiano\".\nIl comune ha avuto grande importanza per la sua posizione strategica fin dal Medioevo e desta interesse soprattutto a livello artistico e culturale.\nGeografia fisica.\nTerritorio.\nIl capoluogo si trova all'estremit\u00e0 sudoccidentale della Piana di Firenze, presso la confluenza del torrente Vingone con il fiume Arno.\nIl territorio comunale si estende tra il fiume Arno (a nord) e il torrente Pesa (a sud-ovest) e comprende una parte della dorsale collinare Arno-Pesa.\nIdrografia.\nIl fiume principale sul territorio \u00e8 l'Arno, i torrenti pi\u00f9 importanti sono il Pesa e il Vingone.\nSono affluenti dell'Arno:\nA Lastra a Signa sorgono anche altre piccole sorgenti e laghetti artificiali.\nOrografia.\nIl territorio lastrigiano comprende una parte della catena montuosa del Montalbano, la massima elevazione \u00e8 il colle di San Romolo (286\u00a0m s.l.m.), mentre la parte pi\u00f9 bassa sul territorio si trova nel centro storico di Lastra a Signa.\nColli, poggi, valli e massi.\nIn varie delle seguenti colline elencate viene prodotto il vino Chianti nella sottozona dei Colli Fiorentini.\nIl masso della Gonfolina.\nIl masso della Gonfolina \u00e8 un rilievo composto principalmente da pietra arenaria del tipo serena. \nAi suoi piedi \u00e8 presente l'ultima cava artigianale di pietra serena sul territorio lastrigiano. \nViene chiamato anche masso delle Fate a causa di una vecchia leggenda.\nClima.\nSecondo la stazione meteorologica di Peretola, la pi\u00f9 vicina a Lastra a Signa, il mese pi\u00f9 freddo \u00e8 gennaio con una temperatura media di +5,8\u00a0\u00b0C mentre quello pi\u00f9 caldo \u00e8 luglio con una media di +24,3\u00a0\u00b0C anche se sono state registrate forti escursioni termiche stagionali, comprese tra i +42,6\u00a0\u00b0C di massima del 26 luglio 1983 e i \u221213,2\u00a0\u00b0C di minima del 12 gennaio 1985.\nIl clima, generalmente come le citt\u00e0 dell'Italia centrale, \u00e8 tipicamente mediterraneo con l'alternanza di estati calde e inverni relativamente miti. Le precipitazioni medie annue registrate in 92 giorni si attestano sui 900\u00a0mm anche se nella parte pi\u00f9 bassa della citt\u00e0 \u00e8 presente generalmente una maggiore umidit\u00e0, vista la presenza di laghi d'acqua dolce e dal corso dei vicini fiumi.\nDi seguito vengono riportati i dati climatici delle medie mensili riferite agli ultimi 30 anni della stazione meteorologica di Peretola.\nStoria.\nEt\u00e0 romana.\nLe prime testimonianze di insediamenti civici risalgono alla fine del I secolo a.C., quando i Romani provvederono alla centuriazione del territorio in seguito alla costruzione di una colonia militare.\nSi hanno iscrizioni risalenti al 13 a.C. di una strada che tracciava un percorso simile all'odierna Strada statale 67 Tosco-Romagnola costeggiando l'Arno e incuneandosi nella stretta della Gonfolina in direzione del mare.\nIl Comune di Gangalandi e il dominio fiorentino.\nI conti Cadolingi di Fucecchio qui ebbero possedimenti, quando le prime comunit\u00e0 a sorgere sul territorio lastrigiano furono quelle di \"San Michele\" e di \"San Martino\", presso il borgo detto di Gangalandi. Lo sviluppo del borgo avviene intorno alla chiesa di San Martino e ai piedi della chiesa San Michele Arcangelo a Castello. Da questa zona ha origine la famiglia dei Gangalandi il cui capostipite, un certo Sigismondo di Bonifacio legato alla nobilt\u00e0 dei Cadolingi e imparentato con gli Adimari, altra famiglia fiorentina con possedimenti in zona, adott\u00f2 tal cognome in quanto iniziatore della stirpe dei Conti di Gangalandi. Il nome con cui veniva chiamata questa zona compresa tra la Gonfolina e il Rimaggio era infatti Gangalandi, cio\u00e8 \"Gangland\", dal tedesco \"terra o paese di passaggio\". La prima citazione documentaria della chiesa di San Martino a Gangalandi risale al 1108: in essa il nobile Bernardo Adimari, donava al proposto di San Martino un terreno le cui entrate consentivano il mantenimento della chiesa, gi\u00e0 sede di un collegio di canonici. Ci\u00f2 fa supporre che la chiesa sia pi\u00f9 antica e risalga ai secoli precedenti, forse a epoca carolingia, come testimoniano l'intitolazione a san Martino di Tours, e il patronato della famiglia Adimari, di origine franca.\nL'insediamento fortificato del capoluogo \u00e8 invece anteriore all'XI secolo, quando faceva anch'esso parte dei feudi dei Cadolingi: sorto probabilmente da una stazione di sosta per i viaggiatori che percorrevano via Pisana. Fonti identificano nell'antico Castello della Lastra il Castello di Gangalandi; altri documenti invece collocano quest'ultimo sul poggio di Gangalandi ove sorge l'attuale pieve, differenziandolo dalla vecchia fortificazione del capoluogo antecedente alle Mura di Lastra a Signa, che solo pi\u00f9 tardi verranno innalzate.\nPresto il borgo entr\u00f2 nelle mire espansionistiche di Firenze, grazie anche alla felice posizione sulla Valdarno. La zona era dotata di tre fortificazioni: il castello di Monte Orlando, il castello di Monte Cascioli e il pi\u00f9 potente fortilizio nel centro cittadino. Nel 1107 i fiorentini prendono Monte Orlando appartenente alla famiglia pisana Orlandi prima e ai Gangalandi poi, ed \u00e8 attestata nel 1108 la donazione di alcuni possedimenti degli Adimari a Firenze. Successivamente nel 1119 anche Monte Cascioli cadde e sicuramente stesso percorso sub\u00ec in breve tempo il castello di Lastra in quanto gi\u00e0 nel 1365 le mura cittadine vennero messe d'assedio dai pisani nella guerra contro Firenze.\nGangalandi \u00e8 documentato come comune nel 1260, quando i ghibellini sconfissero i guelfi nella battaglia di Montaperti.\nIl toponimo del capoluogo deve il suo nome alle cave di pietra serena, da cui si ricavavano le \"lastre\", e dalla vicinanza con Signa, anche se fino al XIII secolo era nota come Lastra a Gangalandi, dal nome della famiglia feudale della zona, la quale dominava oltre che su San Martino anche sul castello di Lastra.\nL'importanza strategica era anche collegata alla navigabilit\u00e0 dell'Arno fino all'affluente Bisenzio. Erano presenti infatti diversi porti e scali fluviali a scopi commerciali nel territorio che conferivano di fatto alla citt\u00e0 il titolo di porto di Firenze. I tre principali erano: il \"Porto di Sopra\" a Brucianesi, il pi\u00f9 grande e pi\u00f9 importante Porto di Mezzo nell'omonima frazione alla \"Mezzana a Signa\", e il \"Porto di Sotto\" in corrispondenza di Ponte a Signa.\nLa citt\u00e0 \u00e8 sede, al momento della costruzione, dell'unico ponte che permetteva l'attraversamento pedonale sull'Arno tra Firenze e Pisa. Nelle \"Memorie di Pescia\" si narra di un ponte fatto costruire nel 1120 completamente di legno. Nel 1278 croll\u00f2, e interrotta la comunicazione fra la riva destra e quella sinistra, permise alla pieve di San Martino a Gangalandi di ottenere il fonte battesimale dall'arcidiocesi di Firenze, che fino a quell'anno non era stato concesso dato che era presente nella vicina pieve di San Giovanni Battista a Signa. Il documento della costruzione di un ponte di pietra sull'Arno arriva nel 1287, dove sullo stemma di Signa viene raffigurato un ponte a sette archi.\nLa pieve di San Martino veniva soprannominata dal popolo di Gangalandi \"San Martinone\". Nonostante fino al primo Novecento quella che al tempo era la \"chiesa di San Martino\" fosse giurisdizionalmente suffraganea della vicina pieve di San Giovanni Battista a Signa, la posizione di San Martino sulla strada principale verso Pisa, che di fatto tagliava fuori Signa, le permise di essere il punto di riferimento religioso per i popoli di questa zona dell'Oltrarno. Ottenne infatti un'importanza pari alla pieve di Signa dal punto di vista religioso, anche se sulla carta restava comunque sottoposta, se non superando la pieve stessa per quanto riguarda la ricchezza della parrocchia per le decime raccolte e i commerci del suo popolo. Nacque cos\u00ec una forte rivalit\u00e0 tra il pieviere di Signa e il sacerdote di San Martino. Nei secoli tali attriti non furono placati, con San Martino che reclamava anch'essa, facendo leva sulla propria grandezza, il titolo di pieve, cos\u00ec da potersi svincolare definitivamente dai clericali signesi. Si arriv\u00f2 addirittura pi\u00f9 volte al punto tale che il pievano di San Giovanni minacciasse la scomunica tramite carte e cause legali del parroco di Gangalandi, e intorno al 1210 addirittura accadde che il priore di San Martino si ritrovasse scomunicato sul serio.\nNel 1278 fu l'episodio del crollo del Ponte sull'Arno a essere il pretesto, in quanto interrotta la comunicazione fra la riva destra e quella sinistra del fiume, per ottenere nella chiesa di San Martino il fonte battesimale dall'arcidiocesi di Firenze, che fino a quell'anno non era stato concesso perch\u00e9 presente nella vicina pieve di Signa. Nonostante il fonte battesimale, prerogativa ed elemento caratteristico in teoria solo delle pievi, che faceva di San Martino la chiesa battesimale di quella riva dell'Arno, alla prioria di San Martino fu riconosciuto solo il ruolo di propositura nel 1745, e non di pieve prima del 1926. Nasce proprio da questi motivi campanilistici l'astio e la rivalit\u00e0 tra \"signesi\" e \"lastrigiani\": in particolare tra signesi e \"pontigiani\", che in nei secoli scorsi venivano chiamati \"gangalandini\".\nNel 1322 per statuto del Capitano del Popolo di Firenze viene costituita la \"Lega di Gangalandi\" presso la casa torre collegata alla canonica della pieve di San Martino. Ne facevano parte i popoli dei tre pievieri di Sant'Ippolito, di San Giuliano a Settimo e di San Giovanni Battista a Signa.\nDurante la guerra contro Firenze Castruccio Castracani, dopo aver occupato il castello di Signa nel 1325 e temendo che i fiorentini riuscissero ad attaccarlo, a febbraio del 1326 decise di abbandonare Signa, facendo distruggere le corti e il ponte; venne poi ricostruito un anno dopo. Giovanni Villani nella sua Nova Cronica (Lib. IX. Cap. 335) racconta che il Signore di Lucca, ebbe l'idea, mai realizzata, di chiudere con una specie di diga rudimentale la strettoia dell'Arno presso il masso della Gonfolina per allagare e distruggere l'avversaria Firenze. Un'epigrafe moderna sul masso ricorda una citazione di Leonardo da Vinci, che spesso doveva trovarsi a passare da qui nei suoi spostamenti tra Vinci e Firenze, riportante la sua opinione sulla tradizione lacustre dei luoghi: \"La Gonfolina, Sasso per antico unito co' Monte Albano in forma d'altissimo argine il quale tenea ingorgato tal fiume in modo che prima che versassi nel mare era dopo a' piedi di tal Sasso, componea due grandi laghi de' quali el primo \u00e8 l\u00e0 dove oggi si vede finire la citt\u00e0 di Firenze insieme con Prato e Pistoia\". Spesso il maestro nei suoi studi sui moti dell'acqua si fermava nei pressi della Gonfolina per osservare l'altra sponda del fiume, dove l'acqua formava particolari movimenti e ghirigori all'immettersi dell'Ombone nell'Arno.\nCome gi\u00e0 detto nel 1365 i pisani espugnarono il vecchio castello di Lastra, cosa che si ripet\u00e9 nel 1369.\nNel 1377 la cinta muraria venne rifatta con torri e merlatura e successivamente agli inizi del XV secolo il governo fiorentino decise di dotare di mura anche Malmantile, che dall'alto delle colline serviva a controllare oltre alla zona circostante del Valdarno anche la Val di Pesa.\nIntorno al 1360 Filippo Pandolfini compr\u00f2 una vecchia torre posta a guardia dell'antico ponte e la trasform\u00f2 nella sua residenza nel contado.\nNel 1397 Gian Galeazzo Visconti porta alla massima espansione il Ducato di Milano arrivando a razziare Lastra e a minacciare direttamente Firenze, unica citt\u00e0 italiana che in passato seppe tenergli testa sotto la guida del condottiero Giovanni Acuto.\nIl figlio di Filippo, Agnolo Pandolfini, amico di Cosimo il Vecchio e fine letterato, ospit\u00f2 presso torre Pandolfini tra i tanti anche: Leon Battista Alberti, Benedetto da Rovezzano, papa Eugenio IV, Renato D'Angi\u00f2 e Francesco Sforza.\nLeon Battista Alberti fu rettore di San Martino dal 1432 al 1472. A lui si devono le opere di ammodernamento al gusto rinascimentale della vecchia pieve romanica. Punto focale di massimo interesse della chiesa \u00e8 l'abside, chiusa in alto da un arco a tutto sesto con decorazione a motivi di candelabro e con lesene in pietra serena sorreggenti un architrave che reca un'iscrizione a lettere capitali dorate, ornata alle due estremit\u00e0 dalle armi degli Alberti. L'abside, terminata dopo la morte del priore, tra il 1472 e il 1478, \u00e8 l'unica opera della quale l'Alberti fu progettista e committente ed \u00e8 ricordata \"incepta et quasi perfecta\" nel suo testamento.\nNel novembre del 1494 il re di Francia Carlo VIII sost\u00f2 presso villa Pandolfini quando si apprestava a entrare a Firenze. La villa fu costruita di fronte alla torre alla fine del XV secolo (1485-1488), su progetto attribuito a Desiderio da Settignano su commissione di Battista di Pandolfo Pandolfini.\nNel 1529 la cittadina, sotto il comando di Francesco Ferrucci, oppose resistenza alle truppe imperiali dell'imperatore Carlo V d'Asburgo dirette all'assedio di Firenze, ma il 5 di dicembre venne presa e saccheggiata da truppe spagnole al comando del principe d'Orange.\nDa \"Storie fiorentine dall'anno 1527 all'anno 1555\" di Bernardo Segni:\nNei \"Ragionamenti\" Giorgio Vasari riporta di un dialogo all'apertura della Sala di Clemente VII, avvenuto tra lui e Cosimo I de' Medici:\nCome conseguenza dell'assedio di Firenze nel 1532 con Alessandro il Moro sorse ufficialmente il Ducato di Firenze. Nel 1538 con Cosimo I de' Medici si ha la comparsa in sede statutaria della \"Podesteria di Gangalandi e Lastra\", i podest\u00e0 medicei risiederanno nel palazzo del Podest\u00e0.\nLa Comunit\u00e0 della Lastra sotto il Granducato di Toscana.\nCon la bolla emessa da papa Pio V il 27 agosto 1569 Cosimo I ottiene il titolo di Granduca di Toscana.\nNel 1585 per volere della famiglia Pucci ha inizio la costruzione di Villa Bellosguardo e nel 1595 viene fondata la Misericordia di Lastra a Signa.\nStorica \u00e8 la produzione dei cappelli di paglia di Firenze, che vede il suo avvio nel XVII secolo. Grande impulso al settore sar\u00e0 fornito dall'esportazione dei prodotti attraverso il porto di Livorno che venne potenziato da investimenti medicei a discapito del porto pisano.\nCon Gian Gastone de' Medici si estingue la dinastia che per secoli ha regnato su Firenze e la Toscana. Il Granducato di Toscana passa agli Asburgo-Lorena di Toscana.\nIn seguito alle riforme del granduca Pietro Leopoldo di Toscana, che avvi\u00f2 un progetto costituzionale per fondare i poteri del sovrano secondo un rapporto contrattualistico e riformare l'amministrazione degli enti locali, venne soppressa la podesteria. Nel 1774 si ha l'unione della Lega di Gangalandi e del Comune di Gangalandi nella Comunit\u00e0 della Lastra, chiamata anche \"Lastra a Gangalandi\". Successivamente nel 1821 si ha per la prima volta la comparsa del toponimo \"Lastra a Signa\". Con il nuovo ordinamento secondo il principio che \"conforme al buon ordine e alle regole di giustizia che gli affari economici sieno diretti ed amministrati da quelli che vi hanno il principale interesse\" si insediarono dei consigli comunali i cui membri venivano estratti tra i cittadini di qualsiasi genere che avessero un patrimonio, e di conseguenza pagassero tasse di una certa entit\u00e0.\nNel settore agricolo le politiche dei Lorena danno nuovo impulso alla mezzadria. Podere, famiglia colonica, casa rurale e propriet\u00e0 costituivano una struttura armonica e indivisibile con obblighi, diritti e doveri per le parti contraenti, che con la cura diretta del territorio hanno modellato quello che ora \u00e8 il caratteristico paesaggio toscano.\nCon la costruzione della ferrovia Leopolda negli anni 1840 perde invece importanza il trasporto fluviale, che comunque rimarr\u00e0 attivo ancora per molti anni.\nNel 1848 Lastra diviene sede di una pretura del Tribunale di Firenze, la quale prende sede nel vecchio palazzo del Podest\u00e0 che da quel giorno venne iniziato a chiamare anche palazzo Pretorio.\nEventi successivi all'Unit\u00e0 d'Italia.\nIl 27 aprile 1859, verso le quattro, rifiutandosi di dare il proprio assenso alla guerra contro l'Austria e di fronte all'aperto rifiuto dell'esercito di obbedire al proprio sovrano, il granduca Leopoldo II di Toscana, per evitare guai peggiori a s\u00e9 stesso e al suo Stato, part\u00ec in carrozza da Palazzo Pitti, uscendo per la porta di Boboli, verso la strada di Bologna. La pacifica rassegnazione al corso della storia (il granduca non pens\u00f2 mai a una soluzione di forza) e le modalit\u00e0 del commiato, con pochi effetti personali caricati in poche carrozze e con attestazioni di simpatia al personale di corte, fecero s\u00ec che Leopoldo ricevesse l'antica stima da parte dei suoi ormai ex sudditi: la famiglia granducale fu salutata dai fiorentini, levantisi il cappello al passaggio, con il grido \"Addio, babbo Leopoldo!\" e accompagnata con tutti i riguardi da una scorta fino alle Filigare, ormai ex dogana con lo Stato Pontificio. Alle sei pomeridiane di quello stesso giorno, il Municipio di Firenze costat\u00f2 l'assenza di qualsivoglia disposizione lasciata dal sovrano e nomin\u00f2 un governo provvisorio.\nL'8 dicembre vennero formate le Province Unite del Centro Italia e in seguito al plebiscito dell'11 e 12 marzo 1860 che decret\u00f2 a larghissima maggioranza l'annessione della Toscana al Regno di Sardegna si sanc\u00ec la formazione del Regno d'Italia. L'unificazione non fu attuata di colpo, si prefer\u00ec mantenere alla Toscana un'ampia autonomia amministrativa che dur\u00f2 fino al 14 febbraio 1861, quattro giorni prima della prima convocazione del parlamento del neonato Regno d'Italia.\nIn questo periodo si ha un nuovo impulso nella produzione dei cappelli di paglia di Firenze, dovuto al sorgere delle prime fabbriche grazie alle nuove dotazioni tecnologiche industriali.\nNel 1866 si complet\u00f2 la realizzazione su progetto di Angiolo Cappiardi del palazzo Comunale di Lastra a Signa dove venne spostata la sede del comune.\nNel 1881 venne inaugurata la Tranvia Firenze-Lastra a Signa, una linea tranviaria interurbana, a vapore prima ed elettrica in seguito, che collegava le citt\u00e0 di Firenze e Lastra a Signa fino tra il 1881 e il 1921, la quale secondo alcuni progetti avrebbe dovuto raggiungere Signa. Dal 14 settembre 1895 la linea raggiunse Porto di Mezzo, raggiungendo la lunghezza di 14,059\u00a0km.\nNel 1906 villa Bellosguardo venne acquistata dal celebre tenore Enrico Caruso, pertanto si inizi\u00f2 a indicarla anche come Villa Caruso; il tenore, rapito dalla bellezza e dalla pace che nella sua nuova residenza poteva trovare, la fece restaurare arricchendola con numerose opere d'arte e interventi strutturali secondo lo stile classico delle ville toscane, che le conferirono l'aspetto attuale.\nNel 1928, in pieno regime, venne completata la costruzione del palazzo dei Sindacati, nella frazione di Ponte a Signa, che divenne la sede dei sindacati fascisti della zona.\nNel corso dell'occupazione militare tedesca dell'Italia, durante la seconda guerra mondiale, and\u00f2 distrutta porta Fiorentina nella parte nord-est delle mura di Lastra, mentre il portone di Baccio sub\u00ec gravi danni causati dai bombardamenti Alleati, resi visibili dall'assenza del fronte interno del torrione della porta principale della citt\u00e0. Il 3 agosto 1944 il vecchio ponte sull'Arno venne minato e fatto saltare in aria insieme agli altri ponti di Firenze dai tedeschi in ritirata. Il Ponte Nuovo sull'Arno venne poi costruito pi\u00f9 a monte, vicino alla vecchia collocazione della chiesa di Sant'Anna, andata anch'essa distrutta, per permettere il passaggio automobilistico nel 1948 a costruzione completata.\nLa pi\u00f9 grande realt\u00e0 industriale nel periodo post-bellico fu sicuramente l'Alfa Columbus nel settore automobilistico, a cui si aggiunge durante gli anni sessanta, settanta e ottanta l'Adica Pongo ditta produttrice tra gli altri di Pongo e DAS, che tuttavia cessa la sua attivit\u00e0 all'inizio degli anni novanta.\nCon l'obiettivo di rendere usufruibili alla cittadinanza edifici storici come villa Caruso di Bellosguardo, il comune nel 1995 decide di acquistarla dalla famiglia Gucci, inaugurando nel 2012 il museo Enrico Caruso. Altri esempi sono la trasformazione del vecchio stabilimento Alfa Columbus nella sede dell'Azienda Sanitaria Locale de \"Le Signe\" e nell'inaugurazione del parco fluviale \"Di l\u00e0 d'Arno\" nel 2002. Nel 2020 lo Stadio Comunale di Lastra a Signa \u00e8 stato intitolato a Fulvio Nesti ed Egisto Pandolfini, due storici calciatori lastrigiani, entrambi portacolori della nazionale azzurra.\nSimboli.\nLo stemma e il gonfalone sono stati concessi con il decreto del presidente della Repubblica del 7 marzo 2005.\nStemma.\nLo storico stemma comunale rappresenta due scaglioni rossi su campo argenteo. Gli scaglioni rappresentano le squadre dello scalpellino e lo stemma \u00e8 sormontato da una corona dorata. Lo stemma attuale raffigura gli ornamenti tipici dei comuni italiani al posto della corona.\nGonfalone.\nIl gonfalone \u00e8 raffigurato con lo stemma su un drappo rosso e la scritta d'argento .\nIl gonfalone precedentemente era raffigurato con il vecchio stemma recante la corona ducale su un drappo rosso e la scritta d'oro Comune di Lastra a Signa, ora conservato nel Palazzo Comunale di Lastra a Signa.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingua e dialetti.\nLa lingua pi\u00f9 diffusa \u00e8 ovviamente quella italiana anche se nella lingua parlata viene utilizzato il dialetto toscano nella variante fiorentina.\nReligione.\nLa religione pi\u00f9 diffusa \u00e8 il cristianesimo, specialmente nella confessione cattolica, come testimoniato dai vari luoghi di culto. Nel territorio comunale vi sono undici parrocchie.\nCultura.\nIstruzione.\nBiblioteche.\nLa Biblioteca comunale di Lastra a Signa \u00e8 collocata in via Togliatti 37. Oltre alle tradizionali funzioni di lettura e prestito, svolge un'intensa attivit\u00e0 di promozione della lettura.\nLetteratura.\nNella frazione di Malmantile sono stati ambientati il \"Malmantile racquistato\" di Lorenzo Lippi (1647), il dramma giocoso di Carlo Goldoni \"Il mercato di Malmantile\" (1757 circa) e il dramma giocoso \"La Celidora o Il governo del Malmantile\", opera burlesca di Ardano Ascetti (conte Andrea Casotti).\nCinema e teatri.\nA Lastra a Signa \u00e8 presente un cinema-teatro, un cinema e due teatri.\nSono presenti quattro compagnie teatrali lastrigiane:\nMusica.\nA Lastra a Signa ha abitato nella villa Caruso di Bellosguardo il cantante Enrico Caruso.\nNei teatri presenti sul territorio sono stati fatti molti concerti e opere, come la famosa \"Tosca\" di Giacomo Puccini. Per questo Lastra a Signa viene detta anche citt\u00e0 della musica.\nGeografia antropica.\nUrbanistica nel Medioevo.\nIl centro storico \u00e8 un esempio di \"terra murata\". Via Pisana, una delle strade principali, formava una T con un'altra via passante per le mura. Il nome della strada principale che portava fino a Pisa, da cui prende il nome, passava dal porticciolo di Ponte a Signa per poi salire per San Martino a Gangalandi e Malmantile. Incrociava inoltre il ponte per attraversare l'Arno e giungere a Signa.\nUrbanistica oggi.\nLe tre strade principali oggi sono la strada di grande comunicazione Firenze-Pisa-Livorno con svincolo sulla strada statale 67 Tosco Romagnola, che qui prende il nome di via Livornese, e via vecchia Pisana, la quale collega il capoluogo con la frazione di Malmantile seguendo il vecchio tracciato verso Pisa. Inoltre attraverso il Ponte Nuovo sull'Arno la ex-strada statale 325 di Val di Setta e Val di Bisenzio si interseca con la SS67.\nViabilit\u00e0.\nDurante la giornata Lastra a Signa \u00e8 molto trafficata, presentando nelle ore di punta forti congestionamenti del traffico veicolare. Il territorio infatti risulta un punto nevralgico di infrastrutture viarie dell'area a sud-ovest di Firenze con l'incrocio tra la strada statale 67 Tosco Romagnola, di cui si serve lo svincolo della FI-PI-LI e il Ponte Nuovo sull'Arno, l'unico ponte di una certa importanza tra Firenze ed Empoli, su cui transita inoltre un'altra arteria locale importante, la ex-strada statale 325 di Val di Setta e Val di Bisenzio. L'inadatta rete stradale urbana cittadina delle Signe, la zona del ponte in particolare, si fa carico quindi di circa 24000 veicoli in transito al giorno, assumendo quindi con il passare degli anni \"caratteristiche di viabilit\u00e0 sovra-comunale, diventando l\u2019unica possibilit\u00e0, in prossimit\u00e0 della citt\u00e0 di Firenze, di collegamento tra le due rive dell\u2019Arno. Proprio dall\u2019inadeguatezza della struttura di questo ponte e della viabilit\u00e0 locale a ricevere le attuali richieste di traffico veicolare, \u00e8 nata la necessit\u00e0 di realizzare un nuovo tracciato stradale\".\nDopo che fin dai primi anni 1980 si fece largo l'ipotesi di un nuovo ponte sull'Arno che fungesse da bypass per i centri cittadini di Lastra e di Signa, al fine di rimediare al forte congestionamento del traffico urbano, la Regione Toscana finanzi\u00f2 nel 2006 la progettazione della cosiddetta \"Bretella autostradale Prato-Lastra a Signa\" - tra l'autostrada A11 Firenze-Mare e lo svincolo di Lastra a Signa della Strada di grande comunicazione Firenze-Pisa-Livorno. In seguito alla rescissione del contratto tra Regione e consorzio costruttore, per l'eccessivo costo che l'opera sarebbe andato a comportare, dei 30 milioni di euro gi\u00e0 spesi per la progettazione e presentazione della bretella solo 1,2 milioni sarebbero stati restituiti all'ente pubblico, generando non poche polemiche sulla pessima organizzazione con la quale si procedette allo studio della nuova opera.\nLa \"Bretellina Lastra-Indicatore\", un nuovo progetto di bypass del 2017, avrebbe dovuto recuperare parte del progetto della vecchia bretella al fine di collegare lo svincolo della FI-PI-LI alla rete stradale extraurbana presso l'Indicatore al confine tra Signa e Campi Bisenzio. L'opera avrebbe dovuto essere formata da tre cavalcavia principali: il primo chiamato \"Ponte del Giglio\" con una struttura strallata, che superasse Arno e ferrovia Leopolda, e gli altri due sul principale lago della cassa di espansione dei Renai e sul Bisenzio. Anche quest'ultima variante tuttavia salt\u00f2 a causa delle opere di compensazione dello sviluppo dell'aeroporto di Firenze-Peretola previste nella zona del parco dei Renai a Signa, comprendenti un'oasi naturale con un ulteriore lago sull'altra sponda del Bisenzio.\nUn ennesimo pi\u00f9 piccolo progetto presentato a marzo 2019 mantiene solo la parte di tracciato del \"Ponte del Giglio\" attraversante Arno e ferrovia. Il cavalcavia collegher\u00e0 lo svincolo di Lastra della FI-PI-LI al parco dei Renai di Signa, anzich\u00e9 giungere diretto fino al confine con Campi Bisenzio come previsto dalla bretella precedente. L'avvio dei lavori del primo lotto del ponte \u00e8 fissato per il 2022.\nIn fase di realizzazione \u00e8 una circonvallazione del centro abitato di Lastra a Signa. Il nuovo tratto viario collegher\u00e0 lo svincolo della FI-PI-LI e il vecchio Ponte di Signa, fungendo cos\u00ec da variante alla SS67.\nPiazze.\nSituata dentro le mura di Lastra a Signa, poco dopo il portone di Baccio, era nominata, dall'Unit\u00e0 d'Italia fino alla seconda guerra mondiale, come piazza Vittorio Veneto.\nInizialmente era uno spazio riservato all'agricoltura interna alle mura e alle riserve militari. Successivamente \u00e8 diventata luogo di sviluppo artigianale, sede di alcune opere e del mercato. Fra le due guerre mondiali lo spedale di Sant'Antonio divenne un teatro. Negli anni del dopoguerra si montavano le giostre del Luna Park e si celebrava la Fiera di Mezzagosto. Negli anni 1990 la piazza viene usata come parcheggio.\nNel 2000 il Comune propone la riqualificazione della piazza attraverso un concorso.\nNella piazza sono presenti:\nFrazioni.\nIl comune di Lastra a Signa riconosce ufficialmente dieci frazioni:\nAltre localit\u00e0 del territorio.\nAltre localit\u00e0 minori sono quelle di Barberino, Bellosguardo, Bricoli, Capiglioli, Case Nuove, Castagnolo, Cerreti, Conia, Conigliolo, Corea, Corliano, Cupoli, Due Madonne, Fantone, Gavignano, Gello, Gonfolina, Grillaio, Guazzolo, Il Chiuso, La Posta, Lastrico, Lamole, Lecceto, Le Selve, Le Sodole, Le Topole, Lupaie, Massolina, Mazzetta, Naiale, Novoli, Parco Fluviale, Pelago, Pianacci, Piandaccoli, Poggio al Prete, Poggio Mulettino, Poggio Vittorio, Pontaccio, Riboscio, Ringuillo, Romanina, San Lorenzo ai Monti, San Vito, Sant'Ambrogio, Sant'Andrea, Sant'Antonio, Sassoforte, Spazzavento, Traccoleria, Tripetetolo, Val di Rose.\nEconomia.\nAgricoltura.\nBuona parte del territorio lastrigiano \u00e8 agricolo, il che ha dato grande sviluppo al settore degli agriturismi.\nLa politica mezzadrile dei Medici prima e degli Asburgo-Lorena di Toscana poi, hanno modellato secondo i canoni del paesaggio toscano tutto il territorio comunale.\nI vigneti, che producono il Chianti della sottozona dei Colli Fiorentini, sono una delle maggiori realt\u00e0 agricole sul territorio insieme alla grande quantit\u00e0 di oliveti da cui viene ricavato olio extravergine di oliva.\nLastra a Signa porta anche il titolo di Citt\u00e0 dello Zafferano Italiano.\nArtigianato.\nSeppur con il passare del tempo abbia avuto alcune leggere flessioni, la produzione artigianale occupa un posto importante nell'economia lastrigiana. In particolar modo l'artigianato a Lastra a Signa \u00e8 strettamente legato a quello dell'area fiorentina pur seguendo la tradizione locale.\nLastra a Signa \u00e8 detta \"citt\u00e0 della pietra\" a causa delle molte cave di pietra arenaria del tipo serena presenti sul territorio. Porto di Mezzo \u00e8 stato il principale scalo fluviale fiorentino per il trasporto di questa pietra lungo tutto l'Arno. Un altro settore di rilievo \u00e8 quello della produzione di ceramiche.\nIndustria.\nIndustria dei cappelli di paglia.\nL'industria dei cappelli di paglia di Firenze era il settore industriale predominante fin dall'inizio del XIX secolo nel comune di Lastra a Signa e nel confinante comune di Signa.\nPorto di Mezzo \u00e8 stato il principale scalo fluviale per il trasporto dei cappelli fino al porto di Livorno da cui poi raggiungevano i pi\u00f9 grandi scali del mondo.\nOggi sono rimaste poche aziende produttrici dei cappelli aperte a livello artigianale.\nLegato al settore della produzione di cappelli di paglia troviamo anche l'imprenditore lastrigiano Pasquale Benini, fondatore dell'omonima fabbrica, che successivamente investir\u00e0 nella fabbricazione e riparazione di macchine e strumenti per confezionare cappelli di paglia, e le potenzialit\u00e0 che il mercato offre per quanto riguarda oggetti di ferro fuso di seconda fusione.\nConvinto che il settore meriti investimenti ancora pi\u00f9 importanti il 21 gennaio 1842 fonda quello che \u00e8 oggi il Nuovo Pignone, una delle maggiori realt\u00e0 industriali di Firenze, col nome di \"Fonderia di ferro di seconda fusione, fuori dalla Porta S.Frediano presso il Pignone\"\nAdica Pongo.\nNegli anni sessanta, settanta e ottanta molto attiva fu l'Adica Pongo, una ditta che \u00e8 stata leader nella produttrice di giocattoli educativi. Il suo logo era costituito dalla scritta Adica Pongo in caratteri maiuscoli e multicolore (la prima A e la scritta PONGO in rosso, le lettere D, I, C e la seconda A rispettivamente celeste, verde chiaro, verde scuro, arancio), il tutto inserito in un fumetto bianco. Il simbolo era un pittore stilizzato con pennelli e valigetta in corsa.\nIl successo commerciale dell'Adica fu legato principalmente alla detenzione del brevetto di due tipologie di prodotti: il DAS ed il Pongo. L'Adica Pongo entr\u00f2 per\u00f2 in un declino irreversibile alla met\u00e0 degli anni ottanta, allorch\u00e9 il gusto dei bambini si orient\u00f2 definitivamente verso i giocattoli legati ai cartoni animati giapponesi e verso i primi giochi elettronici. Uno degli ultimi tentativi dell'Adica per sopravvivere fu quello di concentrarsi sui giochi da tavola e sulla distribuzione dei giochi elettronici per i pi\u00f9 grandi, mantenendo almeno parte del proprio interesse primario per i pi\u00f9 piccoli, ideando prodotti propri in linea con le nuove tendenze. A met\u00e0 anni ottanta l'azienda diede il via al lancio del Did\u00f2, inoltre distribu\u00ec gli articoli di modellismo Revell e le cartucce da gioco dell'Activision per Atari 2600. Cess\u00f2 tuttavia la sua attivit\u00e0 all'inizio degli anni novanta.\nAlfa Columbus.\nL'Alfa Columbus \u00e8 stata una delle maggiori realt\u00e0 industriali di Lastra a Signa: fabbrica nel corso degli anni di ceramiche, cappelli di paglia, caschi coloniali, e infine di gomma. \u00c8 attualmente sede dell'ASL Alfa Columbus, distretto n\u00b08 Lastra a Signa, l'azienda sanitaria locale de \"Le Signe\".\nInfrastrutture e trasporti.\nStrade.\nLastra a Signa \u00e8 storicamente attraversata dalla Strada statale 67 Tosco Romagnola, cui si aggiunse nel 1990 cosiddetta Fi-Pi-Li, che serve la localit\u00e0 con l'omonima uscita.\nFerrovie.\nL'abitato \u00e8 servito dalla fermata di Lastra a Signa, inaugurata nel 2006 contestualmente a una variante di tracciato della ferrovia Leopolda tra Pisa e Firenze, servita da corse regionali svolte da Trenitalia nell'ambito del contratto di servizio con la Regione Toscana.\nMobilit\u00e0 urbana.\nStrada.\nIl trasporto pubblico locale \u00e8 garantito dagli autoservizi suburbani svolti da Autolinee Toscane del gruppo RATP Dev, gestore dell'intera rete autobus della Toscana.\nFerro.\nFino al 1921 a Lastra a Signa era capolinea della tranvia Firenze-Signa, inaugurata nel 1881 e prolungata nel 1895 fino a Porto di Mezzo, costituendo uno dei principali collegamenti con l'area occidentale di Firenze.\nAmministrazione.\nPodest\u00e0 medicei.\nNel 1538, con Cosimo I de' Medici duca di Firenze, si ha la comparsa in sede statutaria della \"Podesteria di Gangalandi e Lastra\", i podest\u00e0 medicei risiederanno nel palazzo del Podest\u00e0 di Lastra a Gangalandi. Divenne usuale, in particolar modo nel XVII secolo, decorare la facciata principale del palazzo con gli stemmi dei vari podest\u00e0 che si succedevano al governo della citt\u00e0. Da questi si evince una lista parziale:\nSindaci.\nNegli anni 1950 la Democrazia Cristiana, pur essendo stata partito di maggioranza relativa, non ha mai avuto un sindaco a Lastra a Signa. I socialisti e i comunisti insieme avevano infatti la maggioranza assoluta ed esprimevano i sindaci Eligio Biagioni e Umberto Bellini.\nDi seguito \u00e8 presentata una tabella relativa alle amministrazioni che si sono succedute in questo comune successivamente alla liberazione.\nGemellaggi.\nLa citt\u00e0 di Lastra a Signa \u00e8 gemellata con:\nInoltre, il comune, il 29 gennaio 1993, ha stretto un patto di amicizia con la comunit\u00e0 di Hausa nella Repubblica Democratica Araba dei Sahrawi e, il 26 febbraio 2000, un protocollo di intenti con la citt\u00e0 di L'Avana, Cuba .\nSport.\nBaseball e Softball.\nLa squadra di baseball, il Lancers Baseball Club 1982, milita dal 2021 in Serie A, il massimo livello del campionato italiano di baseball. La sede e lo stadio della squadra sono situati nella frazione di Porto di Mezzo.\nPallacanestro.\nLa societ\u00e0 sportiva di pallacanestro \u00e8 la \"L&amp;S Basket TeamNova\", nata nel 1998 dalla fusione del \"Basket Signa\" e del \"Basket Lastra\" ed \u00e8 ufficialmente iscritta alla Federazione Italiana Pallacanestro. La squadra ha militato per pi\u00f9 anni in C1 raggiungendo anche i playoff. Ora la prima squadra della societ\u00e0 milita nel campionato di Promozione.\nBoxe.\nLa \"Polisportiva Boxe Lastra a Signa\" \u00e8 la squadra di boxe della citt\u00e0.\nCalcio.\nCi sono tre squadre di calcio del comune:\nGinnastica artistica e Ginnastica ritmica.\nLa \"Societ\u00e0 Iride S.R.L.\" e il \"Centro Ginnastica Lastra a Signa\".\nDanza.\nLa \"Scuola Comunale di Danza\", la \"Dance Connection\" e \u201cJust Dance\u201d.\nPallavolo.\n\"Volley Club Le Signe\", che collabora sia con il comune di Lastra a Signa sia con il comune di Signa, e il \"G.S. Tripetetolo Pallavolo Misto\".\nArti Marziali.\nIl \"G.S. Le Signe 2000\" e l\"'Associazione \"I - L'Accrescimento\" - Tai Chi Chuan\".\nAssociazione \"Shin do Kan\", legata all'UISP\nTiro con l'arco.\nCi sono 2 associazioni gli \"Arceri del Giglio\" e la \"Compagnia Arceri del Rovo\".\nEquitazione.\nL\"'A.L.C.E. Associazione Lastrigiana Cavalieri Escursionisti\".\nAtletica leggera.\nLa \"Nuova Atletica Lastra\" \u00e8 iscritta alla FIDAL e alla UISP partecipando a gare su pista e gare su strada. - L'Associazione sportiva dilettantistica Nuova Atletica Lastra \u00e8 stata costituita nel 1998. Deriva dall'associazione sportiva \u201cUS Arno\u201d (Unione Sportiva Arno) fondata nel 1947, poi divenuta \u201cPolisportiva Lastra a Signa\u201d nel 1983, successivamente dal 1991 prende la denominazione di \u201cAtletica Lastra a Signa\u201d fino al 1998 quando diviene l'attuale associazione.\nAutomobilismo.\nIl \"Club Ferrari\" in piazza La Posta.\nPesca sportiva.\nL'ASD Lenza Lastrense \u00e8 iscritta alla FIPSAS e partecipa a campionati di pesca al colpo provinciali, regionali e interregionali. Ha sede in Lastra a Signa localit\u00e0 Tripetetolo."}
{"id": "1724506", "revid": "1632387", "url": "https://it.wikipedia.org/wiki?curid=1724506", "title": "Alphabeat", "text": "Gli Alphabeat sono un gruppo pop danese proveniente da Silkeborg (Danimarca), sotto contratto dall'etichetta Copenhagen Records.\nLa loro musica \u00e8 principalmente un pop melodico retro stile anni ottanta, ispirato da band come i Deacon Blue e Prefab Sprout, con vocalizzi maschili e femminili armonici.\nBiografia.\nHanno debuttato nel 2006 con il primo singolo \"Fascination\", che ha raggiunto la seconda posizione della classifica danese e scalato le classifiche europee. Successivamente hanno pubblicato il singolo \"10.000 Nights of Thunder\".\nIl loro successo iniziale ha attirato le etichette estere e gli Alphabeat avrebbero potuto firmare anche con la britannica Charisma Records, etichetta discografica della EMI. Contemporaneamente \u00e8 stato pubblicato il loro album di debutto, \"This Is Alphabeat\" (in alcuni paesi intitolato solamente \"Alphabeat\"), che ha raggiunto la quinta posizione in Danimarca. Sono stati estratti come singoli anche i brani \"Boyfriend\" e \"Go-Go\", che hanno riscosso un discreto successo internazionale, e il meno fortunato \"What Is Happening\".\nNel 2008 hanno pubblicato l'EP live \"Napster Live Sessions EP\".\nL'anno successivo \u00e8 stato pubblicato il loro secondo album, intitolato \"The Spell\" (noto anche come \"The Beat Is...\"), che ha raggiunto la quinta posizione della classifica danese. \u00c8 stato anticipato dall'omonimo singolo \"The Spell\", che ha raggiunto la vetta della classifica danese entrando anche nelle classifiche di Belgio e Paesi Bassi, seguito da \"DJ\", piazzatosi alla sesta posizione in Danimarca,\n\"Hole in My Heart\" e \"Heat Wave\", quarto nella classifica danese.\nOriginariamente la band si chiamava \"Sodastar\" ma \u00e8 stato cambiato per evitare confusione con una band tedesca. "}
{"id": "1724509", "revid": "255535", "url": "https://it.wikipedia.org/wiki?curid=1724509", "title": "Legione Tebea", "text": ""}
{"id": "1724510", "revid": "767487", "url": "https://it.wikipedia.org/wiki?curid=1724510", "title": "Un sogno lungo un giorno", "text": "Un sogno lungo un giorno (\"One from the Heart\") \u00e8 un film del 1982 diretto da Francis Ford Coppola. La pellicola, prodotta dall'American Zoetrope, facente capo allo stesso regista, risult\u00f2 essere un flop al botteghino, il che costrinse Coppola a vendere i suoi stessi studi per pagare i debiti.\nLe musiche furono scritte ed interpretate da Tom Waits.\nTrama.\nHank, uno sfasciacarrozze, e Frannie, impiegata in una agenzia di viaggio, vivono insieme da quattro anni. A Las Vegas, la momentanea rottura del rapporto fra i due - il 4 luglio, giorno dell'indipendenza americana - porta Hank ad incontrare Leila, fantasista di circo, e Frannie a conoscere Ray, cantante e cameriere occasionale. Ma la giornata termina con il ritorno di Frannie nelle braccia di Hank.\nDistribuzione.\nEdizione italiana.\nIl doppiaggio italiano del film fu eseguito presso la International Recording con la partecipazione della C.D.C. e diretto da Massimo Turci su dialoghi di Alberto Piferi. Le canzoni furono mantenute in inglese sottotitolato.\nAccoglienza.\nL'accoglienza non fu positiva: a fronte di un budget di 26 milioni di dollari, il film ne incass\u00f2 poco pi\u00f9 di 600.000."}
{"id": "1724519", "revid": "79968", "url": "https://it.wikipedia.org/wiki?curid=1724519", "title": "Coeclerici", "text": "Coeclerici \u00e8 un'azienda fondata a Genova nel 1895 da Alfonso Clerici e dallo scozzese Henry Coe, specializzata nelle attivit\u00e0 di approvvigionamento del carbone per le industrie dell'energia e dell'acciaio.\nDal 2016 \u00e8 attiva anche nel settore della produzione di macchine per i settori del converting, del packaging e dell'automotive, attraverso l'acquisizione del Gruppo IMS Technologies.\nLa Storia.\nDalla fondazione al secondo dopoguerra.\nNel 1895 inizia la sua attivit\u00e0 a Genova con il nome di Henry Coe &amp; Clerici, importando carbone dal Regno Unito.\nNei primi anni del \u2018900 inizia l'importazione di carbone dagli Stati Uniti.\nTra il 1912 e il 1913 acquista la prima nave per il trasporto del carbone, la \u201cTirreno\u201d e acquisisce la \u201cOceano\u201d, l'\u201dAdriatico\u201d e l'\u201dAtlantide\u201d attraverso contratti di noleggio a lungo termine.\nNel 1916 Henry Coe, socio scozzese, lascia l'azienda cedendo le sue quote a Alfonso Clerici Senior.\nNel 1936 Jack Clerici, figlio di Alfonso, inizia la sua attivit\u00e0 in azienda.\nAlla fine del secondo conflitto mondiale, Henry Coe &amp; Clerici riprende l'attivit\u00e0 interrotta a causa degli eventi bellici, sviluppando relazioni di mercato con Stati Uniti, Inghilterra, Sud Africa e Australia.\nDagli anni '50 agli anni '70.\nAlla fine degli anni '50 il Gruppo avvia le sue prime relazioni di mercato con l'Unione Sovietica. Nel 1964 conclude un accordo che prevede i diritti per la vendita del carbone sovietico sul mercato italiano.\nTra il 1965 e il 1966 Jack Clerici rilancia l'attivit\u00e0 di trasporto del carbone via mare dopo la pausa di blocco delle rotte dovuta alla guerra. L'azienda acquisisce la nave \u201cCocler\u201d da 10.000 tonnellate e la \u201cFalcone\u201d, da 20.000 tonnellate. In collaborazione con l'azienda Pittaluga Vapori viene costituita la Capo Falcone S.p.A. che gestir\u00e0 la costruzione di diverse navi nei successivi venti anni.\nNel 1973 Henry Coe &amp; Clerici assume il nome di Coe &amp; Clerici, modificato in Coeclerici nel 1989.\nDagli anni '80 al 2000.\nNel 1985, in accordo con il Gruppo Ferruzzi, si costituisce la Bulkitalia S.p.A. che acquisisce met\u00e0 della flotta Sidermar dal Gruppo Finmare per un totale di sette navi bulk carriers (rinfusiere). Nel 1987 Coeclerici assume il controllo totale di Bulkitalia S.p.A. e nel 1994 viene completata l'acquisizione della flotta Sidermar.\nNel 1992 Jack Clerici lascia la guida dell'azienda al figlio Paolo Clerici.\nNella prima met\u00e0 degli anni '90 Bulkitalia S.p.A. acquisisce prima il 60% e successivamente il controllo totale di Bulknedlloyd Holding BV, una societ\u00e0 costituita per acquisire la flotta di Nedlloyd, shipping company olandese. Viene anche acquistata Fermar, societ\u00e0 di shipping del portafoglio del Gruppo Ferruzzi.\nNel 1999 attraverso Coeclerici Transport Ltd. Coeclerici gestisce una flotta di 14 navi Capesize e 12 navi Panamax che diventeranno, rispettivamente, 47 e 44 nel 2003. Nel 2002 viene costituita una joint venture con Ceres Hellenic Shipping Enterprises: la nuova compagnia Coeclerici Ceres Bulk Carriers \u00e8 proprietaria di una flotta di 20 navi Capesize e Panamax.\nNel 2003 Paolo Clerici \u00e8 nominato Cavaliere del Lavoro.\nDalla prima met\u00e0 degli anni 2000, attraverso la creazione di tre divisioni specializzate \u2013 Mining per l'acquisizione e la gestione di miniere di carbone, Trading per la commercializzazione del carbone e Shipping per il trasporto transoceanico del carbone \u2013 Coeclerici sviluppa le attivit\u00e0 pi\u00f9 recenti nel settore dell'energia.\nLe attivit\u00e0 di mining e trading.\nLe Divisioni Mining e Trading sviluppano le attivit\u00e0 di acquisizione e commercializzazione del carbone sia attraverso l'estrazione da miniere di propriet\u00e0 che l'acquisto con accordi e partnership in diversi paesi del mondo.\nLo sviluppo sui mercati internazionali.\nNel 1998 Coeclerici conclude un contratto con il Porto Commerciale di Murmansk, nel nord della Russia, e finanzia le operazioni di dragaggio del porto, consentendo l'accesso di navi fino a 130.000 tonnellate. Un'attivit\u00e0 che gli consente di iniziare ad approvvigionarsi a Murmansk a partire dal 2000.\nNel 2002 e 2003 Coeclerici investe circa 18 milioni di dollari per finanziare il completamento della miniera di carbone di Kemerovo, in Russia e firma un accordo che gli consente di acquisire i diritti per la commercializzazione sui mercati internazionali dei due milioni di tonnellate di carbone prodotte ogni anno dalla miniera.\nNel 2008 acquisisce il 100% di Korchakol, una miniera per l'estrazione di carbone (PCI e Thermal Coal) situata in Siberia vicino alla citt\u00e0 di Novokuznetsk.\nDal 2008 al 2017 la produzione annua di carbone di Korchakol \u00e8 aumentata da 300.000 a 1,5 milioni di tonnellate, mentre la forza lavoro impiegata \u00e8 passata da 500 a 700 persone.\nNel 2007 Coeclerici acquisisce il 60% \u2013 incrementato al 100% nel 2010 \u2013 di RAG Trading Asia Pacific Ltd., una societ\u00e0 con sede a Singapore specializzata nella commercializzazione di coke, carbone da coke e carbone da vapore.\nRAG Trading Asia Pacific Ltd. \u00e8 stata rinominata Coeclerici Asia (Pte) Ltd., con un fatturato di oltre 310 milioni di dollari. L'acquisizione fa parte della strategia di Coeclerici per lo sviluppo e il potenziamento delle sue attivit\u00e0 di commercializzazione del coke e del carbone metallurgico sui mercati asiatici.\nDal 2015 l'attivit\u00e0 della Divisione Trading nel sud est asiatico \u00e8 coordinata da Coeclerici Commodities SA.\nLe attivit\u00e0 di shipping.\nLa divisione Shipping realizza attivit\u00e0 di trasporto del carbone sulle rotte oceaniche, anche attraverso la societ\u00e0 dACC Maritime Limited, una joint venture con il Gruppo d'Amico per l'acquisto di quattro navi Supramax.\nLe prime due navi, denominate \u201cDACC Tirreno\u201d e \u201cDACC Egeo\u201d, sono state consegnate dal cantiere Oshima di Nagasaki, rispettivamente, a marzo e a settembre 2015 mentre la \u201cDACC Adriatico\u201d e la \u201cDACC Atlantico\u201d sono state consegnate a giugno e ad agosto 2016.\nLe attivit\u00e0 nel settore industry.\nNell'ambito di un percorso di diversificazione delle attivit\u00e0, nel 2016 il Gruppo Coeclerici acquisisce il 67% \u2013 incrementato a 100% nel 2017 \u2013 del Gruppo IMS Deltamatic specializzato nella produzione di macchine e impianti industriali per le industrie del converting, del packaging e dell'automotive.\nCon sede a Calcinate in provincia di Bergamo, il Gruppo IMS Deltamatic \u2013 ridenominato IMS Technologies nel 2018 \u2013 detiene quattro brand: GOEBEL IMS, Rotomac, Deltamould e Kasper e opera attraverso quattro impianti produttivi, di cui due in Italia, uno in Germania e uno negli Stati Uniti e conta oltre 350 dipendenti."}
{"id": "1724520", "revid": "767487", "url": "https://it.wikipedia.org/wiki?curid=1724520", "title": "Giardini di pietra", "text": "Giardini di pietra (\"Gardens of Stone\") \u00e8 un film del 1987 diretto da Francis Ford Coppola, tratto dall'omonimo romanzo di Nicholas Proffitt.\nTrama.\nIl compito del III reggimento, \"Old Guard\", \u00e8 quello di svolgere il servizio di guardia d'onore per i funerali dei caduti che vengono inumati nel Cimitero nazionale di Arlington, i giardini di pietra del titolo. Un reparto militare speciale di stanza a Fort Myer, in Virginia, che nel 1968 durante la guerra del Vietnam \u00e8 guidato da due veterani, sempre impeccabili, il serg. Clell Hazard ed il serg. magg.'Goody' Nelson, amici di lunga data ed entrambi reduci pluridecorati delle guerre precedenti, diventati critici e delusi dopo la tragica offensiva del T\u00eat.\nI due sottufficiali con simpatia, che presto si trasforma in affetto, seguono i primi passi della recluta Jackie Willow, figlio di un sergente loro ex collega. Il giovane, che crede ciecamente nei valori militari, si distingue fin dall'inizio come il pi\u00f9 bravo delle reclute, istruite rudemente dal Sgt. Flanagan, ma superato l'addestramento desidera pi\u00f9 di ogni altra cosa abbandonare la \"Old Guard\" per il fronte.\nNonostante la guerra volga al peggio, come testimoniano le bare in arrivo sempre pi\u00f9 numerose, e sfidando la contrariet\u00e0 della moglie Rachel, Willow realizzer\u00e0 il suo desiderio di partire. Il giovane graduato riuscir\u00e0 a distinguersi per il suo eroismo ma a tornare in patria sar\u00e0 solo la salma che verr\u00e0 seppellita ad Arlington e sar\u00e0 proprio il sergente Hazard, oramai convito avversore della guerra, anche grazie all'incontro con Samantha, a pronunciare un breve e commosso discorso in sua memoria."}
{"id": "1724521", "revid": "599013", "url": "https://it.wikipedia.org/wiki?curid=1724521", "title": "David Hellebuyck", "text": ""}
{"id": "1724525", "revid": "300067", "url": "https://it.wikipedia.org/wiki?curid=1724525", "title": "Chiara Consolini", "text": "Alta 185 cm, gioca come guardia nella Virtus Eirene Ragusa.\nCarriera.\nCon Schio, il 3 aprile 2008, ha vinto l'EuroCup, in seguito alla vittoria di Schio a Mosca per 78-69. Il 3 maggio vince anche il campionato italiano, in seguito alla vittoria sulla Phard Napoli.\nNel 2012-2013, ha segnato 14 punti nella sfida di Supercoppa italiana vinta contro Taranto nel 2012; ha vinto poi anche la Coppa Italia nella finale contro Lucca e completato il \"treble\" con la conquista dello scudetto, sempre in finale contro Lucca, il 4 maggio.\nNel 2013-2014 torna a giocare a Umbertide, in veste di capitano.. Nel 2015 viene ingaggiata dalla Virtus Eirene Ragusa."}
{"id": "1724528", "revid": "767487", "url": "https://it.wikipedia.org/wiki?curid=1724528", "title": "Tucker - Un uomo e il suo sogno", "text": "Tucker - Un uomo e il suo sogno (\"Tucker: The Man and His Dream\") \u00e8 un film del 1988 diretto da Francis Ford Coppola. \u00c8 il film biografico su Preston Tucker.\nTrama.\nPreston Tucker \u00e8 un ingegnere visionario che dopo la guerra intende produrre e commercializzare un'automobile ideata e costruita in proprio nel 1948. Tucker sosteneva che bisognava realizzare veicoli meno pericolosi in caso di incidente e che le grandi case automobilistiche di Detroit avevano scarso interesse nei confronti delle dotazioni di sicurezza. La sua idea era di realizzare una macchina rivoluzionaria, la Tucker Torpedo, modello pi\u00f9 sicuro, pi\u00f9 veloce e pi\u00f9 comodo delle vetture dell'epoca. Questo parere, anche se giustificato, venne visto dalla grandi case automobilistiche dell'epoca come una minaccia che avrebbe causato loro perdite di capitali, vendite e credibilit\u00e0.\nTucker, sostenuto dalla sua famiglia, fin\u00ec sotto processo con l'accusa di non aver tenuto fede al contratto, che prevedeva un numero minimo di modelli (50) prodotti alla data di scadenza della fase di preproduzione. Durante il processo si accert\u00f2 che non c'era alcun dolo da parte sua. Grazie alle sue innovazioni e alla sua creativit\u00e0 Preston Tucker verr\u00e0 giudicato non colpevole dalla giuria. Nonostante le molte difficolt\u00e0 per realizzare un'auto cos\u00ec complessa tecnologicamente, Tucker riuscir\u00e0 a soddisfare le condizioni del contratto, ma nonostante i suoi buoni intenti la fabbrica chiuder\u00e0 i battenti, soggiogata da pressioni politiche e da interessi delle multinazionali automobilistiche dell'epoca, che vogliono mantenere basso il livello tecnologico e di sicurezza per mero interesse.\nLe idee innovative di Tucker, come le cinture di sicurezza, il vetro stratificato eiettabile, i freni a disco diventeranno tutte dotazioni indispensabili nelle autovetture moderne, mentre la configurazione con motore boxer posteriore a sei cilindri fu in seguito utilizzata dalla Porsche e diventer\u00e0 un classico. Del sogno di Tucker rimarranno solo cinquantuno pezzi realizzati, che diventeranno delle auto da collezione molto ricercate. Tucker in difficolt\u00e0 nel reperire i materiali per realizzare la sua auto, viene aiutato da Howard Hughes che nello stesso periodo combatteva una causa legale contro gli stessi politici corrotti che intentarono il processo a Tucker."}
{"id": "1724536", "revid": "729019", "url": "https://it.wikipedia.org/wiki?curid=1724536", "title": "Mura di Pereta", "text": "Le mura di Pereta costituiscono il sistema difensivo del borgo medievale di Pereta, situato nel territorio comunale di Magliano in Toscana, nella provincia di Grosseto.\nStoria.\nUna prima cinta muraria fu realizzata dagli Aldobrandeschi a partire dal X secolo e completata nel corso del XIII secolo nell'area sommitale del borgo di Pereta, dove and\u00f2 ad incorporare la torre dell'Orologio che, all'epoca, svolgeva prevalenti funzioni difensive e di avvistamento.\nUna seconda cinta muraria fu costruita in epoca tardo-medievale dai Senesi nella parte bassa del borgo. I lavori si svolsero principalmente dalla met\u00e0 del XIV secolo in poi e videro anche la costruzione lungo il perimetro della cortina muraria di due torri di avvistamento e il completo rifacimento della porta di accesso al borgo, la porta di Ponente.\nDescrizione.\nLe mura di Pereta presentano ancora le due distinte cinte murarie, rivestite in conci di arenaria, risalenti alle due differenti fasi in cui vennero costruite.\nLa cinta muraria interna, pi\u00f9 antica, si estende nella parte alta delimitando un'area a forma ellittica. I tratti ben visibili si alternano ad altri tratti incorporati nelle mura parimetrali esterne di alcuni edifici del centro storico; nell'area sommitale le mura giungono alla torre dell'Orologio che domina l'intero abitato.\nLa cinta muraria esterna, relativamente pi\u00f9 moderna, si sviluppa nella parte bassa dove delimita la corrispondente area del borgo. Conserva due torri di avvistamento, una a sezione quadrangolare del periodo tardo-medievale ed una a sezione circolare di epoca rinascimentale. Nella parte inferiore vi si apre la trecentesca porta di Ponente, in stile gotico con merlatura sommitale, il cui aspetto \u00e8 dovuto a restauri in epoche recenti che si sono ben integrati con gli elementi stilistici originari."}
{"id": "1724543", "revid": "732", "url": "https://it.wikipedia.org/wiki?curid=1724543", "title": "Walter M. Miller jr.", "text": ""}
{"id": "1724548", "revid": "599013", "url": "https://it.wikipedia.org/wiki?curid=1724548", "title": "Florent Balmont", "text": "Carriera.\nGli inizi al Lione e il prestito al Tolosa.\nBalmont esordisce nella massima competizione francese, la Ligue 1, il 26 ottobre 2002 in occasione della vittoria della sua squadra per 1-0 sul campo dell'Ajaccio partendo dal primo minuto.\nLa stagione successiva viene ceduto in prestito alla squadra del Tolosa militante nella massima serie del campionato francese. Nonostante la stagione non esaltante della sua squadra lui si mette in mostra grazie alle sue buone prestazioni. Chiude la stagione in prestito con 34 presenze e 0 gol fatti.\nNizza.\nA fine stagione torna al Lione e, dopo 2 presenze e il suo primo gol in Ligue 1 nella partita pareggiata 1-1 sul campo del Metz, viene ceduto alla squadra del sud della Francia del Nizza. Il primo gol con la nuova maglia arriva il 23 ottobre 2004 nella sconfitta per 3-1 contro lo Strasburgo. Conclude la stagione con 34 presenze e 4 gol segnati.\nLilla.\nIl 1\u00ba luglio 2008 viene ceduto al per 3.000.000 \u20ac e inizia il ritiro con la squadra del nord della Francia. Esordisce con la nuova maglia il 9 agosto 2008 nella trasferta pareggiata 0-0 sul campo del Nancy. Il 25 ottobre 2008 nel pareggio interno contro il Caen serve il suo primo assist con la nuova maglia.\nIl primo gol arriva nella stagione successiva nella vittoria per 2-0 sul Bordeaux in occasione della 13\u00aa giornata. Esordisce per la prima volta in una competizione europea il 30 luglio 2009 nei turni di qualificazione di Europa League in occasione della partita vinta 2-0 sul campo dello Sloboda Uzice. Il 18 febbraio 2010 segna la sua prima rete europea nella gara valida per i sedicesimi di finale -Fenerbah\u00e7e terminata sul risultato di 2-1.\nNella stagione 2010/2011 vince il suo secondo campionato francese e la sua prima Coppa di Francia con la maglia del Lille risultando decisivo con le sue buone prestazioni sul campo.\nIl 14 settembre 2011 fa il suo esordio nella massima competizione europea ovvero la Champions League nel pareggio per 2-2 contro il CSKA mosca.\nPer la stagione 2013/2014 viene designato vice-capitano della squadra dietro al capitano Rio Mavuba. Il 3 dicembre nella vittoria per 1-0 sul Marsiglia serve l'assist del gol decisivo al compagno di squadra Nolan Roux. Il 17 gennaio nella trasferta persa per 2-0 sul campo del Saint-\u00c9tienne riceve un cartellino rosso lasciando la sua squadra in 10 al minuto 65'. Conclude la stagione con 35 presenze non riuscendo a segnare alcun gol.\nLa stagione 2014/2015 inizia con il doppio confronto contro gli svizzeri del Grasshopper in occasione del terzo turno preliminare di Champions League. In occasione della partita di ritorno, giocata allo stadio Pierre-Mauroy, riesce a segnare il gol del momentaneo vantaggio nella gara pareggiata 1-1. Il 21 settembre nella gara pareggiata 0-0 in casa contro il Montpellier raggiunge quota 200 presenze in Ligue 1 con la maglia del Lille.\nDigione.\nL'8 luglio 2016 viene annunciato il suo passaggio al Digione, neopromosso in Ligue 1, con cui firma un biennale."}
{"id": "1724550", "revid": "834", "url": "https://it.wikipedia.org/wiki?curid=1724550", "title": "Mediumwave", "text": ""}
{"id": "1724551", "revid": "116944", "url": "https://it.wikipedia.org/wiki?curid=1724551", "title": "La torre dell'orologio", "text": ""}
{"id": "1724555", "revid": "599013", "url": "https://it.wikipedia.org/wiki?curid=1724555", "title": "Giuseppe Casari", "text": "Biografia.\nA carriera terminata fu coinvolto nel caso Padova e nel caso Azzini, \nNell'aprile 2014 il Comune di Martinengo (suo paese d'origine) ha deciso di intitolargli lo Stadio Comunale del paese della Bassa.\nCarriera.\nClub.\nHa disputato negli anni quaranta e cinquanta 9 campionati di Serie A (251 presenze complessive) con le maglie di Atalanta, e , e due di Serie B col Padova (ottenendo la promozione in massima serie nella stagione 1954-1955). Nella stagione di guerra 1944 ha disputato a difesa della porta del Lecco il Torneo Benefico Lombardo.\nNazionale.\nHa difeso la porta della Nazionale alle Olimpiadi di Londra ed ha fatto parte (pur senza scendere in campo) della rosa dei convocati per il mondiale del 1950 in Brasile. \u00c8 stato poi schierato da titolare della Nazionale nel 1951 in occasione di 4 partite amichevoli."}
{"id": "1724559", "revid": "599013", "url": "https://it.wikipedia.org/wiki?curid=1724559", "title": "Habib Bamogo", "text": ""}
{"id": "1724564", "revid": "767487", "url": "https://it.wikipedia.org/wiki?curid=1724564", "title": "Kamel Larbi", "text": ""}
{"id": "1724565", "revid": "163662", "url": "https://it.wikipedia.org/wiki?curid=1724565", "title": "Josiane Balasko", "text": "Biografia.\nNata in una famiglia di immigrati jugoslavi, frequenta una scuola di grafica e poi inizia a dedicarsi alla commedia, unendosi alla celebre compagnia dello Splendid, dove rivela tutto il suo talento comico.\nNegli anni settanta inizia a dedicarsi al cinema, interpretando per lo pi\u00f9 ruoli da attrice comica e da \"anti-sex symbol\".\nDal 1985 all'attivit\u00e0 di attrice unisce quella di regista, con \"Sac de n\u0153uds\", con Isabelle Huppert. Nel 1996 vince il Premio C\u00e9sar per la migliore sceneggiatura per il film \"Peccato che sia femmina\". Nel 2000 vince il Premio C\u00e9sar onorario.\nNel 2001 interpreta la possente Lucienne, protagonista di \"Omicidio in Paradiso\".\nHa pubblicato il suo primo romanzo, \"Cliente\", nel 2004.\nNel 2009 interpreta la portinaia Ren\u00e9e, protagonista del film \"Il riccio\", trasposizione del romanzo di Muriel Barbery \"L'eleganza del riccio\", diretto da Mona Achache."}
{"id": "1724569", "revid": "1305772", "url": "https://it.wikipedia.org/wiki?curid=1724569", "title": "Eug\u00e8ne Rouch\u00e9", "text": " Fu eletto all'Accademia delle scienze francese il 27 gennaio 1896. Fu editore scientifico delle opere matematiche di Edmond Nicolas Laguerre. \u00c8 autore del teorema di Rouch\u00e9 nell'analisi complessa e del teorema di Rouch\u00e9-Capelli nell'algebra lineare."}
{"id": "1724572", "revid": "767487", "url": "https://it.wikipedia.org/wiki?curid=1724572", "title": "Onyekachi Apam", "text": "Statistiche.\nPresenze e reti nei club.\n\"Dati aggiornati al 1\u00ba gennaio 2015.\""}
{"id": "1724579", "revid": "599013", "url": "https://it.wikipedia.org/wiki?curid=1724579", "title": "Cyril Rool", "text": "Caratteristiche tecniche.\nPu\u00f2 giocare anche a centrocampo, davanti alla difesa o sulla sinistra.\nHa un gioco agonistico e violento, che lo ha portato al negativo record di 25 cartellini rossi e 187 cartellini gialli nella sua carriera agonistica."}
{"id": "1724581", "revid": "36426", "url": "https://it.wikipedia.org/wiki?curid=1724581", "title": "Arte della lana", "text": ""}
{"id": "1724583", "revid": "599013", "url": "https://it.wikipedia.org/wiki?curid=1724583", "title": "Cyril Jeunechamp", "text": "Biografia.\nTra il 1990 e il 1994 lavora con il padre, facendo il muratore, l'idraulico e il tecnico del riscaldamento.\nCaratteristiche tecniche.\nTerzino destro, poteva giocare nello stesso ruolo sulla fascia opposta o anche come mediano.\nCarriera.\nClub.\nHa vestito le maglie di N\u00eemes Olympique, Auxerre, Bastia, Rennes, Nizza e Montpellier. Durante la sua carriera ha subito in grave infortunio: il 25 agosto del 2005 si rompe i legamenti crociati del ginocchio destro.\nCresciuto nel N\u00eemes Olympique, nel 1997 approda all'Auxerre, vincendo l'Intertoto 1998. Nel 2001 passa al Bastia che lo cede nel 2003 al Rennes per 1,5 milioni di euro. Nel 2007 si trasferisce a Nizza: l'8 aprile del 2009 viene alle mani con il suo allenatore, Fr\u00e9d\u00e9ric Antonetti, e in seguito viene tolto dalla rosa della prima squadra e messo a disposizione della squadra riserve. Svincolatosi a fine stagione, il Montpellier lo compra. Nel 2012 vince il titolo francese e alla fine della stagione 2013 scade il suo contratto, rimanendo svincolato. Dopo alcune esperienze con il Vauvert e l'Istres, nel 2015 si \u00e8 ritirato dal calcio professionistico.\nVanta 386 presenze e 9 reti in Ligue 1, 17 incontri e 1 gol nelle competizioni calcistiche europee."}
{"id": "1724585", "revid": "716642", "url": "https://it.wikipedia.org/wiki?curid=1724585", "title": "Anthony Scaramozzino", "text": ""}
{"id": "1724593", "revid": "409613", "url": "https://it.wikipedia.org/wiki?curid=1724593", "title": "Villa Salvini", "text": "Villa Salvini si trova a Firenze, in via Bolognese Vecchia 327.\nStoria.\nLa villa risale all'inizio del XV secolo, quando apparteneva ai Della Stufa, famiglia fiorentina con notevoli possedimenti nell'area di Bivigliano e che forse usavano la villa come luogo di sosta durante il tragitto. Nel 1458 la villa fu venduta al \"tiratolaio\" (i tiratoi erano gli stabilimenti dove veniva tirata la lana) Antonio Cipriano, il cui figlio Filippo, la rivendette nel 1533 a Simone di Andrea Capponi, la cui famiglia aveva gi\u00e0 numerosi possedimenti nella zona di via Bolognese. Poco dopo la villa veniva di nuovo alienata, a Giovanni di Michele di Barnaba, e di nuovo nel 1561 a Lorenzo di Simone Formiconi, poi, nel 1616, a Caterina maritata Bandinelli, il cui figlio Francesco la cedette di nuovo ai monaci di Santa Trinita nel 1648. Da allora si susseguirono ancora numerose famiglie. Pervenuta ai Mattani fu infine acquistata dall'attore Tommaso Salvini alla fine dell'Ottocento, che la restaur\u00f2 e la arricch\u00ec di un sontuoso giardino. Oggi ospita una struttura per disabili.\nArchitettura.\nLa villa si trova quasi sul Monte Rinaldi, nella parte ovest tagliata dalla via Bolognese Vecchia. Vi si accede attraverso un viale alberato che porta allo spiazza dove si affaccia l'abitazione padronale e alcuni fabbricati di servizio.\nI numerosi passaggi di propriet\u00e0 si riflettono nell'architettura, che nei numerosi rimaneggiamenti ha ormai perso i caratteri originali. La facciata principale si presenta sobria, con semplici decorazioni su finestre e portali, e coronata da un timpano con volute in stile settecentesco. Il portale presenta lesene che sorreggono la trabeazione.\nIl giardino \u00e8 ancora impiantato secondo il gusto ottocentesco del Salvini."}
{"id": "1724594", "revid": "110157", "url": "https://it.wikipedia.org/wiki?curid=1724594", "title": "This Is Alphabeat", "text": "This Is Alphabeat \u00e8 l'album d'esordio della pop band danese Alphabeat, ha riscosso uno straordinario successo in Danimarca raggiungendo la 2\u00aa posizione della classifica danese. Inizialmente il disco \u00e8 stato pubblicato per il mercato danese con il semplice titolo Alphabeat mentre successivamente \u00e8 stato pubblicato nel resto d'Europa con il titolo \"This Is Alphabeat\". Il primo singolo per il mercato internazionale europeo \u00e8 stata la hit \"Fascination\" che ha riscosso un ottimo successo in Danimarca e Gran Bretagna raggiungendo rispettivamente le posizioni 4 e 6.\nIl secondo singolo gi\u00e0 annunciato sar\u00e0 la hit \"10.000 Nights\" che ha gi\u00e0 raggiunto la 1\u00aa posizione in Danimarca."}
{"id": "1724595", "revid": "287204", "url": "https://it.wikipedia.org/wiki?curid=1724595", "title": "Agenzia europea delle sostanze chimiche", "text": "LAgenzia europea delle sostanze chimiche (European Chemicals Agency, ECHA) \u00e8 un'agenzia dell'Unione europea con sede a Helsinki.\nFra le autorit\u00e0 di regolamentazione, \u00e8 quella che si occupa del settore delle sostanze chimiche, in particolare di tutti quegli aspetti collegati alla legislazione dell'Unione sulle sostanze chimiche, quali la tutela della salute umana e dell'ambiente e la promozione dell'innovazione e della competitivit\u00e0. L'ECHA assiste le societ\u00e0 affinch\u00e9 si conformino alla legislazione, promuove l'uso sicuro delle sostanze chimiche, fornisce informazioni sulle sostanze chimiche e si occupa delle sostanze preoccupanti..\nLa legislazione dell'Unione sulle sostanze chimiche si applica a tutti i settori industriali che trattano sostanze chimiche e lungo l'intera catena di approvvigionamento. In tal modo si responsabilizzano le imprese sulla sicurezza delle sostanze chimiche introdotte sul mercato. L'ECHA si occupa di 4 temi:\nL'agenzia, istituita dal regolamento (CE) n. 1907/2006, ha al suo vertice un direttore esecutivo; ha cominciato ad operare il 1\u00ba giugno 2007 con un personale di 40 addetti. "}
{"id": "1724598", "revid": "838137", "url": "https://it.wikipedia.org/wiki?curid=1724598", "title": "Umberto Rossi", "text": "\u00c8 stato vescovo di Susa dal 1921, trasferito ad Asti il 14 maggio 1932, principe della Chiesa di Asti.\nBiografia.\nOrdinato sacerdote il 29 giugno 1902, per due anni fu viceparroco a Rosignano Monferrato e dopo venne nominato teologo della cattedrale di Casale e professore di Sacra Scrittura in seminario.\nMilitante nell'Azione Cattolica, il 13 giugno 1921 venne nominato vescovo di Susa da papa Benedetto XV.\nTrasferito nel 1932 alla sede di Asti, continu\u00f2 l'operato del suo predecessore ispirandosi profondamente ai dettami dell'Azione Cattolica.\nNel periodo della seconda guerra mondiale si adoper\u00f2 molto per liberare ostaggi o per salvare condannati a morte.\nPresso il comando tedesco di Bra si offr\u00ec in sostituzione a 24 ostaggi di San Damiano d'Asti e durante la controffensiva alleata e partigiana si rec\u00f2 pi\u00f9 volte nei paesi di Grana, Mombercelli, Rocchetta Tanaro, Scurzolengo, Calliano, Baldichieri, Montafia, Portacomaro, Castello di Annone, rischiando anche la vita per l'esplosione di una bomba a mano mentre si recava dai capi partigiani per trattare la salvezza di Rocchetta Tanaro.\nDurante il suo episcopato promosse il culto della Madonna del Portone.\nL'8 novembre 1946, su sua richiesta, papa Pio XII acconsent\u00ec che la Beata Vergine del Portone diventasse compatrona insieme a San Secondo della citt\u00e0 e della diocesi di Asti.\nNel 1950 gli venne affiancato come coadiutore Giacomo Cannonero, in seguito suo successore sulla cattedra di Asti, il quale, nel 1952, in occasione dell'anno giubilare del vescovo Rossi (cinquant'anni di sacerdozio e venti di episcopato) indisse un \"Congresso Eucaristico Mariano\" in citt\u00e0, ispirato dalla proclamazione il 1\u00ba novembre 1950 del dogma dell'Assunzione e dalle celebrazioni per le apparizioni della Madonna di F\u00e1tima e la Madonna di Lourdes.\nMor\u00ec il 6 agosto 1952.\nGenealogia episcopale.\nLa genealogia episcopale \u00e8:"}
{"id": "1724600", "revid": "188323", "url": "https://it.wikipedia.org/wiki?curid=1724600", "title": "Monoblocco", "text": "Il monoblocco o basamento superiore \u00e8 il componente dei motori a movimento alternativo, che riunisce in un solo elemento i cilindri e il basamento, usato in alternativa alla bancata.\nTalvolta il monoblocco \u00e8 definito impropriamente \"carter\", dato che quest'ultimo accompagna la bancata.\nPrima del monoblocco.\nLa tecnica costruttiva dei primi motori in produzione, ancora in uso nei motori di piccola cubatura e in molti motori motociclistici, prediligeva una soluzione diversa dal monoblocco, ovvero quella di lasciare cilindri e basamento come parti distinte.\nQuesta soluzione ha l'innegabile vantaggio di prevedere una certa modularit\u00e0 nel riutilizzare parti meccaniche comuni, ma nella realizzazione di motori a pi\u00f9 cilindri la tecnica costruttiva si orient\u00f2 successivamente per la soluzione a monoblocco.\nVantaggi del monoblocco.\nIl monoblocco \u00e8 usato per i seguenti vantaggi:\nUso.\nNei motori automobilistici il monoblocco \u00e8 la soluzione normalmente usata, mentre in campo motociclistico si conserva l'uso della bancata, sia per motivi di marketing, come nella produzione delle celeberrime Harley-Davidson, sia di semplicit\u00e0 manutentiva, come nei motori a due tempi di piccola cubatura."}
{"id": "1724602", "revid": "287204", "url": "https://it.wikipedia.org/wiki?curid=1724602", "title": "Scott Russell", "text": "Spesso viene ricordato col soprannome di \"Mr. Daytona\", avendo egli vinto 5 edizioni della 200 Miglia di Daytona, classica gara statunitense per moto derivate dalla serie.\nLa carriera.\nLa sua attivit\u00e0 nel motociclismo inizia nel motocross per passare solo in un secondo tempo alle competizioni su asfalto. Prende parte alle sue prime competizioni locali statunitensi verso la met\u00e0 degli anni ottanta gareggiando nelle gare di durata organizzate dalla \"WERA Motorcycle Roadracing\", ottenendo i suoi primi successi nelle gare AMA nazionali nel 1988 che gli valgono il secondo posto nella categoria \"AMA 750 Supersport\" (classe in cui ottenne la prima vittoria proprio sul suo circuito di casa - Road Atlanta a Braselton, Georgia) ed il titolo di \"Rookie of the Year\" (Esordiente dell'Anno). Passa alle competizioni internazionali l'anno successivo, quando viene iscritto come wild card dalla Suzuki alla gara americana del campionato mondiale Superbike disputatasi a Brainerd, dove si classifica ai margini della zona punti.\nDopo i successi iniziali nelle classi \"AMA 750 Supersport\" e \"AMA 600 Supersport\", Russell consolida la sua fama ottenendo nel 1989, con la Suzuki del team Yoshimura, il secondo posto nella classifica in AMA Superbike, alle spalle del compagno di squadra Jamie James, conquistando la sua prima vittoria in questa classe ancora sul suo circuito di Road Atlanta.\nIl punto di svolta nella carriera di Scott Russell si \u00e8 avuto nel 1990, quando decide di cambiare squadra passando alla Kawasaki del \"Rob Muzzy Racing\". Con la nuova moto si impone per tre anni di fila nella \"AMA 750 Supersport\", dominando la stagione 1991 con nove vittorie su nove gare ed ottenendo un totale record di 23 vittorie nella categoria.\nPunto culminante di questo ciclo di vittorie \u00e8 stata la vittoria al fotofinish alla 200 miglia di Daytona 1992, quando, nonostante i meccanici gli rovesciarono addosso la benzina durante il pit stop facendogli temere di incappare in un disastroso incendio, batte di un soffio la Ducati del rivale Doug Polen superandolo in prossimit\u00e0 del traguardo con uno \"Slingshot pass\", manovra che consiste nel tagliare trasversalmente la pista sopraelevata scendendo rapidamente dalla parte esterna (posta pi\u00f9 in alto) verso l'interno, acquistando velocit\u00e0.\nDopo i successi in patria, per molti anni la sua attivit\u00e0 si \u00e8 svolta nel campionato mondiale Superbike, dove, dopo le presenze come wild card nel triennio 1989-1991, \u00e8 stato presente quasi ininterrottamente nelle classifiche fino al 1998 aggiudicandosi il titolo mondiale nel 1993 in sella ad una Kawasaki battendo l'inglese Carl Fogarty, pilota Ducati. L'anno successivo le parti sono invertite, Russel secondo e Fogarty campione mondiale..\nPer quanto riguarda le gare del motomondiale, le sue presenze si sono registrate in due stagioni, 1995 e 1996, corse entrambe in classe 500 alla guida di una Suzuki. I suoi migliori piazzamenti nelle 19 presenze totali sono stati due terzi posti nei singoli gran premi ed il 6\u00ba posto finale nella stagione 1996. Dopo tale esperienza torna alle Superbike, dapprima nel mondiale con la Yamaha nel 1997-'98, poi negli U.S.A. con la Harley-Davidson VR1000 nel 1999-2000, per essere infine ingaggiato dalla Ducati per il 2001.\nNel suo palmar\u00e8s pu\u00f2 vantare anche la vittoria nella 8 Ore di Suzuka del 1993 in coppia con Aaron Slight, un campionato AMA Superbike e, come gi\u00e0 detto, 5 edizioni della 200 miglia di Daytona tra il 1992 ed il 1998 (solo nel 1993 e nel 1996 manca la vittoria, battuto entrambe le volte in volata rispettivamente da Eddie Lawson per 0,05 secondi e da Miguel Duhamel per 0,01 secondi) ed \u00e8 stato inserito nella Motorcycle Hall of Fame nel 2005.\nLa sua carriera agonistica nel campo delle due ruote ha avuto un brusco termine nel 2001 a causa di un grave infortunio in cui \u00e8 incorso quando, alla partenza della 200 miglia di Daytona, \u00e8 stato violentemente investito da alcuni piloti sopraggiungenti dopo che la sua Ducati era rimasta bloccata all'avvio da un problema meccanico. Pur ripresosi dall'infortunio, da quel momento le sue apparizioni nel mondo delle corse motociclistiche diventarono solo occasionali. In seguito si \u00e8 dedicato all'attivit\u00e0 di commentatore televisivo e, dal 2009, ha iniziato a dedicarsi alle competizioni automobilistiche partecipando alle competizioni della GRAND-AM Rolex Sports Car Series a cui si \u00e8 iscritto anche nel 2010 in occasione del quale si \u00e8 aggiudicato l'undicesima prova di Montreal, in coppia con Paul Edwards.\nDal 2012 \u00e8 un istruttore del Yamaha Championship Riding School."}
{"id": "1724604", "revid": "166390", "url": "https://it.wikipedia.org/wiki?curid=1724604", "title": "Mappa topica", "text": ""}
{"id": "1724607", "revid": "228587", "url": "https://it.wikipedia.org/wiki?curid=1724607", "title": "Korova Bar", "text": ""}
{"id": "1724613", "revid": "78273", "url": "https://it.wikipedia.org/wiki?curid=1724613", "title": "Topic maps", "text": ""}
{"id": "1724614", "revid": "547992", "url": "https://it.wikipedia.org/wiki?curid=1724614", "title": "Villa La Lastra", "text": "Villa La Lastra si trova a La Lastra di Firenze, tra via Bolognese Vecchia e via della Lastra.\nStoria.\nL'edificio venne costruito nel XIV secolo per la famiglia Della Lastra, della quale faceva parte il fondatore del Monastero di San Bartolomeo alla Lastra, Maso di Bartolo di Drudolo. Pass\u00f2 ai Baldovinetti che la tennero fino al 1657, quando venne acquistata da Bartolomeo Rigoli. I suoi discendenti tennero la propriet\u00e0 fino all'inizio dell'Ottocento, mentre dal 1956 a oggi, appartiene ai Carandini.\nArchitettura.\nSi accede alla villa da un vialetto attraverso il giardino, con grandi alberi e un gazebo ottocentesco in ferro battuto.\nL'edificio \u00e8 stato modificato pi\u00f9 volte per cui \u00e8 oggi molto arduo decifrare i caratteri originali della struttura. La pianta \u00e8 a forma di \"T\", con una residenza padronale e altri annessi di servizio.\nAll'interno spicca un grande salone, con un camino in pietra in un ballatoio con beccatelli sul lato minore della sala.\nSu via della Lastra si affaccia la cappella gentilizia, con campaniletto a vela, ormai sconsacrata; l'affresco oggi collocato nel salone venne staccato da qui nel periodo della seconda guerra mondiale e raffigura una \"Madonna col Bambino in trono e santi\" di epoca trecentesca."}
{"id": "1724615", "revid": "599013", "url": "https://it.wikipedia.org/wiki?curid=1724615", "title": "Fortriu", "text": "Il regno di Fortriu era l'antico regno dei Pitti, nome usato spesso dagli storici come sinonimo di Pittavia. Secondo alcuni era pi\u00f9 o meno ubicato nell'area attorno al Moray e al Ross orientale, nella Scozia del nord, mentre secondo altri era ubicato nell'area di Strathearn, nella Scozia centrale.\nIl poema noto come \"Profezia di Berch\u00e1n\", scritto forse nel XII secolo, anche se riprende tradizioni molto pi\u00f9 antiche, afferma che \"Mac Bethad, il glorioso re di Fortriu, conquister\u00e0 la Scozia\". Fortriu \u00e8 menzionato come uno dei sette antichi regni dei Pitti dal \"De Situ Albanie\" del XIII secolo. \u00c8 da qui che prese le mosse l'unificazione del regno dei Pitti con l'acquisizione della Pittavia del sud dopo la cacciata dei northumbriani da parte di re Bridei III con la battaglia di Dunnichen. La ricollocazione del regno di Fortriu a nord del Mounth accresce l'importanza dei Vichinghi. Infatti l'impatto vichingo nel sud fu cos\u00ec grande qui e nel sud costoro conquistarono molte terre. Perci\u00f2, la creazione del regno di Alba o di quello di Scozia dalla Pittavia, associata tradizionalmente con la conquista da parte di Cin\u00e1ed mac Ailp\u00edn nell'843 potrebbe essere vista in questo contesto. "}
{"id": "1724618", "revid": "767487", "url": "https://it.wikipedia.org/wiki?curid=1724618", "title": "J\u00e9r\u00e9my Moreau", "text": "Carriera.\nInizia la carriera nel Tolosa, club con cui vince la Ligue 2 2002-2003, passa nel 2004 al Rouen, club dove milita per un anno.\nNel 2005 \u00e8 ingaggiato dal Nizza, club in cui milita cinque anni, tutti in massima serie, senza mai esordire.\nNel 2011 si trasferisce all'Orl\u00e9ans."}
{"id": "1724619", "revid": "36426", "url": "https://it.wikipedia.org/wiki?curid=1724619", "title": "Monastero di San Bartolomeo alla Lastra", "text": ""}
{"id": "1724621", "revid": "287204", "url": "https://it.wikipedia.org/wiki?curid=1724621", "title": "Packard V-1650", "text": "Il Packard V-1650 era un motore aeronautico V12 prodotto nel secondo periodo della seconda guerra mondiale dalla statunitense Packard su licenza della britannica Rolls-Royce Limited.\nEra la copia del famoso Rolls-Royce Merlin.\nStoria.\nLo sforzo bellico impiegato dalle forze alleate nel contrastare le potenze dell'Asse impose una maggiore produzione bellica che riguardava ogni campo, tra cui l'aeronautica. Per ovviare alle limitate potenzialit\u00e0 produttive delle fabbriche britanniche si decise di produrre il Rolls-Royce Merlin anche nel territorio statunitense.\nAll'inizio il V-1650 veniva montato, al posto del Merlin originale, solo su aerei prodotti in Inghilterra od altri paesi del Commonwealth (specificatamente Canada e Australia). Globalmente superiore al suo omologo statunitense Allison V-1710, lo sostitu\u00ec sul caccia North American P-51 Mustang dando vita ad un connubio straordinariamente ben riuscito, rendendo il Mustang uno dei migliori velivoli a rivestire quel ruolo nel secondo conflitto mondiale.\n\u00c8 interessante notare come una analoga rimotorizzazione operata sul caccia Curtiss P-40 F non avesse dato risultati altrettanto brillanti; l'aerodinamica di questo aereo non era abbastanza raffinata da trarre da questo motore tutti i vantaggi teoricamente possibili.\nDal 1942, anno in cui \u00e8 stata iniziata la produzione, vennero prodotte 55\u00a0511 unit\u00e0, 54\u00a0714 dalla Packard e 797 dalla Continental."}
{"id": "1724622", "revid": "767487", "url": "https://it.wikipedia.org/wiki?curid=1724622", "title": "Test F", "text": "In statistica il test F per il confronto di due varianze \u00e8 un test di ipotesi basato sulla distribuzione F di Fisher-Snedecor e volto a verificare l'ipotesi che due popolazioni che seguono entrambe distribuzioni normali abbiano la stessa varianza.\nProcedimento.\nSe le popolazioni \"X\" e \"Y\" seguono rispettivamente le distribuzioni normali formula_1 e formula_2, allora\nVariabile di decisione.\nSotto l'ipotesi formula_13, ovvero se le due popolazioni hanno la stessa varianza, allora la variabile aleatoria\nsegue la distribuzione di Fisher-Snedecor \ndi parametri \"n-1\" e \"m-1\", dove \"n\" e \"m\" sono le numerosit\u00e0 dei due campioni.\nLa scelta del numeratore non influenza il test: sotto l'ipotesi nulla la variabile aleatoria formula_16 segue la distribuzione formula_17.\nIl test.\nCome regione di accettazione, al livello di significativit\u00e0 \u03b1, viene preso l'intervallo compreso tra i quantili di ordine formula_18 e formula_19, mentre la regione di rifiuto \u00e8 quella esclusa:\nUn valore appartenente all'intervallo formula_21 suggerisce che la varianza di \"X\" sia minore della varianza di \"Y\", mentre un valore appartenente all'intervallo formula_22 suggerisce l'inverso.\nEconometria.\nIn molti casi la statistica F pu\u00f2 essere calcolata con un processo pi\u00f9 diretto:\ndove SSR\"i\" \u00e8 la somma dei quadrati residui (dall'inglese Sum of Square Residuals) del modello \"i\".\nIn econometria vale anche la seguente formula di moltiplicazioni tra matrici:\ndove:\nSolitamente gli strumenti sono rilevanti se F \u2265 10\nUna tavola dei valori critici del test F pu\u00f2 essere trovata qui.\nApplicazione alla comparazione di diverse statistiche formula_30.\nIn analisi dei dati il test F viene comunemente usato per confrontare i risultati ottenuti con due diversi metodi \ne valutati con l'estimatore formula_30.\nSe si hanno due variabili formula_32 e formula_33 che seguono la distribuzione di formula_30 a formula_35 e formula_36 gradi di libert\u00e0 rispettivamente, si pu\u00f2 costruire la variabile formula_37: \nformula_38\nche sar\u00e0 distribuita secondo la Distribuzione F:\nformula_39.\nPer capire se formula_32 e formula_33 siano consistenti si usa, quindi, l'integrale della distribuzione di probabilit\u00e0 per \nformula_37:\nformula_43\ndove formula_44 \u00e8 il particolare valore di formula_37 ottenuto.\nIl valore di formula_46 fornisce la probabilit\u00e0 di trovare un valore di formula_37 pari a formula_48 o pi\u00f9 alto da dati casuali se \nformula_32 e formula_33 sono in accordo. \nTipicamente il test F usato per i formula_30 confronta due fit applicati agli stessi dati per capire se uno \u00e8 migliore dell'altro. \nSe il valore di formula_46 \u00e8 minore del livello di confidenza scelto (ad es. 5%), si ha una significativa differenza nella bont\u00e0 dei due fit."}
{"id": "1724623", "revid": "1543377", "url": "https://it.wikipedia.org/wiki?curid=1724623", "title": "Fr\u00e9d\u00e9ric Antonetti", "text": "Carriera.\nAllenatore.\nSaint-\u00c9tienne.\nNell'ottobre 2001 Antonetti viene assunto dal Saint-\u00c9tienne per sostituire Alain Michel, esonerato con la squadra al 18\u00ba posto in Division 2. Il suo arrivo \u00e8 seguito a breve distanza da quello di Christian Villanova, con cui Antonetti aveva gi\u00e0 lavorato al Bastia, come responsabile del settore giovanile. Antonetti riesce a risollevare le sorti del club, assicurandone la salvezza per due anni di fila.\nNel 2004 guida il Saint-\u00c9tienne alla vittoria del campionato di Ligue 2 e raggiunge anche la semifinale di Coupe de la Ligue. Malgrado gli ottimi risultati ottenuti, la direzione sportiva del club (Antonetti, Villanova e il presidente Thomas Schmider) entra in contrasto con i principali azionisti del Saint-\u00c9tienne (guidati da Bernard Ca\u00efazzo) riguardo alle modalit\u00e0 di gestione della societ\u00e0: questo porta in estate al licenziamento di Villanova, a cui seguono per protesta le dimissioni di Antonetti e del presidente Schmider.\nNizza.\nIl 25 maggio 2005 il Nizza annuncia Antonetti come nuovo allenatore. Nonostante i problemi economici della squadra, che costringono il tecnico a lavorare con budget e rosa limitati, Antonetti riesce comunque a garantire la permanenza del club in Ligue 1 per quattro stagioni consecutive, ottenendo al primo anno l'8\u00ba posto (miglior risultato del Nizza negli ultimi 20 anni) e la finale, poi persa contro il Nancy, nella Coppa di Lega. Dopo una seconda stagione complessa, con la squadra che si salva agli ultimi turni, nelle due stagioni seguenti Antonetti sfiora la qualificazione per la Coppa UEFA. Al termine della quarta stagione con i rossoneri, il tecnico esprime la volont\u00e0 di lasciare la squadra, rescindendo il suo contratto.\nRennes.\nIl 2 giugno 2009 Antonetti viene nominato allenatore del Rennes in sostituzione di Guy Lacombe. Con lui alla guida, il Rennes conclude il campionato al 9\u00ba posto, dopo essere stato vicino per parte della stagione alla qualificazione in UEFA Europa League.\nLa stagione seguente si rivela migliore: la squadra si trova al 3\u00ba posto dopo la prima parte di stagione, per poi concludere al 6\u00ba, qualificandosi per l'Europa League 2011-2012. Visti i risultati, la societ\u00e0 decide dunque di rinnovare il contratto di Antonetti fino al 2013.\nL'anno dopo, il Rennes si ritrova dunque col doppio impegno Francia-Europa. Mentre in Europa League la squadra \u00e8 eliminata alla fase a gironi, in ambito nazionale raggiunge nuovamente il 6\u00ba posto in Ligue 1 (perdendo all'ultimo l'accesso all'Europa League garantito dal 5\u00ba posto), mentre in Coppa di Francia \u00e8 eliminata in semifinale.\nLa stagione 2012-2013 \u00e8 l'ultima di Antonetti alla guida del Rennes. In campionato la squadra soffre pi\u00f9 del previsto, concludendo al 13\u00ba posto, ma in Coppa di Lega il Rennes riesce a raggiungere la finale, la terza della carriera di Antonetti, venendo per\u00f2 sconfitto per 1-0 dal Saint-\u00c9tienne. Al termine di questa stagione deludente, Antonetti annuncia l'intenzione di non rinnovare il contratto in scadenza, lasciando il Rennes dopo 4 anni.\nLilla.\nIl 22 novembre 2015 Antonetti diventa allenatore del Lilla in sostituzione dell'esonerato Herv\u00e9 Renard. Con lui in panchina, il Lilla si risolleva in classifica, concludendo il campionato al 5\u00ba posto e raggiungendo per la prima volta la finale (poi persa) di Coupe de la Ligue.\nLa stagione successiva \u00e8 invece negativa per il Lilla, con la squadra subito eliminata al terzo turno preliminare di Europa League ed incapace di ripetere le prestazioni della stagione precedente. Alla luce dei risultati negativi, Antonetti viene esonerato il 22 novembre 2016, ad un anno esatto dal suo arrivo al Lilla.\nMetz.\nIl 24 maggio 2018 il Metz, retrocesso in Ligue 2, annuncia che il nuovo allenatore per la stagione successiva sar\u00e0 Antonetti, il quale firma un contratto triennale. Ad accompagnarlo ancora una volta \u00e8 il suo storico vice, Jean-Marie De Zerbi.\nArrivato con l'obiettivo di riportare il Metz in Ligue 1 dopo una sola stagione, l'inizio di campionato per Antonetti si rivela ottimo, con la squadra che vince le prime sei partite di campionato raggiungendo la vetta solitaria della classifica. A partire da dicembre, con la squadra al primo posto al termine del girone di andata, Antonetti lascia momentaneamente la panchina del Metz a causa di problemi familiari, pur conservando l'incarico di allenatore. A sostituirlo sono il suo vice De Zerbi e il collaboratore tecnico Vincent Hognon. Antonetti non fa ritorno in panchina fino al termine del campionato, che vede il Metz promosso in Ligue 1. Per questa ragione, il 17 maggio 2019 Antonetti viene nominato team manager del Metz, lasciando il ruolo di allenatore della prima squadra allo stesso Hognon.\nIl 12 ottobre 2020 il Metz annuncia il ritorno di Antonetti come primo allenatore. Grazie ai buoni risultati ottenuti, che proiettano il Metz all'8\u00ba posto all'inizio del girone di ritorno (in quello che \u00e8 il miglior andamento del Metz dalla Division 1 1997-1998, in cui i granata divennero vicecampioni di Francia), il 18 febbraio 2021 la societ\u00e0 annuncia il rinnovo del contratto di Antonetti fino al 2024. Nel girone di ritorno il Metz conferma inizialmente l'ottimo stato di forma, risalendo fino al 5\u00ba posto e giocandosi l'accesso all'Europa, ma negli ultimi 10 turni di campionato i granata subiscono una flessione che li porta ad assestarsi a met\u00e0 classifica. Il Metz chiude quindi al 10\u00ba posto il campionato di Ligue 1, ottenendo comunque il suo miglior risultato in massima divisione negli ultimi 22 anni.\nStatistiche.\nStatistiche da allenatore.\n\"Statistiche aggiornate al 7 novembre 2021\". In grassetto le competizioni vinte."}
{"id": "1724627", "revid": "12067", "url": "https://it.wikipedia.org/wiki?curid=1724627", "title": "Colatura d'alici", "text": ""}
{"id": "1724629", "revid": "1590341", "url": "https://it.wikipedia.org/wiki?curid=1724629", "title": "Unione Sportiva Dilettantistica Juventus Domo", "text": "LUnione Sportiva Dilettantistica Juventus Domo (in breve Juventus Domo o Juve Domo) \u00e8 una societ\u00e0 calcistica italiana con sede nel comune di Domodossola. Fondata nel 1929, vanta quale maggior successo una decina di stagioni professionistiche (tra Serie C e Serie C2); nella stagione 2019-2020 milita in Promozione Piemonte, sesto livello del campionato italiano di calcio.\nStoria.\nLe origini del calcio a Domodossola datano a quando una squadra chiamata \"Domo Foot-Ball Club\" si iscrisse al campionato di Promozione piemontese del 1921-1922 e in seguito ai campionati di Terza Divisione.\nNel 1927, avendo vinto il proprio girone, fu ammessa in Seconda Divisione nord; nella primavera del 1929 \u00e8 esclusa dal campionato dopo quattro rinunce consecutive ed \u00e8 definitivamente sciolta in data 10 marzo 1929.\nL'8 luglio 1929 venne fondata la \"Juventus Domo\", utilizzando le maglie granata del defunto Domo. Al termine della stagione 1933-1934 si aggiudic\u00f2 il proprio girone della Terza Divisione, venendo ammessa alla serie superiore e, dopo la riforma dei campionati del 1935, alla Prima Divisione Piemontese. La stagione 1937-1938 segn\u00f2 la prima promozione in Serie C per i domesi: conclusa la stagione regolare al secondo posto dietro le riserve del Novara (che non potevano comunque disputare le finali), furono ammessi alle finali regionali della Prima Divisione e, superando il Trino e la FIAT si aggiudicarono la promozione in Serie C, categoria nella quale militarono fino all'interruzione dovuta all'evolversi della seconda guerra mondiale.\nNel dopoguerra, la Juve Domo fu riammessa in Serie C. Rinunciando al restaurato campionato di Promozione, retrocedette in Prima Divisione nel 1947-1948. Nella stagione 1954-1955 la Juve Domo vinse il proprio girone della Promozione Piemontese davanti alla Cossatese e al Grignasco retrocedendo nuovamente dopo aver disputato una sola stagione in IV Serie 1955-1956. Nelle stagioni successive la squadra ottenne un'altra promozione nella stagione 1956-1957, seguita da una nuova, immediata retrocessione (1957-1958). Alla caduta in Seconda Categoria nel 1959 segu\u00ec la risalita, l'anno successivo, dopo le finali con Valle Cervo, Ferriere Avigliana e Auxilium di Torino. Nella stagione 1967-1968 non venne ammessa in Promozione, ma conquist\u00f2 il diritto alla massima categoria regionale vincendo il campionato l'anno successivo. Luigi Brambilla era il manager degli affari del club con cui aveva giocato una partita in Serie C. Vedeva ogni partita ed era fortemente legato alla squadra, quasi come l'amasse.\nAl termine della stagione 1970-1971 la squadra ossolana chiuse il campionato della Promozione al primo posto con Albese e Virtus Villadossola; costretta agli spareggi, ne usc\u00ec vincitrice con l'Albese e fu promossa in Serie D dove rimase per due stagioni (1971-1972 e 1972-1973). Fu a met\u00e0 degli anni ottanta che la Juventus Domo diede il via a una serie di buoni risultati.Promossa in Interregionale nel 1985 dopo aver vinto le finali con (la partita fu diretta da un giovane Pierluigi Collina) e aver perso 1 a 0 con il Maros Saint-Vincent, ottenne la promozione in Serie C2 nel 1987-1988, dopo un testa a testa con l'Albenga, 40 anni dopo l'ultima apparizione in Serie C.\nNel 1988-1989 la squadra ottenne la salvezza dopo lo spareggio di Legnano contro l'Ospitaletto, mentre nel 1989-1990, la squadra retrocedette in Serie D. La stagione successiva, la squadra scese in Eccellenza Piemonte e nel 1992 solo uno spareggio vinto ai rigori contro la Strambinese evit\u00f2 ai granata la terza retrocessione consecutiva. Alla fine degli anni novanta la Juventus Domo disput\u00f2 i campionati della Promozione e Prima Categoria.\nNell'estate 2000 si fuse con il Crevolamasera nell\"'Unione Sportiva Valdossola\", che ottenne una promozione in Eccellenza nel 2003 retrocedendo l'anno successivo.\nNel 2007 fu rifondata un'altra societ\u00e0, tornando alla vecchia denominazione di \"Juventus Domo\", nonostante i titoli e i meriti sportivi dell'antica Juventus Domo fossero giustamente detenuti dal Valdossola. Nel 2009-2010 la nuova Juve Domo partecipa al campionato della Prima Categoria.\nNell'estate 2010 la Juve Domo, ricostruita con sacrificio e forte passione dal patron Fabio Scesa e militante in Prima Categoria, si fonde con il Valdossola, militante in Promozione.\nDa quel momento la societ\u00e0 assume il nuovo nome \"A.S.D. Domodossola\" e l'anno successivo partecipa al campionato della Promozione Piemonte-Valle d'Aosta.\nNella stagione 2011-2012 il Domodossola conquista all'ultima giornata la promozione in Eccellenza Piemonte, 8 anni dopo l'ultima partecipazione a quel campionato. L'anno successivo il nome torna a essere \"Juventus Domo\". La stagione 2012\u20132013 non si rivela fortunata e la squadra, dopo il doppio cambio di allenatore e una serie di immeritate e sfortunate sconfitte, con un ultimo posto all'attivo retrocede e disputa cos\u00ec nuovamente il campionato di Promozione. Il ritorno in Eccellenza avviene al termine del campionato 2014-2015. \nIl torneo 2016-2017 resta nei ricordi come uno dei pi\u00f9 brutti della storia del club granata. In vetta per tutto il campionato, il Domo accusa un vistoso calo nel finale. Si arriva cos\u00ec all'ultima giornata dove con una vittoria la Juve Domo potrebbe festeggiare la promozione in Serie D. In vantaggio fino al novantesimo minuto, la squadra subisce due reti nei minuti di recupero dal pericolante Cerano ed \u00e8 incredibilmente costretta allo spareggio promozione contro il Borgaro Torinese che in rimonta batte 4-3 il Baveno, compiendo una rimonta di 15 punti in 8 giornate. Anche durante lo spareggio la Juve Domo \u00e8 in vantaggio quando si fa raggiungere all'ultimo minuto. Ai rigori vince il Borgaro costringendo i granata a partecipare ai playoff regionali, che vince, e a quelli nazionali dove la corsa si ferma al primo turno contro i lombardi del Calcio Romanese.\nLa stagione seguente vede il ritorno alla presidenza di Marisa Zariani e la disputa delle partite casalinghe allo stadio \"Felino Poscio\" di Villadossola a causa dei lavori di ristrutturazione allo stadio domese, ma la squadra retrocede in Promozione. Dalla stagione 2018-2019 la squadra torna a giocare nel proprio stadio Curotti completamente rinnovato.\nAllenatori e presidenti.\nDi seguito l'elenco degli allenatori e dei presidenti della Juventus Domo, dall'anno di fondazione ad oggi.\nCalciatori.\nTra i giocatori pi\u00f9 conosciuti che hanno militato nella Juventus Domo bisogna citare: Luigi Balzarini (portiere al ), Piero Scesa (al ), Gastone Tellini (andato al ), Guido Vivarelli (ala passata al ), Franco Migliorati (alla Casertana, Sanremese e ), Giancarlo Filippini (al ), Felice Rinolfi (al ), Giovanni Toscano (centravanti del ), Giuseppe Scienza (alla e al ), Gino Barbieri (al Novara), Pozzati, Galeazzi, Pasquino, Brancaleoni, Fochesato, Ivano Conte, Pioletti , Gilardi, Plorutti, i fratelli Foti (allenati da Luigino Vallongo), Paolo Capra (al Legnano).\nTifoseria.\nGemellaggi e rivalit\u00e0.\nI tifosi ossolani sostengono un sentito gemellaggio con gli omologhi del , semplice amicizia invece con le tifoserie di Trino e . Tra le rivalit\u00e0 spiccano quelle con la tifoseria del e della Virtus Villadossola."}
{"id": "1724630", "revid": "161374", "url": "https://it.wikipedia.org/wiki?curid=1724630", "title": "M26 Pershing (carro medio)", "text": ""}
{"id": "1724638", "revid": "106376", "url": "https://it.wikipedia.org/wiki?curid=1724638", "title": "Torta bertolina", "text": "La torta bertolina (denominata pi\u00f9 comunemente solo bertolina, dialetto cremasco: \"bertulina\") \u00e8 un dolce tipico autunnale dell'area cremasca. Ha forma cilindrica, ma in alcuni casi anche pezzata, specie se venduta presso gli esercizi alimentari; ha un colore marroncino e, appena sfornata, produce un intenso profumo di uva fragola. La crosta \u00e8 bucherellata e non \u00e8 uniforme. Pu\u00f2 avere delle varianti, specie a livello di produzione familiare.\nLe origini sono incerte, ma probabilmente vanno collocate temporalmente a dopo il 1800: le prime notizie sull'uva fragola, importata dall'America, risalgono ai principi del XIX secolo e forse \u00e8 stata successivamente ibridata con la vite comune\nLa sagra della bertolina.\nOgni anno, nel mese di settembre, si allestisce a Crema la sagra della bertolina; in piazza Duomo \u00e8 possibile degustare la torta."}
{"id": "1724639", "revid": "256896", "url": "https://it.wikipedia.org/wiki?curid=1724639", "title": "Bertolina", "text": ""}
{"id": "1724640", "revid": "599013", "url": "https://it.wikipedia.org/wiki?curid=1724640", "title": "Kanga Akal\u00e9", "text": ""}
{"id": "1724642", "revid": "767487", "url": "https://it.wikipedia.org/wiki?curid=1724642", "title": "Pietro Sitta", "text": "Biografia.\nFiglio di possidenti, si diplom\u00f2 alla scuola superiore di commercio di Venezia ed ottenne nel 1896 la libera docenza in economia politica all'universit\u00e0 di Padova. Nel 1902 divenne professore ordinario di economia politica all'universit\u00e0 di Ferrara e rettore della stessa dal 1909 al 1913, dal 1916 al 1920 ed infine, dal 1922 al 1938. Fu direttore centrale del credito italiano (1913) e vicepresidente della Federazione per la navigazione interna dell'alta Italia. Fu inoltre membro della deputazione ferrarese di storia patria, della Societ\u00e0 di economia politica, dell'Istituto internazionale di sociologia di Parigi, dell'Accademia dei Georgofili di Firenze e dell'Istituto centrale di statistica.\nSvolse incarichi governativi come Sottosegretario di Stato al Ministero dell'agricoltura nel governo presieduto da Vittorio Emanuele Orlando (19 gennaio - 23 giugno 1919); Sottosegretario di Stato per la Marina mercantile, i combustibili e l'aeronautica civile al Ministero dell'industria e commercio nel V governo Giolitti (16 giugno 1920 - 4 luglio 1921). Venne nominato senatore del Regno d'Italia il 18 settembre 1924.\nDeferito all'Alta Corte di Giustizia per le Sanzioni contro il Fascismo con le imputazioni di \"Presidenti di uffici e commissioni legislative dopo il 3 gennaio 1925\" e \"Senatori ritenuti responsabili di aver mantenuto il fascismo e resa possibile la guerra sia coi loro voti, sia con azioni individuali, tra cui la propaganda esercitata fuori e dentro il Senato\", fu dichiarato decaduto dalla carica nell'agosto 1945. L'8 luglio 1948 le sezioni unite civili della Cassazione emisero una sentenza di cassazione della decadenza.\nMor\u00ec a Ferrara il 10 agosto del 1947."}
{"id": "1724643", "revid": "648716", "url": "https://it.wikipedia.org/wiki?curid=1724643", "title": "Villa Martini Bernardi (Firenze)", "text": "Villa Martini Bernardi si trova in via Spedaluzzo della Ruota nei pressi di via Bolognese Vecchia a La Lastra di Firenze.\nStoria.\nL'edificio originario venne eretto nel XV secolo per i Doni di Lippo, proprietari di altri beni nella zona. Essi la tennero fino alla fine del Cinquecento, quando pass\u00f2 ai Girladi, poi, nel 1756, ai Pecori per via ereditaria, ai quali successero i Lumini, i Cecchi, i Tani, i Turri e infine i Martini Bernardi.\nOggi la villa \u00e8 frazionata in appartamenti.\nArchitettura.\nIl terrazzamento sul quale sorge la villa \u00e8 sorretto e delimitato lungo via dello Spedaluzzo della Ruota da un alto muro a retta, con un contrafforte abbellito da volute.\nLa villa \u00e8 il risultato dell'accorpamento di pi\u00f9 corpi di fabbrica eretti in periodi diversi. Solo in un ultimo momento venne eretta la facciata cercando di unificare l'insieme, peraltro con scarso esito poich\u00e9 i singoli edifici emergono ancora nell'insieme. Spiccano le finestre con mensola e un portale con una cornice di bozze di pietra lisce, probabilmente cinquecenteschi."}
{"id": "1724645", "revid": "44578", "url": "https://it.wikipedia.org/wiki?curid=1724645", "title": "Aleksandar Obrenovi\u0107", "text": ""}
{"id": "1724647", "revid": "1305772", "url": "https://it.wikipedia.org/wiki?curid=1724647", "title": "Kanga", "text": ""}
{"id": "1724651", "revid": "36426", "url": "https://it.wikipedia.org/wiki?curid=1724651", "title": "Villa il Pino", "text": ""}
{"id": "1724652", "revid": "36426", "url": "https://it.wikipedia.org/wiki?curid=1724652", "title": "Villa la Lastra", "text": ""}
{"id": "1724657", "revid": "307923", "url": "https://it.wikipedia.org/wiki?curid=1724657", "title": "Villa Martini Bernardi", "text": ""}
{"id": "1724658", "revid": "599013", "url": "https://it.wikipedia.org/wiki?curid=1724658", "title": "Julien Rodriguez", "text": ""}
{"id": "1724659", "revid": "1305772", "url": "https://it.wikipedia.org/wiki?curid=1724659", "title": "924 Gilman Street", "text": "Il progetto 924 Gilman Street, famoso anche come Alternative Music Foundation, \u00e8 l'indirizzo e nome ufficiale di un club musicale di Berkeley, California, aperto a tutte le et\u00e0 senza fine di lucro, solitamente conosciuto pi\u00f9 semplicemente come Gilman. \u00c8 situato a West Berkeley, in un'area a circa due kilometri dalla stazione North Berkeley BART ed a 400 metri ad ovest da San Pablo Avenue, all'incrocio tra la 8th Street e la Gilman.\nStoria.\nNell'aprile del 1986, i fondatori del club, Kamala Lyn Parks e Victor Hayden, decisero di dargli come sede una costruzione al 924 di Gilman Street e firmarono un contratto d'affitto. Nei mesi successivi, i fondatori, tra i quali Tim Yohannon di Maximumrocknroll e Martin Sprouse, iniziarono a organizzare incontri settimanali e stamparono volantini per aumentare l'attenzione nei confronti del nascente locale. Il 31 dicembre 1986, il club ospit\u00f2 il primo concerto.\nIl 924 Gilman apr\u00ec pochi mesi dopo la chiusura di altri due importanti locali punk di San Francisco, il Mabuhay Gardens ed il The Farm, attraendo molti esponenti della scena della Baia di San Francisco di tutte le et\u00e0.\nI principi fondanti.\nIl Gilman si fondava sul principio dell'uguaglianza, rifiutando il razzismo, il sessismo e l'omofobia.\nLe linee guida del locale erano rappresentate da tre principi fondamentali:\nBasato sull'etica del \"do it yourself\", per diventare socio del locale era sufficiente pagare una quota annuale di 2 dollari.\nLa musica.\nIl Gilman si caratterizza per la musica punk rock, in particolare pop punk ed hardcore punk. Tra i gruppi pi\u00f9 importanti che vi hanno suonato troviamo:\nUn libro sul club, \"924 Gilman: The Story So Far\", \u00e8 stato scritto da Brian Edge e contiene memorie e aneddoti di collaboratori del locale, lavori giornalieri che hanno vissuto dal 1986 al 2004.\nAlcuni gruppi musicali, tra i quali AFI, Rancid, Third Eye Blind e Green Day, non sono pi\u00f9 presenti nei programmi dei concerti, a causa dei loro contratti discografici con delle \"major\". Molti dei gruppi non sono pi\u00f9 in attivit\u00e0. Il locale riesce tuttora a dare alla scena hardcore della East Bay e della California settentrionale una celebrit\u00e0 locale, nazionale ed internazionale.\nI Green Day, nonostante tutto, hanno suonato con i The Influents nel club nel 2001. Il concerto \u00e8 stato registrato e venduto in DVD nel negozio on-line degli Influents web store. I Green Day non furono accreditati ufficialmente; andarono sul palco senza aver consultato lo staff del Gilman staff. I The Influents decisero di accorciare il proprio concerto per consentire ai Green Day di suonare.\nil 17 maggio 2015 i Green day hanno suonato nel club chiudendo definitivamente le incomprensioni nate negli anni, il concerto evento \u00e8 stato registrato per intero.\nL'incidente di Jello Biafra.\nNonostante il club sia famoso per la non-violenza, il 7 maggio 1994 alcuni spettatori attaccarono l'ex-cantante dei Dead Kennedys, Jello Biafra, accusandolo di essere un venduto, nonostante secondo il Gilman egli non avesse mai firmato per una major. Biafra afferma di essere stato attaccato da un uomo soprannominato Cretin, che lo colp\u00ec durante un mosh. Lo scontro caus\u00f2 una ferita ad una gamba a Biafra, provocando una discussione tra i due. Nella discussione, Cretin butt\u00f2 Biafra per terra, cinque o sei amici di Cretin picchiarono il cantante a terra urlandogli \"Rock star venduta, picchiatelo\". Biafra venne poi portato in ospedale con ferite gravi."}
{"id": "1724663", "revid": "1656773", "url": "https://it.wikipedia.org/wiki?curid=1724663", "title": "Renato Terpolilli", "text": "Collaborando con i periodici \"Vasto Domani\", \"La Gazzetta di Chieti\" e \"Il Tempo\", ha contribuito alla crescita della sua terra in relazione alle problematiche portuali, stradali, ferroviarie e religiose (all'epoca del trasferimento della diocesi vastese a Chieti). Nel 1979 ha pubblicato un saggio dal titolo \"Il Porto di Vasto\".\nLa sua produzione pi\u00f9 incisiva resta quella poetica con all'attivo cinque raccolte di liriche: \"Vele e fantasmi\" (Cannarsa, 1984), \"Anelli d'Acqua\" (Cannarsa, 1984), \"Castelli di Sabbia\" (Cannarsa, 1987), \"Il respiro dell'immenso\" (Solfanelli, 1991), \"Dietro un altro giorno\" (Bastogi, 1993), \"Quel che resta\" (Tracce, 1997).\nIn ogni poesia vive la natura appassionata di un uomo che ha amato, sofferto, si \u00e8 impegnato a tutto campo, ma che ha anche coronato la propria esistenza con numerosi riconoscimenti e successi letterari: Premio Medusa Aurea dell'AIAM di Roma (1983), Premio Giuseppe Ungaretti dell'Accademia San Marco (1984), Premio Mare Nostrum di Sorrento (1985), Premio Citt\u00e0 di Milano (1991), Premio Il Galleratese (1991), Premio Cinque Terre della Spezia (1992), Premio Il Golfo della Spezia (1996), Concorso Donne di Monferrato (1996) e molti altri.\nA testimonianza della sua rilevanza come poeta, le recensioni di critici letterari come Gianni Oliva e Walter Mauro e la presenza in alcune antologie critiche di Vittoriano Esposito (\"Nuove note di Letteratura Abruzzese\", 1991, e \"Poesia, Non-Poesia, Antipoesia del Novecento Italiano\", 1992).\nSi ricordano inoltre il Trofeo della Cultura Histonium alla carriera \u00abper aver dato lustro come poeta alla citt\u00e0 di Vasto\u00bb, il Premio Nazionale Histonium conseguito nel 1994 \u00abper il costante impegno poetico e collaborativo\u00bb e infine il Premio San Michele \u00abper l'onore dato alla tradizione culturale della citt\u00e0 del Vasto\u00bb.\nMor\u00ec a Vasto il 22 gennaio 2000."}
{"id": "1724664", "revid": "767487", "url": "https://it.wikipedia.org/wiki?curid=1724664", "title": "Jacques Faty", "text": "Biografia.\nNato in Francia da padre senegalese e madre capoverdiana, \u00e8 fratello di Ricardo Faty, anch'egli calciatore professionista.\nCaratteristiche tecniche.\n\u00c8 un difensore centrale forte fisicamente capace di giocare anche come esterno di difesa.\nStatistiche.\nPresenze e reti nei club.\n\"Statistiche aggiornate al 30 luglio 2017.\""}
{"id": "1724665", "revid": "1904508", "url": "https://it.wikipedia.org/wiki?curid=1724665", "title": "Alessandro I di Serbia", "text": "Biografia.\nInfanzia.\nNel maggio del 1887 re Milan I e sua moglie Natalija, dopo anni di conflitti sia personali sia politici, decisero di separarsi. La regina Natalija port\u00f2 con s\u00e9 il giovane Alessandro nel suo esilio volontario in Crimea, dove i due furono accolti entusiasticamente.\nDue mesi pi\u00f9 tardi fecero ritorno a Belgrado, per partire di nuovo alla volta dell'impero austro-ungarico in agosto. A ottobre dello stesso anno, re Milan volle tentare una riconciliazione con la moglie per riavere con s\u00e9 l'erede al trono, e si rec\u00f2 a Budapest per incontrarli. Alessandro, con il consenso paterno, viaggi\u00f2 in Italia insieme con la madre, ma non fece ritorno in Serbia: fu portato, invece, dalla regina a Wiesbaden; per farlo tornare in patria, dovette intervenire la polizia tedesca che, su richiesta del sovrano serbo, lo sottrasse alla madre nel luglio del 1888. Re Milan, successivamente, chiese e ottenne il divorzio dalla moglie.\nNel gennaio 1889 il Parlamento era intento a modificare la Costituzione. In una delle sessioni di voto, i radicali filo-russi, contrari alle politiche filo-austriache di re Milan, riuscirono a inserire una nuova norma sulla successione al trono, dichiarando Alessandro unico erede legittimo, estromettendo dichiaratamente gli eventuali nuovi figli che Milan I avesse avuto nel caso si fosse risposato. Questo atto era un'aperta dichiarazione di sfiducia nei confronti della politica dinastica del sovrano, a favore della regina Natalija.\nAscesa al trono.\nIl 6 maggio 1889 Milan I abdic\u00f2 improvvisamente e part\u00ec per Parigi, dove visse da privato cittadino. Alessandro, all'epoca tredicenne, divenne re, ma fu posto sotto l'autorit\u00e0 di un Consiglio di reggenza, presieduto dal politico liberale Jovan Risti\u0107, fedelissimo di re Milan. L'ex-re aveva stabilito che Alessandro fosse tenuto lontano dall'influenza della madre, che poteva vederlo solo con il suo permesso e lontano dal palazzo reale. La tenacia della regina, per\u00f2, fece s\u00ec che le visite fossero pi\u00f9 frequenti e che si svolgessero a corte.\nNel 1891 fu formato un governo radicale, che si mise spesso in contrasto con la reggenza, che era d'ispirazione conservatrice. Nel governo e nel parlamento prevalsero gli elementi pi\u00f9 radicali rispetto ai moderati, e l'amministrazione dello stato si and\u00f2 via via paralizzando. Si fece un grande ricorso all'emissione di titoli di stato per finanziare la spesa pubblica, e il debito nazionale crebbe moltissimo. L'amministrazione perse gran parte della propria autorit\u00e0 e il brigantaggio divenne dilagante.\nNel 1892 i reggenti sfiduciarono il governo radicale e chiamarono i liberali alla guida di un nuovo esecutivo. Cos\u00ec, con la reggenza conservatrice, il parlamento radicale e il governo liberale, la situazione politica si paralizz\u00f2 completamente.\nIl 1\u00ba aprile 1893 Alessandro, ancora sedicenne, decise di affrancarsi dalla reggenza. Fece rinchiudere tutti i membri del Consiglio e i ministri all'interno del palazzo reale e si autoproclam\u00f2 maggiorenne.\nRegno.\nPreso pienamente il potere, re Alessandro sciolse il governo liberale e diede nuovamente il potere ai radicali. La Russia, cos\u00ec, estese sulla Serbia la propria influenza politica. Nel gennaio del 1894 richiam\u00f2 a Belgrado suo padre Milan, che nel 1892 aveva perfino rinunciato alla nazionalit\u00e0 serba pur di rimanere lontano dagli affari politici del proprio paese. Il 21 maggio, con un nuovo colpo di mano, abol\u00ec la Costituzione liberale del 1889, ripristinando quella pi\u00f9 conservatrice del 1869. La legislatura parlamentare fu allungata da tre a cinque anni, il reato di lesa maest\u00e0 vide inasprite le pene, la libert\u00e0 di stampa fu ridotta. Furono portate avanti politiche per favorire il commercio e l'agricoltura. Con queste politiche l'economia della Serbia crebbe immediatamente e la paralisi amministrativa cess\u00f2 del tutto.\nNel 1897 l'esercito greco di Giorgio I e quello ottomano di Abdul-Hamid II si affrontarono in battaglia. In gioco c'era l'indipendenza dell'isola di Creta dalla Turchia. Nonostante la grande eco internazionale di questo conflitto, Alessandro decise di rimanere neutrale. Nello stesso anno, nomin\u00f2 suo padre nuovo capo dell'esercito, probabilmente per diminuire l'influenza militare russa sulla Serbia. La politica estera, sotto l'influenza di re Milan, fu tesa a mantenere buone relazioni con l'impero austro-ungarico e per questo motivo sia l'impero russo sia il principato del Montenegro allentarono i propri rapporti sia politici sia economici con il regno di Serbia.\nMatrimonio.\nNell'estate del 1900 Alessandro annunci\u00f2 il proprio fidanzamento con la nobile vedova Draga Ma\u0161in, che era stata dama di compagnia di sua madre, la regina Natalija. Re Milan, che si trovava a Karlovy Vary per trovare tra la nobilt\u00e0 tedesca una moglie per Alessandro, e il primo ministro Vladan \u0110or\u0111evi\u0107, che presenziava in rappresentanza della Serbia all'Esposizione Universale di Parigi, non furono nemmeno consultati. Milan I e sua moglie Natalija, con cui si era riconciliato, protestarono aspramente e \u0110or\u0111evi\u0107 si dimise. In molti ambienti la decisione di sposare la signora Ma\u0161in fu osteggiata e anche i sindacati protestarono violentemente.\nDraga Ma\u0161in aveva dodici anni in pi\u00f9 di Alessandro, era vedova di un ingegnere civile ceco e aveva la fama di seduttrice: per questo era giudicato inopportuno che il sovrano la prendesse in moglie. Le veementi proteste di Milan I e della regina Natalija valsero loro l'esilio. Nonostante i grandi sforzi, Alessandro trov\u00f2 notevoli difficolt\u00e0 nel formare un nuovo governo. Il solo che si congratul\u00f2 per la decisione fu lo zar Nicola II, il che determin\u00f2 un nuovo riavvicinamento con la Russia e una pacificazione delle proteste sindacali. Il matrimonio fu celebrato nel mese di agosto.\nPolitica di riconciliazione.\nLe forti tensioni interne dovute allo scandalo del matrimonio reale indussero Alessandro a intraprendere molte nuove riforme per riconciliare a s\u00e9 la nazione. Innanzitutto strinse un forte patto d'amicizia con l'impero russo per assicurarsi la sua protezione e una politica estera sicura, poi diede vita a notevoli modifiche istituzionali e politiche. Nel 1901 promulg\u00f2 una nuova Costituzione pi\u00f9 liberale, in cui comparve per la prima volta un sistema parlamentare bicamerale, fondato sull'Assemblea nazionale e sul Senato; fu allargata la libert\u00e0 di stampa.\nIl nuovo sistema parlamentare riconcili\u00f2 i partiti politici con il sovrano, ma la libert\u00e0 di stampa fu utilizzata per criticare apertamente sui giornali sia il re, sia soprattutto la regina Draga, la quale convinse Alessandro a nominare uno dei suoi fratelli erede provvisorio al trono. I fratelli di Draga erano assai impopolari, soprattutto erano mal visti dall'esercito, nei ranghi del quale cominci\u00f2 a serpeggiare una volont\u00e0 di rivolta.\nLa difficilissima situazione interna della Serbia vide la Russia e l'Austria assolutamente indifferenti dei destini di Alessandro che, divenuto del tutto impopolare in patria, smise di essere difeso anche in campo internazionale.\nL'istituzione del Senato si rivel\u00f2 un passo falso per Alessandro. La sua autonomia, infatti, era molta, e il re si sent\u00ec minacciato. Nel 1903 sospese la Costituzione giusto il tempo per decretare decaduti i senatori pi\u00f9 anziani e i consiglieri pi\u00f9 indipendenti e per sostituirli con suoi fedelissimi: ci\u00f2 irrit\u00f2 i partiti e gli uomini politici.\nConsapevole della sua crescente impopolarit\u00e0, Alessandro medit\u00f2 di divorziare dalla regina Draga; contemporaneamente, decise di impegnare la Serbia in una campagna militare a fianco della Bulgaria per liberare la Tracia e la Macedonia dal dominio ottomano.\nAssassinio e morte.\nDopo l'estromissione dei senatori e dei consiglieri pi\u00f9 critici, Alessandro riusc\u00ec a creare un governo che gli fosse fedele. Nonostante avesse stabilito in via provvisoria che un fratello della regina avrebbe preso la corona di Serbia dopo la propria morte, in accordo col governo stabil\u00ec che il secondo figlio di Nicola I del Montenegro, il principe Mirko, divenisse il legittimo erede al trono di Serbia nel caso la coppia reale non avesse avuto figli.\nGli alti ranghi dell'esercito, guidati da Dragutin Dimitrijevi\u0107, tra i quali si era man mano fatta avanti l'idea di un colpo di stato, decisero di porre fine all'insicurezza dinastica e alle politiche del sovrano, mettendo sul trono Pietro Kara\u0111or\u0111evi\u0107, figlio del vecchio principe Aleksandar. All'alba dell'11 giugno 1903 i soldati circondarono il palazzo reale, un gruppo di ufficiali appartenenti alla societ\u00e0 segreta Mano Nera (Crna Ruka) (\u0426\u0440\u043d\u0430 \u0440\u0443\u043a\u0430), guidati dal capitano Dragutin Dimitrijevi\u0107, vi fecero irruzione e catturarono Alessandro e Draga, che si erano nascosti negli appartamenti privati. I due sovrani furono uccisi, i loro corpi mutilati e i resti gettati a pezzi dalle finestre del palazzo. Furono sepolti nella chiesa di San Marco a Belgrado.\nL'Assemblea nazionale e il Senato ripristinarono la costituzione del 1889 e ratificarono l'ascesa al trono di Pietro I."}
{"id": "1724666", "revid": "3115", "url": "https://it.wikipedia.org/wiki?curid=1724666", "title": "Videoregistratori", "text": ""}
{"id": "1724668", "revid": "580197", "url": "https://it.wikipedia.org/wiki?curid=1724668", "title": "Karim Ziani", "text": "Carriera.\nClub.\nIncomincia la carriera professionistica nel ES Troyes AC a 18 anni.\nRimarr\u00e0 nelle file del E.S. Troyes A.C. per 4 anni collezionando 64 incontri ed una sola rete e giocando anche nel 2001 in Ligue 1.\nNella stagione 2004-2005 viene ceduto in prestito al Lorient dove gioca 24 partite e realizza un goal. L'anno successivo il Lorient lo acquista definitivamente e qui gioca un'intera stagione chiudendo con 37 partite e un bottino di 7 reti.\nNel 2006 se ne interessa il Sochaux squadra militante il Ligue 1 dove gioca 36 partite realizzando 8 marcature.\nNel 2007 uno dei pi\u00f9 importanti club francesi l'Olympique Marsiglia lo preleva dal Sochaux.\nQui arriva a collezionare quasi 50 presenze e 9 gol trovando nel 2008 un 3\u00ba posto in campionato e nel 2009 sfiorer\u00e0 il titolo con l'Olympique Marseille che lo perder\u00e0 nelle ultimissime giornate a favore del Bordeaux.\nNel 2009 passa ai tedeschi del Wolfsburg freschi vincitori della Bundesliga.\nIl 4 maggio 2011 viene ceduto per 2,5 milioni di euro ai turchi del Kayserispor, con i quali firma un triennale fino al 2014.\nIl 22 luglio 2011 firma un triennale con l'Al-Jaish.\nNazionale.\nZiani nasce a S\u00e8vres, paese situato vicino a Versailles e a Parigi, ma decide di difendere i colori dell'Algeria. \nCon la sua Nazionale ha centrato la qualificazione al campionato mondiale di calcio 2010 che si sono svolti in Sudafrica ed ha centrato il quarto posto alla Coppa d'Africa 2010. Finora ha disputato 57 incontri e segnato 5 reti in Nazionale."}
{"id": "1724670", "revid": "118533334", "url": "https://it.wikipedia.org/wiki?curid=1724670", "title": "Manuele Cantacuzeno", "text": "Biografia.\nManuele Cantacuzeno era il secondogenito dell'imperatore bizantino Giovanni VI Cantacuzeno (1347-1354) e di Irene Asanina. Suo nonno era Andronico Asan, figlio a sua volta di Ivan Asen III di Bulgaria e di Irene Paleologa, Irene era figlia di Michele VIII Paleologo e Teodora Ducas Vatatzina.\nManuele era diventato governatore di Veria e poi di Costantinopoli, a met\u00e0 degli anni 40 del XIV secolo. Nel 1348, Manuele, fu nominato dal padre despota della Morea, arriv\u00f2 nella sua provincia nel 1349. Manuele fu il primo di una lunga serie di governatori di provincia, che portava il titolo di despota, che erano strettamente legati alla famiglia imperiale di Costantinopoli.\nManuele ristabil\u00ec l'ordine nella Morea, schiacciando l'opposizione dei notabili locali (arconti). La sua popolarit\u00e0 fu molto alta, infatti quando Giovanni VI Cantacuzeno abdic\u00f2 in favore del genero Giovanni V Paleologo, Manuele fu in grado di rimanere al comando del despotato della Morea governatore, nonostante il basileus volesse per s\u00e9 il potere del despotato, e fosse disposto a prenderlo con la forza. Infine l'imperatore rinunci\u00f2 a voler riprendere per s\u00e9 il despotato e riconobbe Manuele come despota della Morea. Dopo che Manuele si fu assicurato il despotato per s\u00e9, inizi\u00f2 ad avere relazioni pacifiche con gli stati latini confinanti, assicurato un lungo periodo di pace e prosperit\u00e0 alla sua provincia. Nel 1360 fu fondata un'alleanza bizantina-latina, per poter tener testa alle scorrerie dei turchi ottomani, di Murad I. Inoltre, Manuele incoraggi\u00f2 l'immigrazione di albanesi in Morea, per cos\u00ec poter risolvere il problema del calo della popolazione; grazie a ci\u00f2, nel despotato miglior\u00f2 la manodopera, l'economia e l'esercito.\nManuele Cantacuzeno spos\u00f2 Isabella (o Zampea = Maria) di Lusignano (1333c. - a Cipro, 1382 o 1387), era figlia di Guido di Lusignano (re con il nome di Costantino IV d'Armenia del Regno armeno di Cilicia), i due s\u00ec sposarono a Costantinopoli nel 1347, ma non ebbero nessun erede maschio. Manuele Cantacuzeno mor\u00ec nel 1380, gli succedette come despota della Morea il fratello maggiore, l'ex co-imperatore Matteo Cantacuzeno. Il corpo di Manuele fu sepolto a Mistra, tre anni pi\u00f9 tardi accanto a lui sarebbe stato sepolto anche il padre."}
{"id": "1724673", "revid": "15510759", "url": "https://it.wikipedia.org/wiki?curid=1724673", "title": "Go cart", "text": ""}
{"id": "1724676", "revid": "1543377", "url": "https://it.wikipedia.org/wiki?curid=1724676", "title": "Beno\u00eet Cheyrou", "text": "Suo fratello, Bruno Cheyrou, \u00e8 stato anch'egli calciatore.\nCarriera.\nNel 2015 approda nel campionato americano, la Major League Soccer, alle dipendenze del Toronto FC con i quali colleziona 60 presenze e tre reti in due anni, vincendo la coppa nazionale due volte (2016 e 2017), la stagione regolare (2017) e la MLS Cup (2017).\nIl 22 dicembre annuncia il proprio ritiro dal calcio."}
{"id": "1724678", "revid": "15510772", "url": "https://it.wikipedia.org/wiki?curid=1724678", "title": "Go Cart", "text": ""}
{"id": "1724684", "revid": "15510810", "url": "https://it.wikipedia.org/wiki?curid=1724684", "title": "Go-Cart", "text": ""}
{"id": "1724685", "revid": "287204", "url": "https://it.wikipedia.org/wiki?curid=1724685", "title": "Meicen", "text": "Meicen (o Meigen) sarebbe stato un piccolo regno post-romano dell'Inghilterra settentrionale, che si sarebbe trovato attorno al Doncaster, nell'odierno Yorkshire. Fu annesso alla Northumbria al tempo di re Edwin, attorno al 626."}
{"id": "1724688", "revid": "1442080", "url": "https://it.wikipedia.org/wiki?curid=1724688", "title": "Rino Ferrario", "text": "Soprannominato \"il Leone di Belfast\" per essersi difeso fieramente a Belfast durante un'invasione di campo dei tifosi avversari inferociti, \u00e8 morto nel 2012 all'et\u00e0 di 86 anni.\nCaratteristiche tecniche.\nPer la sua prestanza fisica e per le sue origini familiari (essendo figlio di mobilieri) era soprannominato \"Mobilia\".\nInizialmente si colloca al centro della difesa, quindi termina la carriera come centravanti.\nCarriera.\nClub.\nEsordisce nella Pro Lissone. Durante il servizio militare svolto ad Arezzo, viene notato dall'allenatore ungherese \u00c1rp\u00e1d Haj\u00f3s della squadra locale, che lo convince a giocare per la squadra toscana, allora in serie C. Due anni dopo esordisce in Serie A nella Lucchese, il 9 ottobre 1949, nell'incontro Lucchese-Palermo 2-1. Nella partita Juventus-Lucchese 1-2 \u00e8 uno dei migliori in campo.\nL'anno dopo passa alla , dove trascorre cinque anni, nei quali vince il suo primo scudetto. Nel 1955 viene ceduto all'Inter, quindi va alla Triestina. Nel 1957 ritorna alla Juventus, dove vince il campionato e la Coppa Italia l'anno successivo. Termina la carriera facendo due anni nel Torino, il primo vincendo la Serie B. In totale in Serie A ottiene 248 presenze e 14 reti.\nNazionale.\nHa totalizzato 10 presenze nella nazionale maggiore. Dopo l'esordio nel 1952, \u00e8 convocato per i Mondiali 1954 in Svizzera ma non viene mai schierato in campo. \u00c8 invece in campo in due sfide a Belfast contro l'Irlanda del Nord.\nLa prima di esse, il 4 dicembre 1957, fu una sfida in teoria valida per le qualificazioni al Mondiale 1958 ma successivamente venne declassata ad amichevole per colpa del maltempo che imped\u00ec all'arbitro di arrivare in tempo allo stadio e che si concluse sul 2-2, mentre nella seconda, disputata il 15 gennaio 1958 e questa volta valida per le qualificazioni al Mondiale, Ferrario \u00e8 coinvolto nella sconfitta che estromette per la prima volta gli azzurri dalla fase finale del Mondiale."}
{"id": "1724691", "revid": "49022", "url": "https://it.wikipedia.org/wiki?curid=1724691", "title": "Caer Guendoleu", "text": ""}
{"id": "1724692", "revid": "45367", "url": "https://it.wikipedia.org/wiki?curid=1724692", "title": "This is Alphabeat", "text": ""}
{"id": "1724694", "revid": "1957733", "url": "https://it.wikipedia.org/wiki?curid=1724694", "title": "It's Goin' Down (X-Ecutioners)", "text": "It's Goin' Down \u00e8 un singolo del gruppo musicale statunitense X-Ecutioners, il secondo estratto dal secondo album in studio \"Built from Scratch\" e pubblicato il 15 marzo 2002.\nDescrizione.\nIl brano ha visto la partecipazione di Mike Shinoda e di Joe Hahn, rispettivamente rapper e DJ dei Linkin Park. Sebbene accreditata al quartetto di DJ, \"It's Goin' Down\" \u00e8 stata scritta ed arrangiata in gran parte da Hahn e Shinoda (quest'ultimo ne \u00e8 stato anche il produttore) e contiene campionamenti di un brano di Xzibit, \"Year 2000\", e di due brani dei Linkin Park, \"Step Up\" e \"Dedicated\". Nel ritornello e in alcuni scratch \u00e8 possibile ascoltare la parola \"X-Men\", primo nome degli X-Ecutioners, poi cambiato per problemi di copyright con i fumetti omonimi della Marvel Comics.\nNel 2020 il brano \u00e8 stato incluso dai Linkin Park tra i contenuti bonus della riedizione del loro primo album in studio \"Hybrid Theory\", uscita per il ventesimo anniversario di quest'ultimo.\nVideo musicale.\nIl videoclip, diretto da Hahn, mostra quest'ultimo, il bassista Phoenix e il batterista Rob Bourdon dei Linkin Park con Wayne Static (frontman degli Static-X) che suonano assieme agli X-Ecutioners all'interno di una chiesa abbandonata, mentre Shinoda si sposta in mezzo al palcoscenico rappando. Le riprese delle scene e delle diverse sequenze ed angolazioni sono state collegate fra loro mediante tecniche particolari. Alla fine della canzone la telecamera si allontana, riprendendo una folla di gente per lo pi\u00f9 appartenente al mondo dell'hip hop. Nel video fanno la loro apparizione anche gli altri due membri dei Linkin Park, Chester Bennington e Brad Delson, i quali appaiono rispettivamente ai minuti 2:02 e 3:33.\nTracce.\nTesti e musiche di Mike Shinoda, Joe Hahn, Anthony Williams, Keith Bailey, Rob Aguilar, Melvin Jones e Alvin Joiner, eccetto dove indicato."}
{"id": "1724695", "revid": "729019", "url": "https://it.wikipedia.org/wiki?curid=1724695", "title": "Luigi Chatrian", "text": "Comandante del 9\u00ba reggimento alpini nel 1935/37, della Scuola Militare Nunziatella tra il 1937 ed il 1940 e della LI^ brigata speciale Lecce dal 16 febbraio 1942 al 21 marzo 1943 a Creta.\nL'eccidio di Acquappesa.\nOriginario di Torgnon, il nome del generale Chatrian (pron. fr. : ) \u00e8 legato a una pagina nera della storia d'Italia: dopo la firma dell'armistizio di Cassibile e con gli Alleati gi\u00e0 in Calabria, Chatrian, comandante, dal 22 marzo 1943, della 227\u00aa Divisione con sede a Castrovillari, ordin\u00f2 la fucilazione immediata di cinque soldati italiani che si erano sbandati (disertori); la fucilazione avvenne ad Acquappesa nella notte fra l'8 e il 9 settembre 1943. Commenta Corrado Stajano:\nAttivit\u00e0 politica.\nNel dopoguerra Chatrian \u00e8 stato deputato all'Assemblea Costituente, e deputato alla Camera nella I legislatura. Successivamente \u00e8 stato Sottosegretario di Stato alla Guerra nel III Governo Bonomi, nel Governo Parri, nel I e nel II Governo De Gasperi, e Sottosegretario di Stato alla Difesa nel III e nel IV Governo De Gasperi."}
{"id": "1724697", "revid": "287204", "url": "https://it.wikipedia.org/wiki?curid=1724697", "title": "Aroeiras", "text": "Aroeiras \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Umbuzeiro."}
{"id": "1724707", "revid": "547992", "url": "https://it.wikipedia.org/wiki?curid=1724707", "title": "Villa Il Prato", "text": "Villa Il Prato si trova a Firenze, in via Bolognese, nel tratto vicino ai confini comunali, presso il borgo di Trespiano.\nStoria.\nLa villa venne costruita agli inizi del Quattrocento per i Fortini, poi nel 1420 pass\u00f2 ai Bardi e in seguito fu venduta a Giovanni della Stufa. La vedova di Enea della Stufa, Contessina, cedette la villa a Bartolomeo della Croce nel 1538, ma poco dopo fu ancora alienata a Cristofano di Bartolommeo Buontalenti, che nel 1548 la diede in vendita allo scultore Benvenuto Cellini. Dopo la morte dell'artista la villa torn\u00f2 ai Buontalenti, poi ai Marchi, a un ramo secondario dei Medici e, nel 1677, a Gabbriello Casati, romano. Nel Settecento pervenne ai Tartini, che ne furono a lungo proprietari, ed infine alla famiglia Chiocchini, che ne \u00e8 tutt'oggi proprietaria.\nArchitettura.\nLa villa, a tre piani, \u00e8 di dimensioni relativamente modeste, circondata da un giardino delimitato da un muricciolo parallelo a via Viuccia, che, dopo aver transitato a fianco della villa, arriva fino a via Faentina.\nLa pianta dell'edificio \u00e8 compatta e si accede all'interno da un portone incorniciato da bozze in pietra lisce, con al fianco due piccoli sedili e due finestre con mensole. Al primo piano si apre al centro un balconcino con parapetto in ferro battuto, mentre su una parete laterale si trova una meridiana.\nDall'altro lato della strada si trova una piccola cappella gentilizia, a pianta rettangolare, con tetto a capanna e con un portale con timpano. Sul retro della villa, a un livello inferiore, si trovano alcuni annessi destinati alle attivit\u00e0 agricole."}
{"id": "1724708", "revid": "1272592", "url": "https://it.wikipedia.org/wiki?curid=1724708", "title": "Alcazar", "text": "Alcazar, parola spagnola di origine araba (dall'arabo \u0644\u0642\u0635\u0631 -al qasr-), pu\u00f2 rimandare a diverse voci:"}
{"id": "1724709", "revid": "130842", "url": "https://it.wikipedia.org/wiki?curid=1724709", "title": "Iveco 315", "text": "Il Fiat 315 poi Iveco 315 \u00e8 un modello di autobus costruito dal 1978 al 2001.\nStoria.\nL'Iveco 315 fu presentato nel 1978 sotto il marchio Fiat per sostituire il Fiat 314 in ambito interurbano. \u00c8 stato progettato per le linee extraurbane a bassa affluenza e per quelle transitanti in strade strette come per esempio quelle di montagna. Il suo \"gemello\" in allestimento urbano \u00e8 l'Iveco 316. L'autobus, realizzato nell'unica lunghezza di 7,5 metri, \u00e8 stato carrozzato (oltre che dalla stessa Iveco) anche da altri carrozzieri italiani quali Menarini, Orlandi, Padane e Garbarini ed esteri quali Van Hool e Magirus. Nel 1983 viene adottato il solo marchio Iveco. Nel 1985 tutta la gamma Iveco (autobus e autocarri) riceve motori dotati di turbocompressore, di conseguenza i 315 utilizzano la denominazione \"315S Turbo\". La produzione del modello con carrozzeria originale \u00e8 cessata nel 1991, mentre il telaio per carrozzieri esterni \u00e8 stato prodotto fino al 2001. Una delle versioni pi\u00f9 diffuse \u00e8 il \"315 Poker\" con carrozzeria prodotta dalla Orlandi e ripresa dal modello Poker gi\u00e0 realizzato sul telaio dell'Iveco 370.\nCaratteristiche.\nSono esistite tre serie di Iveco 315, la differenza consiste nel motore che \u00e8 aspirato nella prima e sovralimentato (dotato di turbocompressore) nelle altre due successive. Il nome del modello \"315\" \u00e8 seguito da un numero che indica la lunghezza e poi da un altro numero che esprime (in decine) i cavalli erogati dal motore:\nDell'ultima versione non esiste il modello con carrozzeria originale, ma solo il telaio per carrozzieri esterni. Tutti i modelli sono dotati di due porte ad espulsione, i pi\u00f9 moderni anche di aria condizionata ed impianto stereo."}
{"id": "1724713", "revid": "599013", "url": "https://it.wikipedia.org/wiki?curid=1724713", "title": "Wilson Oruma", "text": "Caratteristiche tecniche.\nVeniva solitamente schierato come esterno di centrocampo.\nCarriera.\nClub.\nHa giocato in Ligue 1 con diverse squadre, vincendo anche un campionato con il Lens, una Coppa di Francia con il Guingamp ed una Coppa di Lega con il Sochaux.\nNazionale.\nHa partecipato ai Mondiali Under-17 del 1993 (peraltro vinti dalla sua Nazionale), ai Giochi Olimpici di Atlanta 1996 (nei quali ha vinto la medaglia d'oro), ai Mondiali di Francia 1998 ed a due diverse edizioni della Coppa d'Africa."}
{"id": "1724714", "revid": "174925", "url": "https://it.wikipedia.org/wiki?curid=1724714", "title": "Febbre di Ebstein-Cardarelli", "text": ""}
{"id": "1724715", "revid": "767487", "url": "https://it.wikipedia.org/wiki?curid=1724715", "title": "Huanta", "text": "Huanta \u00e8 una citt\u00e0 del Per\u00f9, capoluogo della provincia omonima situata nella regione di Ayacucho."}
{"id": "1724717", "revid": "110157", "url": "https://it.wikipedia.org/wiki?curid=1724717", "title": "Gado Bravo", "text": "Gado Bravo \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Umbuzeiro."}
{"id": "1724720", "revid": "71433", "url": "https://it.wikipedia.org/wiki?curid=1724720", "title": "I giardini di pietra", "text": ""}
{"id": "1724721", "revid": "110157", "url": "https://it.wikipedia.org/wiki?curid=1724721", "title": "Natuba", "text": "Natuba \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Umbuzeiro."}
{"id": "1724722", "revid": "599013", "url": "https://it.wikipedia.org/wiki?curid=1724722", "title": "Ronald Zubar", "text": ""}
{"id": "1724725", "revid": "767487", "url": "https://it.wikipedia.org/wiki?curid=1724725", "title": "Jastreb", "text": "Jastreb (dal russo \"\u042f\u0441\u0442\u0440\u0435\u0431\") \u00e8 una tuta spaziale utilizzata per le prime missioni del programma Sojuz e concepita anche per un eventuale sbarco sulla Luna. La tuta era progettata per l'attivit\u00e0 extraveicolare degli astronauti sul velivolo spaziale Sojuz.\nL'ideazione e la realizzazione della tuta cominci\u00f2 nel 1966 da parte dell'azienda Zvezda, con l'aiuto di Aleksej Leonov. La tuta Jastreb era diversa dalla precedente poich\u00e9 il boccaporto del modulo orbitale era di dimensioni ridotte.\nLa tuta \u00e8 stata utilizzata soltanto durante il rendezvous tra Sojuz 4 e Sojuz 5."}
{"id": "1724727", "revid": "729019", "url": "https://it.wikipedia.org/wiki?curid=1724727", "title": "Zvezda (modellismo)", "text": "Zvezda \u00e8 un'azienda russa fondata nel luglio 1990 e specializzata nella produzione di giochi e kit di montaggio per modellismo statico nelle scale di maggior successo commerciale. La sua produzione spazia nelle riproduzioni a soggetto storico-militare, dai mezzi corazzati ad aerei, elicotteri, navi e figurini di soldati d'epoca.\nStoria.\nNel 1989, con sede a Mosca, viene registrata come impresa di macchine utensili, nel 1990 viene immesso nel mercato il primo kit di miniature militari storiche dedicate alla Fanteria dell'Armata Rossa. Dal 1\u00ba luglio 1990 Zvezda JSC viene registrata come entit\u00e0 giuridica indipendente.\nNel 1993 Zvezda JSC vince il bando d'investimento per acquisizione a Lobnya, di una fabbrica di giocattoli in plastica, che diventa il principale impianto di produzione dell'azienda. Il 1997 vede la nascita di una nuova linea di sviluppo basata sulla produzione delle bambole \"Barbie\". Dal 2000 l'azienda progetta e produce giochi da tavolo, distinti in prodotti vari sia per il soggetto che per le et\u00e0 dei giocatori.\nProdotti.\nDa quando \u00e8 nata nel luglio 1990, Zvezda da piccola impresa qual era \u00e8 diventata oggi un'impresa leader del mercato russo in ambito di modellismo.\nLa produzione vanta un catalogo di oltre 400 modelli, riproduzioni che sono commercializzate non solo in Russia ma anche all'estero, inoltre distribuisce sul territorio russo i prodotti dell'italiana Italeri e della cinese Dragon.\nDa quando \u00e8 diventata societ\u00e0 per azioni Zvezda produce annualmente pi\u00f9 di 50 nuovi prodotti solo nella linea principale di kit e miniature di militari in livree storiche.\nModelli in kit.\nLinea strategica dell'attivit\u00e0 di Zvevda. I modelli sono prodotti sotto licenze di Tupolev, Kamov, Sukhoy e MiG."}
{"id": "1724728", "revid": "599013", "url": "https://it.wikipedia.org/wiki?curid=1724728", "title": "S\u00e9bastien Hamel", "text": ""}
{"id": "1724734", "revid": "158913", "url": "https://it.wikipedia.org/wiki?curid=1724734", "title": "Santa Cecilia (disambigua)", "text": ""}
{"id": "1724737", "revid": "6923", "url": "https://it.wikipedia.org/wiki?curid=1724737", "title": "Isola Smyley", "text": "L'isola Smyley \u00e8 un'isola antartica.\nGeografia.\nL'isola fa parte del territorio della Penisola Antartica. Si trova alle coordinate geografiche .\nSmyley \u00e8 completamente coperta di ghiaccio e si trova a nord-est della penisola di Rydberg nella Terra di Ellsworth. Lunga 68\u00a0km e larga da 14 a 38 l'isola ha una superficie di 1.000\u00a0km\u00b2 il che la colloca al 323\u00ba posto tra le isole pi\u00f9 grandi del mondo.\nIl Cile considera l'isola parte del Territorio antartico cileno, e del resto anche il Regno Unito la rivendica come parte del Territorio Antartico Britannico; tuttavia tutte le rivendicazioni sono state sospese in virt\u00f9 del trattato Antartico."}
{"id": "1724741", "revid": "547992", "url": "https://it.wikipedia.org/wiki?curid=1724741", "title": "Domenico Chiaramello", "text": "\u00c8 stato deputato all'Assemblea Costituente, e deputato alla Camera nella I e nella II legislatura.\n\u00c8 stato Sottosegretario di Stato al Tesoro nel VI Governo De Gasperi (con delega per le pensioni di guerra) e nel Governo Scelba.\nFu vicesindaco di Torino nell'amministrazione Roveda.\nFu il primo Presidente (1955) della neo-nata Cassa italiana di Previdenza dei Geometri, poi rieletto per un secondo mandato."}
{"id": "1724743", "revid": "200568", "url": "https://it.wikipedia.org/wiki?curid=1724743", "title": "Umbuzeiro (Para\u00edba)", "text": "Umbuzeiro \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Umbuzeiro."}
{"id": "1724747", "revid": "599013", "url": "https://it.wikipedia.org/wiki?curid=1724747", "title": "Modeste M'Bami", "text": "Possiede il passaporto francese.\nCarriera.\nClub.\nGli inizi.\nModeste\u00a0M'Bami nasce a Yaound\u00e9, la capitale camerunese nel 1982. La sua formazione calcistica giovanile avviene nella Kadji Sport Academy di Douala, nel 1999 a 16 anni firma per la Dynamo FC Douala, esordendo nel Campionato camerunese dove rimarr\u00e0 una stagione prima di partire per l'Europa nell'estate 2000. In questi anni \u00e8 stato sempre nelle nazionali giovanili del Camerun, guadagnandosi anche la qualificazione ai Giochi Olimpici di Sidney, dove col Camerun ha vinto la medaglia d'oro all'et\u00e0 di 17 anni.\nSedan.\nNell'estate 2000 l'approdo in Europa: viene acquistato dal Sedan, militante in Ligue 1. Nella prima stagione colleziona 10 presenze, con il Sedan che raggiunge il quinto posto finale. Nel secondo anno conquista la maglia da titolare giocando 24 incontri. L'ultima stagione invece gioca quasi sempre, con 35 partite giocate, retrocedendo in Ligue 2.\nParis Saint Germain.\nNell'estate 2003 arriva nella capitale francese, Parigi, per giocare nel Psg, firma un contratto di 5 anni, anche se rimarr\u00e0 solo 3 anni.\nDurante la prima stagione faceva coppia a centrocampo con un altro giovane, Lorik Cana, ma nonostante la giovane et\u00e0 i due formarono un'ottima coppia e\u00a0M'Bami disput\u00f2 una stagione entusiasmante conquistando con la squadra il secondo posto in campionato, dove mise a segno anche il suo primo gol in Ligue 1 in 35 presenze e vinse per la prima volta la Coppa di Francia da grande protagonista.\nLa seconda stagione inizia bene ed esordisce bene anche in Champions, ma a dicembre 2004 proprio in coppa con il si infortuna e torner\u00e0 in campo dopo molto tempo; a fine stagione sono 19 presenze senza reti in campionato con nono posto finale, pi\u00f9 6 gettoni in Europa.\nNella terza stagione parigina, il camerunese fatica a tornare ai livelli pre-infortunio ma gioca comunque 34 match senza gol, con un altro nono posto in Ligue 1; vince comunque la sua seconda Coppa di Francia, prima di lasciare la capitale con 103 presenze tra campionato e coppe e 2 reti.\nMarsiglia.\nM'Bami firma per i grandi rivali del Marsiglia il 30 agosto 2006 venendo pagato al PSG 2,5 milioni di Euro, firmando un contratto di tre anni e ritrovando cos\u00ec Cana, con cui avevano fatto faville prima che il secondo si trasferisse al Marsiglia.\nM'Bami \u00e8 solo l'ultimo dei giocatori passati dalla capitale al Marsiglia in quegli anni, come D\u00e9hu e Fior\u00e8se nel 2004 o Cana nel 2005.\nLa prima stagione \u00e8 sempre titolare, gioca 30 partite con una rete, quella decisiva segnata negli ultimi minuti al Troyes che lo fa entrare nel cuore dei tifosi, il Marsiglia arriva secondo in Ligue 1 dietro al Lione, in Coppa Uefa arriva un'eliminazione al primo turno, in Coppa di Francia invece arriva una sconfitta in finale ai rigori con il Sochaux.\nNel 2007-2008 col Marsiglia arriva terzo in campionato, in Champions l'eliminazione arriva nei gironi, e in Coppa Uefa agli ottavi di finale.\nLa stagione 2008-2009 deve essere quella della vittoria in campionato,\u00a0M'Bami gioca 23 partite, ma il Marsiglia arriva secondo dietro al Bordeaux per 3 punti; in Champions League il Marsiglia \u00e8 eliminato ancora nei gironi, in Coppa Uefa invece ai quarti di finale per mano dello Shakhtar Donetsk.\nA giugno 2009 gli scade il contratto triennale e, non rientrando nei piani dell'allenatore Deschamps, lascia il Marsiglia. In questi anni M'Bami ha conosciuto molti alti e bassi, passando da sostituto a titolare e viceversa varie volte senza essere mai davvero riuscito a imporsi definitivamente come titolare; lascia con 100 presenze totali e un gol.\nAlmer\u00eda.\nDopo l'addio al Marsiglia, M'Bami fa diversi provini in club inglesi militanti in Premier League: Bolton, Wolverhampton, Portsmouth e Wigan, proprio in quest'ultimo, dopo diverse settimane di prova la societ\u00e0 gli ha offerto un contratto, ma della durata di un solo mese,\u00a0M'Bami non ha accettato.\nIl 1\u00ba ottobre 2009 dopo aver superato un provino ha firmato per l'Almer\u00eda un contratto di un anno, con opzione per altri due.\nNazionale.\nGi\u00e0 da giovane mostr\u00f2 il suo talento, partecip\u00f2 alla Coppa d'Africa Under 20 in Ghana e al Mondiale Under 20 svoltosi in Nigeria dove segn\u00f2 una rete agli ottavi di finale nella sconfitta con il Mali.\nEsordisce in Nazionale maggiore il 18 giugno 2000 nella vittoria per 3-0 sulla Libia.\nNell'estate 2000, viene convocato dal CT Jean-Paul Akono per la spedizione olimpica a Sydney dove il Camerun vince l'oro,\u00a0M'Bami ha solo 17 anni e nei quarti di finale col Brasile di Ronaldinho sigla la rete della vittoria ai tempi supplementari.\nAlla Confederations Cup 2003 dove gioca 5 partite e arriva fino alla finale persa con la Francia.\nDisputa 2 edizioni della Coppa d'Africa: nel 2004 dove segna una doppietta allo Zimbabwe nella fase a gironi e nel 2008 dove arriva sino alla finale persa con l'Egitto."}
{"id": "1724749", "revid": "287204", "url": "https://it.wikipedia.org/wiki?curid=1724749", "title": "Santa Cec\u00edlia (Para\u00edba)", "text": "Santa Cec\u00edlia \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Umbuzeiro."}
{"id": "1724755", "revid": "1699816", "url": "https://it.wikipedia.org/wiki?curid=1724755", "title": "Irisbus Europolis", "text": "L'Irisbus Europolis (noto anche come Iveco 200 Europolis o Irisbus 203E Europolis) \u00e8 un autobus e minibus italiano a pianale ribassato ideato da Cacciamali e prodotto da Irisbus dal 1996 al 2007. Ideato sulla base del Cacciamali TCM890, si diffuse ampiamente in Italia, raggiungendo anche la citt\u00e0 francese di Lione e la citt\u00e0 greca di Salonicco.\nStoria.\nL'Europolis nacque nel 1996 su idea di Cacciamali, che lo propose in due versioni da 9 e 10 metri, denominate rispettivamente TCN105 e TCM920, basandosi sul TCM890, a sua volta derivato dal Portesi Civibus. Nel 1999 Iveco acquist\u00f2 il progetto del mezzo, lasciando la costruzione alla sua divisione autobus Irisbus, mentre Cacciamali continu\u00f2 a fornire la carrozzeria.\nTecnica.\nNei primi anni di produzione, tra il 1996 e il 2001, l'Europolis ha montato il motore FIAT 8060.45, abbandonato in favore dell'Iveco Tector (4 o 6) con l'entrata in vigore delle normative Euro III. Al motore \u00e8 sempre stato abbinato il cambio automatico ZF 4 HP 500.\nAlimentato di base a gasolio, ne sono state commercializzate anche una versione elettrica, sviluppata in collaborazione con ALTRA, e a gas naturale compresso (GNC).\nDiffusione.\nL'Europolis si \u00e8 diffuso principalmente in Italia, dove le flotte maggiori sono state acquistate da: ATAC (Roma), ACTT poi MOM (Treviso), CTM (Cagliari), ANM (Napoli), ACFT poi TPER (Ferrara) e Conerobus (Ancona), che ne acquist\u00f2 3 Europolis 203E.9.27 GNC, in allestimento suburbano. Diversi esemplari sono stati acquistati da TCL (Lione) e dalle aziende di trasporto pubblico delle citt\u00e0 di Pola e Salonicco."}
{"id": "1724759", "revid": "110157", "url": "https://it.wikipedia.org/wiki?curid=1724759", "title": "Camala\u00fa", "text": "Camala\u00fa \u00e8 un comune del Brasile nello Stato del Para\u00edba, parte della mesoregione di Borborema e della microregione del Cariri Ocidental."}
{"id": "1724760", "revid": "767487", "url": "https://it.wikipedia.org/wiki?curid=1724760", "title": "Elliot Grandin", "text": ""}
{"id": "1724762", "revid": "2036687", "url": "https://it.wikipedia.org/wiki?curid=1724762", "title": "Christine N\u00f6stlinger", "text": "Biografia.\nVivace e molto ribelle gi\u00e0 da piccola, era figlia di una famiglia di lavoratori (il padre ebbe molti problemi sotto l'occupazione nazista, per via della sua militanza nel partito socialista). Studi\u00f2 all'Accademia di Belle Arti e inizi\u00f2 ad insegnare Storia dell'Arte alle scuole superiori; resasi per\u00f2 conto che non sarebbe mai diventata una vera pittrice, si licenzi\u00f2 e decise di sposarsi e di dare alla luce le sue due figlie. Successivamente inizi\u00f2 a lavorare come giornalista e a raccontare storie, inizialmente per raccontarle alle sue bambine. Scrisse principalmente romanzi per ragazzi - dove affront\u00f2 temi delicati come quelli del razzismo, del bisogno e dell'esclusione, in una prospettiva quindi sempre antiautoritaria - ma fu anche autrice televisiva e radiofonica. Alcune sue opere furono illustrate da lei stessa. Nel 1984 vinse anche il premio Hans Christian Andersen\nFra i tanti riconoscimenti ricevuti, il pi\u00f9 prestigioso riconoscimento internazionale \u00e8 la Medaglia Hans Christian Andersen, ricevuta nel 1984.\nNel 1987 vinse il Premio Cento per \"Il Wauga\".\nScrisse anche una divertente e a tratti drammatica opera autobiografica, sulla sua infanzia a Vienna durante la guerra, intitolata \"Il nonno segreto\"."}
{"id": "1724763", "revid": "110157", "url": "https://it.wikipedia.org/wiki?curid=1724763", "title": "Coxixola", "text": "Coxixola \u00e8 un comune del Brasile nello Stato del Para\u00edba, parte della mesoregione di Borborema e della microregione del Cariri Ocidental."}
{"id": "1724773", "revid": "599013", "url": "https://it.wikipedia.org/wiki?curid=1724773", "title": "Laurent Bonnart", "text": ""}
{"id": "1724774", "revid": "110157", "url": "https://it.wikipedia.org/wiki?curid=1724774", "title": "Monteiro", "text": "Monteiro \u00e8 un comune del Brasile nello Stato del Para\u00edba, parte della mesoregione di Borborema e della microregione del Cariri Ocidental."}
{"id": "1724776", "revid": "767487", "url": "https://it.wikipedia.org/wiki?curid=1724776", "title": "Yerupaja", "text": "Il monte Yerupaja o \"Nevado Yerupaja\" (6.635 m s.l.m.) \u00e8 la pi\u00f9 alta vetta della Cordillera Huayhuash in Per\u00f9 e la seconda del paese dopo il monte Huascar\u00e1n. \u00c8 situata al confine tra la regione Ancash e quella di Hu\u00e1nuco non lontano dalla citt\u00e0 di Huaraz, all'interno del Parco nazionale del Huascar\u00e1n.\n\u00c8 una delle vette pi\u00f9 difficile da scalare tra le Ande. La prima scalata fu realizzata nel 1950 da Jim Maxwell e Dave Harrah. Molti visitatori lo considerano il monte pi\u00f9 spettacolare dell'America meridionale."}
{"id": "1724777", "revid": "38120", "url": "https://it.wikipedia.org/wiki?curid=1724777", "title": "Castello di Pietrarossa", "text": "Il castello di Pietrarossa \u00e8 una fortezza probabilmente di epoca medievale situato a Caltanissetta. Nonostante l'origine del nome sia controversa (potrebbe indicare il colore dei mattoni che un tempo rivestivano le sue torri e di cui oggi rimane solo qualche traccia), rappresenta uno dei pi\u00f9 antichi edifici della citt\u00e0.\nDescrizione.\nSorge a ridosso della chiesa di Santa Maria degli Angeli e del cimitero monumentale, nei pressi dell'antico quartiere arabo della citt\u00e0, e domina, dall'alto del burrone sul quale si erge, tutta la vallata sino al fiume Salso.\nStoria.\nOrigine del castello.\nL'origine del castello \u00e8 tuttora oggetto di dibattito: \u00e8 difficile ricostruire la storia pre-normanna della fortezza per l'assenza di documentazioni e, ancora oggi e nonostante gli studi, le uniche notizie certe sul castello riguardano il periodo successivo all'insediamento di Ruggero I d'Altavilla.\nLa versione pi\u00f9 accreditata vuole che il castello fu edificato dai bizantini tra il 750 e l'800, (vedi Luigi Santagati in Archivio nisseno n. 4 del 2009, p 138) ma esistono anche altre ipotesi:\norigine saracena; origine pregreca (per via di alcune le lettere graffite trovate su alcuni baluardi ritenuti simboli dell'alfabeto sicano, in realt\u00e0 segni di lapicidi del XIII secolo);\norigine romana (sarebbe nato da \"avanzi di fabbriche Romane\");\norigine gotica;\norigine greca (la rocca sarebbe stata edificata dai siracusani ed infruttuosamente attaccata dagli ateniesi).\nEpoca angioina.\nIl castello fu teatro di vari avvenimenti sotto il dominio angioino, in particolare della resistenza da parte di Nicol\u00f2 Maletta contro le armate angioine condotte da Guglielmo d'Estendard, finch\u00e9, tradito dai suoi, fu costretto a cedere il castello al francese, finendo poi impiccato.\nEpoca aragonese.\nIl periodo di maggior prestigio, il castello lo visse sotto il dominio degli Aragonesi: infatti, fu scelto come sede dei tre Parlamenti generali di Sicilia, negli anni 1295, 1361 e 1378.\nIl Quattrocento, il Cinquecento.\nNel 1407, il castello pass\u00f2 in propriet\u00e0 alla famiglia Moncada, nella persona di Matteo, ed inizi\u00f2 il suo periodo di decadenza in quanto, adibito ormai alle sole funzioni militari, fu ritenuto inadatto come residenza nobiliare. Sul finire del XV secolo i sotterranei del castello vennero addirittura adibiti a carceri.\nNella notte del 27 febbraio 1567, a causa dell'inconsistenza della roccia su cui era stata costruita, gran parte dell'inespugnabile fortezza croll\u00f2. Rimasero in piedi solo alcuni terrapieni, due torrioni ed una sottile torretta di guardia che crollo nei primi anni del XX secolo.\nNel 1591 vennero iniziati dei lavori di manutenzione, ma questi finirono per trasformare il castello in una cava di pietra da costruzione.\nIn seguito a questo progressivo smantellamento, nel 1600 fu trovato il cadavere di Adelasia, nipote di Ruggero I d'Altavilla, cinta da una corona di rame che ne indicava il nome e la progenie."}
{"id": "1724778", "revid": "287204", "url": "https://it.wikipedia.org/wiki?curid=1724778", "title": "Ouro Velho", "text": "Ouro Velho \u00e8 un comune del Brasile nello Stato del Para\u00edba, parte della mesoregione di Borborema e della microregione del Cariri Ocidental."}
{"id": "1724779", "revid": "125162017", "url": "https://it.wikipedia.org/wiki?curid=1724779", "title": "Andr\u00e9 Ayew", "text": "Biografia.\nAndr\u00e9 \u00e8 il figlio di Abedi Pel\u00e9, nipote di Kwame Ayew, fratello di Abdul Rahim Ayew e Jordan Ayew. Tutti calciatori professionisti.\nCaratteristiche tecniche.\n\u00c8 un centrocampista veloce ed aggressivo. Sicuro nell'impostazione della manovra ed abile finalizzatore. Col Ghana ha giocato in posizione di trequartista a sinistra e al centro.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nNato il 17 dicembre 1989 in Francia, Ayew inizia la sua carriera calcistica in Ghana militando nelle formazioni giovanili del Nania, club rappresentativo della capitale Accra. Fa il suo esordio nella Ligue 1 il 15 agosto all'et\u00e0 di 18 anni, nella partita contro il Valenciennes subentrando negli ultimi minuti a M\u2019bami. Successivamente viene ceduto in prestito al Lorient e poi all'Arles-Avignon, quindi dopo un mondiale sopra le righe ritorna al Marsiglia.\nIl 27 aprile 2011 grazie alla sua tripletta nella partita vinta per 4 a 2 contro il Nizza, insieme al gol del fratello Jordan, riesce a scavalcare la capolista Lille. Ma nelle ultime giornate il Lille riesce ad aggiudicarsi il titolo di campione di Francia. Tuttavia il 27 luglio 2011, durante la Supercoppa di Francia, l'OM riesce ad aggiudicarsi il titolo dopo una rimonta pazzesca guidata da Andr\u00e9, autore ancora di una tripletta (5-4).\nIl 28 settembre 2011 mette a segno una doppietta al Velodrome in Champions contro il e si ripete in campionato il 22 ottobre 2011 risulta ancora decisivo con la maglia dell'OM mettendo a segno una doppietta contro l'Ajaccio. Una rete di straordinaria importanza la realizza in Champions League il 22 febbraio 2012, durante gli ottavi di finale, dove grazie al suo gol nei minuti di recupero l'OM riesce a battere l' per 1-0.\nIl 9 giugno 2015 la societ\u00e0 annuncia che il contratto in scadenza del calciatore non verr\u00e0 rinnovato, lasciandolo cos\u00ec svincolato.\nIl 10 giugno 2015 viene ingaggiato dallo Swansea City, con cui firma un contratto quadriennale.\nL'8 agosto seguente, all'esordio con la nuova maglia, segna il suo primo gol con il club gallese, nella partita pareggiata per 2-2 contro il Chelsea a Stamford Bridge.\nL'8 agosto 2016 si trasferisce al West Ham per 24 milioni di euro, con cui firma un contratto di quattro anni.\nDopo essere tornato allo Swansea, il 21 luglio 2021 viene ufficializzato il suo trasferimento all'Al-Sadd, con cui firma un contratto biennale con opzione per il terzo anno.\nNazionale.\nHa vinto il Campionato mondiale di calcio Under-20 2009.\nNel 2010 viene convocato per il Mondiale in Sudafrica, dove, pur non andando a segno, fornisce delle ottime prestazioni.\nConvocato nel 2014 per il Mondiale in Brasile, va a segno nelle prime due partite, una volta nella sconfitta per 2-1 contro gli Stati Uniti e una volta nel pareggio per 2-2 contro la Germania.\nIl 14 novembre 2021 raggiunge quota 100 presenze col in occasione del successo per 1-0 contro il , in cui segna il gol decisivo con cui consente ai ghanesi di qualificarsi ai play-off per i Mondiali 2022.\nStatistiche.\nPresenze e reti nei club.\n\"Statistiche aggiornate al 7 aprile 2020.\""}
{"id": "1724780", "revid": "729019", "url": "https://it.wikipedia.org/wiki?curid=1724780", "title": "Tekstil'\u0161\u010diki", "text": "Tekstil'\u0161\u010diki \u00e8 una stazione della Metropolitana di Mosca situata sulla Linea Tagansko-Krasnopresnenskaja. Fu inaugurata il 31 dicembre 1966 come parte del ramo \u017ddanovskij, e prende il nome dal quartiere Tekstil'\u0161\u010diki, in cui sorge.\nLa stazione fu progettata da Robert Pogrebnoy ed \u00e8 costruita secondo il design standard. Ad eccezione del marmo grigio sui pilastri e il granito grigio sul pavimento, la stazione spicca per le sue mura. Invece delle comuni piastrelle in ceramica, per la prima volta nella metropolitana di Mosca, fu utilizzato il vetro temperato colorati nelle tonalit\u00e0 del rosso (in alto e in basso) e dell'indaco (al centro). Il vetro \u00e8 sostenuto da una cornice in alluminio.\nLa distanza dalla stazione che la precede, Volgogradskij Prospekt, \u00e8 la pi\u00f9 lunga nella metropolitana di Mosca (3,5 km) e parte di questa tratta \u00e8 in superficie. Questa parte non sotterranea termina appena prima della stazione e dai tunnel si pu\u00f2 intravedere la luce naturale. La stazione \u00e8 situata al di sotto della banchina della stazione ferroviaria Kurskij, a cui \u00e8 possibile accedere direttamente dall'atrio ovest della stazione. L'ingresso orientale della stazione accede a via Ljublinskaja e a viale Volgogradskij. Gli ingressi sono pensiline in cemento (opera degli architetti A.A. Marova e A.B. Bogatyreva). In origine le banchine avevano luci che segnalavano il termine della stessa, ma fuuono poi ricoperte in cemento.\nIl traffico quotidiano di passeggeri che accedono alla stazione \u00e8 di 103.100 persone."}
{"id": "1724781", "revid": "74173", "url": "https://it.wikipedia.org/wiki?curid=1724781", "title": "Tekstil\u0161\u010diki", "text": ""}
{"id": "1724782", "revid": "2075211", "url": "https://it.wikipedia.org/wiki?curid=1724782", "title": "Steve Mandanda", "text": "Biografia.\nSteve Mandanda ha tre fratelli, tutti e tre portieri: Parfait (classe 1989) sotto contratto con il Charleroi, Riffi (classe 1992) in forza all'US Boulogne e Over (classe 1998), in forza al .\nCarriera.\nClub.\nCresce nelle giovanili del Le Havre, con cui debutta in prima squadra nel 2005 giocando la Ligue 2: durante questa esperienza scende complessivamente in campo in 67 partite di campionato, di cui 30 il primo anno e 37 il secondo.\nLa consacrazione al Marsiglia (2007-2016).\nNell'estate del 2007 la dirigenza dell'Olympique Marsiglia decide di acquistarlo, facendogli firmare un contratto quadriennale. In precedenza aveva sostenuto un provino con gli inglesi dell'Aston Villa, che per\u00f2 si concluse con un nulla di fatto. Durante quella stagione Mandanda doveva essere solamente la riserva del portiere titolare C\u00e9dric Carrasso, ma un grave infortunio di quest'ultimo gli permise di esordire in Ligue 1, in UEFA Champions League e in Coppa UEFA. Le buone prestazioni gli valgono il rinnovo del contratto per quattro anni. Dopo la partenza di Mamadou Niang nel 2010, diventa il nuovo capitano della compagine marsigliese.\nVerso la fine della stagione 2015-2016 comunica la sua decisione di non voler rinnovare il contratto per cercare una nuova sfida. Gioca la sua ultima partita con i \"Focesi\" allo Stade V\u00e9lodrome il 7 maggio 2016 contro lo Stade de Reims, mantenendo la porta imbattuta. Gioca la sua ultima partita in assoluto in maglia bianco-celeste il 21 maggio, nella finale di Coupe de France persa per 4-2 contro il PSG.\nComplessivamente, in nove anni di militanza, ha giocato 441 partite, secondo di sempre per numero di presenze dopo Roger Scotti, contribuendo alle vittorie di 1 campionato, 3 Coupe de la Ligue e 2 Supercoppe.\nCrystal Palace (2016-2017).\nDopo essersi svincolato dal Marsiglia, il 30 giugno 2016 svolge le visite mediche e firma il contratto per il Crystal Palace. L'esperienza con il club inglese \u00e8 un vero flop per Mandanda, e a fine stagione si rifiuta addirittura di andare in ritiro prestagionale, dicendo di essere stato \"non rispettato\" dalla societ\u00e0, con cui ha collezionato soltanto 10 presenze.\nRitorno al Marsiglia (2017-).\nNell'estate 2017 torna al Marsiglia, disputando subito la prima partita del campionato 2017-2018 da titolare e mantenendo la rete inviolata contro il Dijon nella vittoria per 3-0.\nNazionale.\nDal 2003 al 2007 \u00e8 stato portiere della nazionale francese Under-21, venendo anche chiamato per gli Europei di categoria del 2006. Dopo aver giocato un paio di partite con la nazionale B, Mandanda veste per la prima volta la maglia della nazionale maggiore il 27 maggio 2008, sostituendo S\u00e9bastien Frey nel secondo tempo di un'amichevole vinta per 2-0 contro l'Ecuador. In occasione degli Europei 2008 in Svizzera e Austria \u00e8 convocato da Raymond Domenech come terzo portiere. Lo stesso commissario tecnico punta su di lui come portiere titolare per le qualificazioni ai Mondiali 2010. Agli stessi Mondiali la selezione transalpina si \u00e8 qualificata e Mandanda \u00e8 stato il secondo di Hugo Lloris durante la competizione. Mandanda \u00e8 stato convocato anche per gli Europei 2012, gli Europei 2016 (giocati in casa) e i Mondiali 2018, dov'\u00e8 sempre stato la riserva di Lloris.\nNei Mondiali 2018 gioca la sua prima partita con la Nazionale francese in una competizione ufficiale nella partita pareggiata per 0-0 contro la Danimarca, partita in cui stabilisce anche un record, diventando il pi\u00f9 vecchio esordiente ai Mondiali nella storia della Nazionale francese. A fine competizione si laurea campione del mondo, grazie alla vittoria in finale dei francesi sui croati. Dopo il Mondiale viene inizialmente accantonato dal ct Deschamps vista la crescita nel suo ruolo di Mike Maignan e Alphonse Ar\u00e9ola, salvo poi tornare tra i convocati nell'ottobre 2019 (in vista delle sfide contro Islanda e Turchia) sia per le buone prestazioni al Marsiglia che per l'infortunio di Hugo Lloris che gli consentono di diventare titolare dei \"Blues\".\nStatistiche.\nPresenze e reti nei club.\n\"Statistiche aggiornate al 24 febbraio 2022.\""}
{"id": "1724783", "revid": "122587065", "url": "https://it.wikipedia.org/wiki?curid=1724783", "title": "Mega Man", "text": " \u00e8 il primo titolo dell'omonima serie di videogiochi a piattaforme della Capcom. Apparso per la prima volta nel 1987 su Nintendo Entertainment System, \u00e8 stato in seguito convertito per MS-DOS da una ditta esterna a Capcom, la \"Hi-Tech Expressions\".\nIl protagonista del gioco, Mega Man, deve combattere contro il Dr. Wily e i sei Robot Masters sotto il suo controllo. Il titolo \u00e8 caratterizzato dal suo gameplay non lineare che permette al giocatore di decidere l'ordine in cui completare i sei livelli iniziali, che terminano con uno scontro con uno dei Robot Masters e l'ottenimento della sua arma speciale.\nTrama.\nNell'anno 200X, i robot sono utilizzati per assistere l'umanit\u00e0 nella vita di ogni giorno dopo le innovazioni del robot designer Dr. Thomas Light, considerato il padre della robotica moderna, che ha anche creato due robot assistenti da laboratorio: Rock, noto anche come Mega, e sua sorella Roll. Un giorno, i robot vanno fuori controllo e iniziano ad attaccare la popolazione. Insieme a essi ci sono altri sei robot umanoidi (Robot Master) creati dal Dr. Light per scopi industriali: Cut Man, Guts Man, Ice Man, Bomb Man, Fire Man ed Elec Man. Il responsabile di tutto ci\u00f2 \u00e8 il rivale di lunga data di Light, il Dr. Albert W. Wily, desideroso di conquistare il mondo. Rock, avendo un forte senso di giustizia, si offre come volontario per fermarlo e chiede al suo creatore di farsi trasformare in un robot da combattimento. Con riluttanza, il Dr. Light accetta e Rock diventa cos\u00ec Mega Man. I sei Robot Master sono sconfitti, e dopo aver riottenuto i loro nuclei centrali insieme alle loro abilit\u00e0, Mega Man sconfigge Wily nella sua fabbrica di robot e ritorna a casa dalla sua famiglia.\nLa trama differisce nella versione occidentale nel gioco: in questa versione, Mega Man e i sei Robot Masters sono creati da entrambi i dottori per il beneficio dei cittadini di Monsteropolis (questo luogo non esiste nella trama originale e non \u00e8 canonico). Wily si rivela essere un assistente sleale e riprogramma i sei robot per conquistare il mondo, creando i sette imperi di Monsteropolis. Dr. Light spedisce in missione Mega Man per distruggere le sue stesse creazioni e fermare i piani del malvagio Dr. Wily.\nModalit\u00e0 di gioco.\nIl gioco \u00e8 diviso in sei livelli, pi\u00f9 quattro finali; questi ultimi appaiono solamente dopo avere terminato gli altri, affrontabili in maniera arbitraria. Il giocatore ha su schermo due indicatori (inizialmente uno soltanto), entrambi composti da 28 tacche. Essi rappresentano l'energia di Mega Man e delle sue armi speciali; ogni volta che se ne fa uso o si viene danneggiati, si perde un certo quantitativo di energia; raccogliendo un appropriato power-up l'energia persa viene ripristinata. L'arma principale di Mega Man \u00e8 il Mega Buster, un cannone equipaggiato sulle mani che spara dei proiettili solari (l'energia solare \u00e8 la fonte di energia principale di Mega Man).\nBoss.\nAlla fine di ogni livello c'\u00e8 un \"Robot Master\", un boss dotato di un particolare attacco di solito in tema con il resto del livello: ad esempio, Fire Man fa uso del fuoco come arma, e l'ambientazione del suo livello \u00e8 ricca di fiamme e lava. Una volta sconfitto un boss, Mega Man ne ottiene l'arma speciale e, a partire dal livello successivo, \u00e8 possibile selezionare tale arma attraverso il menu che appare premendo il tasto pausa (\"start\"). Ogni boss ha un punto debole, consistente proprio in un attacco speciale acquisito da un altro boss. Questo deriva dal fatto che il direttore dei creatori, Akita Kitamura (nonostante venne poi rimpiazzato da Keiji Inafune) aveva in mente il gioco della morra cinese durante lo sviluppo del gioco.\nLa tabella seguente elenca i Robot Master in un ordine di numero seriale, in cui ogni Robot Master \u00e8 debole contro l'arma ottenuta di un altro. \u00c8 possibile iniziare il videogioco da uno qualsiasi dei sei Robot Master e in qualunque ordine.\nRemake.\nUna versione rivisitata di questo gioco \u00e8 stata prodotta per PlayStation Portable nel 2006 con il nome di \"Mega Man Powered Up\" e con l'inclusione di due modalit\u00e0: \"classica\", basata sulle stesse grafiche e ambienti del gioco originale, e \"moderna\", con nuove grafiche, ambienti e gameplay."}
{"id": "1724784", "revid": "152625", "url": "https://it.wikipedia.org/wiki?curid=1724784", "title": "Europolis", "text": ""}
{"id": "1724786", "revid": "228587", "url": "https://it.wikipedia.org/wiki?curid=1724786", "title": "Modulo orbitale", "text": "Il modulo orbitale era la parte sferica del velivolo spaziale Sojuz ed era utilizzato esclusivamente in orbita, e non durante le fasi di lancio o rientro.\nServiva principalmente per l'igiene e il riposo dell'equipaggio, anche se fu utilizzato come camera di decompressione durante il rendezvous tra Sojuz 4 e Sojuz 5.\nNel veicolo cinese Shenzhou, il modulo orbitale \u00e8 stato potenziato, consentendogli un'alimentazione per mezzo di pannelli solari autonomi e un suo sistema di manovra orbitale; in questo modo pu\u00f2 continuare la propria attivit\u00e0 indipendente di esplorazione, una volta staccatosi dal modulo di rientro e da quello di servizio."}
{"id": "1724791", "revid": "599013", "url": "https://it.wikipedia.org/wiki?curid=1724791", "title": "Enrique Saura", "text": "Carriera.\nClub.\nInizi\u00f2 nelle giovanili del Castell\u00f3n. Nel 1975 pass\u00f2 al Valencia CF, dove milit\u00f2 per la maggior parte della sua carriera. Con la squadra valenciana vinse nel 1979 una Coppa del Re e nel 1980 la Coppa delle Coppe e la Supercoppa europea.\nNel 1985 ritorn\u00f2 al Castell\u00f3n, e tre anni dopo pass\u00f2 al C.D. Onda, dove termin\u00f2 di giocare nel 1992.\nNazionale.\nCon la gioc\u00f2 dal 1978 al 1982 23 partite impreziosite da 4 reti. Debutt\u00f2 il 4 novembre 1978 a Parigi contro la \nCon le furie rosse disput\u00f2 le Olimpiadi di Montreal 1976 e il , dove segn\u00f2 anche la rete vincente nel 2-1 contro la Jugoslavia nella seconda partita della prima fase a gironi."}
{"id": "1724793", "revid": "36426", "url": "https://it.wikipedia.org/wiki?curid=1724793", "title": "Mura di Montiano", "text": "Le mura di Montiano costituiscono il sistema difensivo dell'omonimo borgo del territorio comunale di Magliano in Toscana.\nStoria.\nLa cinta muraria fu costruita durante il periodo medievale, a difesa del fiorente centro agricolo. L'opera venne ultimata dagli Aldobrandeschi nel tardo Duecento, quando Montiano era gi\u00e0 stato inglobato nella Contea di Sovana.\nNelle epoche successive, la struttura difensiva non venne modificata, n\u00e9 dai Senesi n\u00e9 dai Medici; solo in alcuni tratti \u00e8 stata parzialmente o interamente incorporata dalle pareti esterne di edifici abitativi.\nDescrizione.\nLe mura di Montiano delimitano interamente il borgo, sviluppandosi a forma ellittica.\nPrive di strutture fortificate di rilievo, sono costituite esclusivamente da una cortina muraria, rivestita in blocchi di pietra, che in alcuni tratti \u00e8 inglobata o sormontata dalle mura perimetrali esterne di edifici del centro. Nel complesso, hanno conservato discretamente gli originari elementi stilistici medievali.\nL'unica porta di accesso al borgo, la porta di Montiano, si apre lungo il tratto sud-orientale della cerchia muraria."}
{"id": "1724795", "revid": "599013", "url": "https://it.wikipedia.org/wiki?curid=1724795", "title": "Mamadou Sakho", "text": "Biografia.\nMamadou Sakho \u00e8 nato nel XVIII arrondissement di Parigi da genitori senegalesi.\n\u00c8 il quinto di sei fratelli e sorelle. La sua famiglia viveva nel quartiere della Goutte-d'Or fin quando si trasfer\u00ec a Porta di Vincennes, nel quartiere di Reuilly, nel XII \"arrondissement\" di Parigi.\nDa piccolo ha vissuto per strada facendo l'elemosina. A Liverpool aiutava i pi\u00f9 giovani a imparare la lingua francese.\nCarriera.\nClub.\nParis Saint-Germain.\nDebutt\u00f2 nel calcio a otto anni nelle giovanili del .\nCresciuto nel \"PFC\", nel 2002 passa al vivaio dei pi\u00f9 noti concittadini del .\nCon il \"PSG\" debutta in prima squadra nel 2006, all'et\u00e0 di sedici anni. Nel 2007, diciassettenne, indossa per la prima volta la fascia di capitano della squadra, diventandone il pi\u00f9 giovane nella storia del club. Divenuto titolare nel tempo, nel 2008 vince la Coppa di Lega francese, disputando da titolare la finale contro il per 2-1, e nel 2010 la Coppa di Francia contro il per 1-0. Il 22 maggio 2011 viene premiato come miglior giovane della Ligue 1 2010-2011. Dopo il ritiro di Claude Mak\u00e9l\u00e9l\u00e9, diventa il capitano dei parigini.\nLiverpool.\nNell'estate 2013 al PSG arriva dalla Roma il difensore Marquinhos, e il 2 settembre 2013 Sakho passa al per 17 milioni di euro. Il debutto avviene il 16 dello stesso mese contro lo , gara finita sul risultato di 2-2, giocata al Liberty Stadium. Il tecnico dei \"Reds\" Brendan Rodgers ha definito il francese come un \u00abmostro\u00bb in allenamento, prima del suo debutto ufficiale. Il 22 settembre Sakho vola in Francia per salutare i suoi ex tifosi, proprio in vista della sfida contro il Monaco, spiegando il suo amore per il club parigino che tifa sin dall'infanzia. Il 25 settembre 2013 fa il suo esordio in Football League Cup nella sconfitta per 1-0 in trasferta contro il Manchester United. Il 7 dicembre 2013 segna la sua prima rete con la maglia del Liverpool, nella gara vinta per 4-1 ad Anfield contro il . Conclude la sua prima stagione in Inghilterra con 19 presenze e 1 gol in totale.\nLa stagione successiva \u00e8 una stagione complicata con continui infortuni che gli impediscono di trovare continuit\u00e0. Il 16 settembre 2014 trova la prima presenza con la maglia del Liverpool in Champions League nella prima partita del girone vinta 2-1 in casa contro il Ludogorets. Nel corso della stagione non riesce a segnare alcun gol.\nLa nuova stagione \u00e8 segnata dal cambio in panchina dell'allenatore del club: a ottobre Brendan Rodgers lascia spazio a Jurgen Klopp. Nonostante questo cambio non perde il posto da titolare, anzi viene molto apprezzato dal nuovo tecnico tedesco. Nella prima partita del girone di Europa League indossa per la prima volta la fascia da capitano. Il 14 aprile 2016 trova il primo gol europeo in carriera, nella rocambolesca vittoria per 4-3 contro il Borussia Dortmund ad Anfield. Il 20 aprile 2016 arriva anche la sua prima rete in campionato, che gli mancava da pi\u00f9 di un anno, nel derby vinto per 4-0 contro l'Everton. Tre giorni dopo viene sospeso in via temporanea dal club per essere risultato positivo ad un test antidoping.\nCrystal Palace.\nIl 30 gennaio 2017 viene ceduto in prestito al Crystal Palace.\nIl 31 maggio finisce il prestito, ma il 1\u00ba settembre 2017 torna al Palace siglando un contratto quadriennale.\nIl 1\u00ba luglio 2021 viene svincolato dalla squadra della capitale inglese.\nMontpellier.\nIl 27 luglio 2021 torna in patria da svincolato firmando per il .\nNon convocato per la prima partita di campionato contro l'Olympique Marsiglia, esordisce sette giorni dopo contro il Stade Reims partendo titolare e disputando tutta la partita.\nNazionale.\nDopo aver giocato per tutte la compagini giovanili (Under-16, 17, 18, 19 e Under-21), debutta con la nazionale maggiore di Laurent Blanc il 17 novembre 2010 nell'amichevole vinta per 2-1 contro l'Inghilterra.\nIl 19 novembre 2013 segna i suoi primi goal con la maglia della nazionale maggiore durante lo spareggio di qualificazione per i Mondiali del 2014 contro l'Ucraina, risultando decisivo ai fine della qualificazione francese con una doppietta; i transalpini hanno ribaltato cos\u00ec il 2-0 dell'andata.\nViene convocato per i Mondiali 2014, che vede la selezione transalpina uscire ai quarti, dove ottiene 4 presenze. Continua ad ottenere sporadiche presenze tra il 2014 e marzo del 2016.\nNonostante i suoi problemi di doping poteva essere convocato per gli Europei giocati in casa nel 2016 visto che la squalifica gli era stato tolta in maggio, ma non \u00e8 stato convocato per la manifestazione.\nNonostante non giocasse una partita dal 2016, viene inserito tra i preconvocati per i Mondiali 2018, non figurando tuttavia tra i 23 convocati finali.\nIl 20 novembre 2018 torna a disputare una gara con la Francia, in amichevole con l'Uruguay, dopo pi\u00f9 di due anni e mezzo di assenza.\nStatistiche.\nPresenze e reti nei club.\n\"Aggiornato il 11 dicembre 2020.\""}
{"id": "1724796", "revid": "294184", "url": "https://it.wikipedia.org/wiki?curid=1724796", "title": "Statuto della Val d'Ambra", "text": "Il \"Constitutum Vicecomitatus Vallis Ambrae\", meglio noto come Statuto della Val d'Ambra, fu redatto nel 1208 per ordine del conte Guido Guerra III ed era la costituzione politica del Viscontado della Val d'Ambra, sottoregione amministrativa dei possedimenti dei conti Guidi creata appunto nel 1208 scorporandola dal Viscontado di Porciano. Scritto su pergamena in formato di piccolo quarto, su un totale di dieci fogli doppi, \u00e8 il primo statuto della storia toscana se si esclude il \"Breve Consulum Pisanae Civitatis\" del 1163 che comunque non lo eguaglia per complessit\u00e0 e completezza giuridica.\nVenne compilato a Vallettole da dodici uomini, due per ognuna delle terre che componevano il viscontado, cio\u00e8 Bucine, Torre del Mercatale oggi Mercatale-Torre, Campo Selvi oggi Caposelvi, Pogi, Galatrona, e Rendola. Particolarmente interessante il fatto che un feudatario, invece di imporre \"ex imperio\" gli ordinamenti civili dei suoi possedimenti, avesse deputato a comporli, per mezzo dei loro rappresentanti, i suoi stessi sudditi.\nCon un simile gesto Guido Guerra V sanc\u00ec il diritto, per i suoi sottoposti, di modellare le leggi in modo che rispondessero il pi\u00f9 possibile alle loro esigenze, la facolt\u00e0 di assistere, come consiglieri, il capo dello stato e soprattutto di potersi radunare pubblicamente per poter prendere decisioni relative agli affari di pubblico interesse.\nOrdinamento politico.\nCapo dello stato era il \"visconte\", che risiedeva a Bucine, mentre capo del governo era un \"podest\u00e0\" che durava in carica un anno a partire da ogni mese di gennaio e che aveva l'obbligo tassativo, per tutta la sua permanenza in carica, di non accettare regali o inviti da alcuno, neanche dallo stesso conte, per evitare qualsiasi tipo di conflitto di interessi.\nIl podest\u00e0, coadiuvato da un \"Vicario\", aveva poteri di \"visconte\" ovvero potere esecutivo e giudiziario delegati direttamente dal conte il quale per\u00f2, in ogni momento, aveva facolt\u00e0 di modificare o annullare le decisione podestarili. Il podest\u00e0 giurava di tutelare l'incolumint\u00e0 del conte e sua della famiglia e di controllare che non venissero lesi i suoi diritti signorali e i suoi averi.\nL'autorit\u00e0 del podest\u00e0 si estendeva a tutte le terre del viscontado e, pur risiedendo stabilmente a Torre di Mercatale, per dodici giorni al mese era tenuto ad andare in giro per le diverse terre della regione a sbrigare le pratiche civili e ad amministrare la giustizia. In particolare era obbligato a stare 3 giorni a Bucine e a Caposelvi, 2 a Pogi e 1 a Rendola e Galatrona. Ma per qualsiasi atto pubblico il podest\u00e0 non poteva agire individualmente ma solo attraverso la delibera del \"Consiglio\" i cui membri erano selezionati fra la popolazione di tutte le terre del viscontado. I consiglieri erano anche quelli che esercitavano gli uffici pubblici nei differenti comuni, cio\u00e8 le comunit\u00e0 locali a cui appartenevano, ed erano retribuiti con un piccolo stipendio. Avevano l'obbligo di presenza e per ogni giorno sottratto, per affari privati, al loro ufficio pagavano una multa di due soldi di denari pisani.\nA parte il podest\u00e0 e i consiglieri, anche tutti gli altri sudditi erano coinvolti nella gestione della cosa pubblica. Gli uomini tra i diciotto e i settanta anni erano tenuti a prestare giuramento di obbedienza al potest\u00e0 e di fedelt\u00e0 al comune e di conseguenza avevano l'obbligo di recarsi alle assemblee pubbliche ogni qual volta il potest\u00e0 ne convocava una. Pur essendo l'assemblea un organo meramente consultivo, non intervenire comportava una multa di dodici denari in virtu' della violazione di un ordine del podest\u00e0 e del disinteresse per gli affari comunali.\nLa gestione delle finanze era affidata a un \"camarlingo\" o \"camerarius\" il quale ogni bimestre presentava lo stato dei conti pubblici al podest\u00e0 e ai consiglieri. Un \"notaio\" dava forma legale alle deliberazioni del Consiglio, compilava i processi della corte, e forniva consulenza legale al podest\u00e0. In ciascuno dei comuni era sempre a disposizione del podest\u00e0 un \"messo comunale\" o \"balitor\". L'imposizione fiscale si faceva per fuochi, cio\u00e8 per nuclei familiari, e i terrieri avevano l'obbligo di prestazione di alcune corv\u00e9e al loro signore compreso il servizio militare. In compenso era preciso dovere delle autorit\u00e0 politiche prendersi cura di vedove ed orfani.\nOrdinamento giudiziario.\nLa legge assicurava ai sudditi del viscontado il diritto alla tutela della vita, della propriet\u00e0 privata, dei traffici e dei commerci. E infatti mentre il potest\u00e0 aveva mano libera nel perseguire, nei modi e nei tempi che riteneva pi\u00f9 opportuni, i delitti pubblici non poteva ricusarsi di fare pronta giustizia nelle dispute tra privati pena una multa di cinque soldi. E nell'emettere la sentenza il podest\u00e0 o, un giudicie da lui incaricato, non poteva indugiare pi\u00f9 di due mesi a meno che le indagini non richiedessero pi\u00f9 tempo.\nConformemente al diritto germanico, al quale giuridicamente si rifaceva lo \"ius\" del documento, nei provvedimenti criminali dello statuto della Val d'Ambra prevaleva il principio che del danno arrecato si facesse ammenda principalmente col denaro e che le pene corporali o la morte fossero solo punizioni di compenso, sussidiarie. Conformemente a questo principio l'offesa veniva stimata in base alla condizione sociale ed economica della persona e dunque, tra le altre, espressamente si stabiliva che se l'offesa o l'offenditrice fosse una donna la multa doveva essere la met\u00e0 di quella che infliggevasi all'uomo. Tuttavia per alcuni principi lo statuto presentava elementi di forte modernit\u00e0 come il fatto che contemplasse tra i crimini pi\u00f9 gravi la violenza sessuale sulle donne e che venisse perseguito sia il delitto compiuto che quello tentato. Tutte le sanzioni pecuniarie erano da liquidare in un arco di tempo massimo di 30 giorni.\nNei casi in cui la legge non determinasse una multa come pena e nel caso di reati commessi da minori, il potest\u00e0 non poteva giudicare da solo e doveva avvalersi di un gran giur\u00ec composto dai vari consiglieri.\nIl signore del feudo non si intrometteva nell'amministrazione della giustizia salvo quando lo statuto, per un crimine specifico, prevedesse due pene e allora la scelta era lasciata all'arbitrio del conte. Tuttavia i delitti commessi contro un suo inviato o un suo rappresentante venivano considerati come commessi contro il conte al quale, in tal caso, era lasciata la punizione del reo. E se, nei crimini contro il signore ove all'imputato fosse stata inflitta una pena pecuniaria, il condannato non pagava la multa entro dieci giorni gli veniva amputato il piede o la mano, bandito dalla terra e confiscati tutti i suoi beni.\nLo statuto prevedeva pene pecuniarie pesanti per i piromani o gli incendiari e per coloro che commettevano vari reati di appropriazione indebita quali l'abigeato o l'uso campione della terra altrui o signoriale. Agli omicidi, senza riguardo alla condizione dell'ucciso, veniva commutata un'ammenda di cento lire di denari piccoli pisani, ma all'omicida contumace si dava il bando perpetuo e la confisca degli averi. Ai ladri si infliggeva la multa e la fustigazione, ai ladri contumaci caduti in mano della giustizia, qualora entro dieci giorni non avessero pagata l'ammenda, si troncava la mano o il piede e si devastavano gli averi a beneplacito del conte. Nel caso di denunce contro ignoti, tutto il borgo era solidalmente mallevadore dei delitti commessi da suoi abitanti.\nImplicazioni storico-sociali.\nCome scrive Bonaini nell'introduzione al testo latino dello statuto: \"E vuolsi eziandio riflettere che rispetto alle condizioni degli uomini della campagna, lo Statuto acconciamente distingue il mezzaiuolo (partiarius colonus), l'affittuario o pensionario (adfictator vel pensionarius) e il conduttore (conductor terrae vel vineae). Intorno alle quali differenze di stato fra le persone che l'agro della Val d'Ambra accoglieva, non \u00e8 mestieri il distendersi stantech\u00e9 si ravvisano in tutto simili a quelle che tuttavia sorvivono nei presenti costumi di Toscana. Ben \u00e8 confortevole il vedere come il sistema della mezzeria fosse praticato fino dal 1208 anche in una terra feudale, e posto quasi in cima a ogni altro sistema di colonia. Su di che debbo pur rammemorare che i contratti di mezzeria rinvenuti dal Ruhmor negli archivii fiorentini e sanesi non sono anteriori al 1250\" [...]. \"Donde discende ugualmente che nel Territorio della Val d'Ambra, dominato dai Conti Guidi cui lo Statuto appartiene, fosse allora in uso, come oggi chiamasi, la piccola cultura imperciocch\u00e9 ove si vede essere praticata la mezzeria \u00e8 pur mestieri supporre che i latifondi gi\u00e0 sparissero\" [...e] \"vuolsi qui congiungere un'altra considerazione che deriva spontanea dal silenzio dello Statuto vale a dire che nella Val d'Ambra fossero ormai scomparsi, o almeno divenuti rarissimi, gli uomini condizionati o come altrimenti vennero detti di vecchio tempo i servi della gleba. Egregia e maravigliosa prova di bene avanzato e progredito incivilimento, fatto notevolissimo da cui forse in gran parte deriv\u00f2 quella lode di civilt\u00e0 ond'ebbero rinomanza cos\u00ec universalmente diffusa gli antichi nostri\"."}
{"id": "1724798", "revid": "1448629", "url": "https://it.wikipedia.org/wiki?curid=1724798", "title": "Villa Coppini", "text": "Villa Coppini si trova a Firenze, in via de' Bruni.\nStoria.\nLa villa, gi\u00e0 appartenuta agli Incontri, una famiglia nobile originaria di Volterra, arriv\u00f2 nel XIX secolo agli Acton, proprietari della vicina villa La Pietra e di altre ville limitrofe. Dopo la morte di Harold Acton (1944) la villa \u00e8 diventata sede di uffici, tra i quali quelli della societ\u00e0 Olivetti.\nDescrizione.\nIl cancello della villa, retto da ampie volute in una rientranza del muro di cinta e sormontato dallo stemma in ferro battuto degli Incontri (due leoni rampanti) con la corona gentilizia.\nLa costruzione, dal corpo allungato, si trova ai bordi di via de' Bruni con una facciata semplice sulla strada, mentre sul giardino posteriore ha un prospetto pi\u00f9 ornato, con finestre e logge sobrie ma eleganti.\nIl corpo principale \u00e8 affiancato da due ali laterali, che presentano una loggetta al secondo piano, mentre la parte centrale si eleva di un ulteriore piano. \nL'ingresso principale \u00e8 composto da un portone voltato con una cornice di bozze di pietra lisce, sormontato da un balconcino con parapetto in ferro battuto. Ai lati del portale si allineano simmetricamente tre finestre con mensole per lato.\nDavanti alla villa si estende un giardino all'italiana ornato da statue e vasi in cotto. Da qui un sentiero attraversa i campi di ulivi dei poderi della propriet\u00e0, fino a villa Natalia."}
{"id": "1724802", "revid": "767487", "url": "https://it.wikipedia.org/wiki?curid=1724802", "title": "Charo Cofr\u00e9", "text": "Moglie del chitarrista Hugo Ar\u00e9valo, con cui collabora attivamente a livello musicale e audiovisivo, \u00e8 stata allieva di Violeta Parra, che ha omaggiato dando tale nome alla propria figlia.\nBiografia.\nIl suo debutto ufficiale avviene alla Carpa de la Reina, centro folcloristico diretto da Violeta Parra, all'epoca in cui, ancora giovanissima, prendeva lezioni dalla Parra e faceva parte della Pe\u00f1a de los Parra. In breve cominci\u00f2 a cantare in molti altri circoli di Santiago e compose anche la colonna sonora del film del 1966 diretto da Nieves Yancovic \"Cuando el pueblo avanza\".\nL'impegno nelle attivit\u00e0 politiche e culturali che fiorirono durante il governo Allende le frutt\u00f2 grande popolarit\u00e0 ed elogi per il valore culturale e musicale del suo repertorio nonch\u00e9 per le qualit\u00e0 espressive e liriche della sua voce.\nCharo si accompagna con una serie di strumenti a corda cileni. Assieme al marito Hugo Ar\u00e9valo, musicista anch'egli, fu invitata alle Olimpiadi Culturali di Monaco nel 1972.\nAmica del poeta cileno Pablo Neruda, nel 1972 si rec\u00f2 a Parigi dove lo stesso Neruda la introdusse negli ambienti culturali e dove per diversi mesi present\u00f2 vari spettacoli in compagnia del marito\nAll'epoca del golpe che rovesci\u00f2 il governo di Salvador Allende, allora poco pi\u00f9 che ventenne, partecipava attivamente alle attivit\u00e0 del gruppo folcloristico del Politecnico di Santiago dando spettacoli tra gli operai delle \"poblaciones\", i quartieri poveri della citt\u00e0.\nNegli anni seguenti prosegu\u00ec la propria attivit\u00e0 in esilio, decidendo di risiedere in Italia, pubblicando i dischi con l'etichetta italiana I Dischi Dello Zodiaco, con la serie Folk Internazionale della Fonit Cetra e, in seguito, con altre etichette europee."}
{"id": "1724803", "revid": "122037779", "url": "https://it.wikipedia.org/wiki?curid=1724803", "title": "Bernard Mendy", "text": "Carriera.\nClub.\nCresce nelle giovanili ed esordisce tra i professionisti del Caen nel 1998. Dopo due stagioni a buon livello passa con il Paris Saint-Germain, vincendo tra l'altro la Coppa Intertoto 2001 a fine della prima stagione. Nel 2002 viene ceduto in prestito agli inglesi del Bolton Wanderers con i quali disputa 21 presenze per poi ritornare nella squadra parigina.\nDal 2003 al 2008 \u00e8 stabilmente un giocatore del PSG. Con i transalpini trova la nazionale e vince 2 Coppe di Francia e una Coppa di lega francese. Totalizzer\u00e0 149 presenze nella massima serie francese, divenendo una delle bandiere del club. Vista la presenza di tante alternative al suo ruolo nell'ultima stagione inizia a trovare meno spazio e viene costretto cos\u00ec a trovarsi una nuova sistemazione.\nNel 2008 torna in Inghilterra, stavolta per indossare la maglia dell'Hull City alla sua prima volta in Premier League. Grazie anche al suo supporto la squadra riesce a mantenere la salvezza. Obiettivo non centrato nella stagione a seguire, motivo per il quale il giocatore si vede costretto a cambiare nuovamente casacca. A fine stagione rimane svincolato. Nel febbraio 2011 diventa un giocatore dell'Odense dopo aver passato l'inizio di stagione senza giocare. Con i danesi ottiene pochissime presenze rientrando poco nei piani dell'allenatore. Ritorna nel 2012 in Francia indossando la maglia del Brest. Purtroppo per lui, non ottiene i risultati sperati e a fine stagione scende in Ligue 2.\nNel 2014 chiusa l'esperienza in patria, viene acquistato a titolo gratuito dagli indiani del Chennaiyin. Realizza la sua unica rete stagionale, in rovesciata, nella vittoria per 2-1 contro gli avversari del Kerala Blasters. Chiude il campionato al primo posto con la propria squadra, ci\u00f2 nonostante non riesce a portare il titolo a casa perdendo durante i play-off. Conclusasi la breve stagione, passa all'AEL Limassol nel gennaio 2015 per continuare a giocare. Perde la finale di coppa, dopo una stagione nel complesso sotto le attese per la squadra cipriota. Ritorna con la casacca blu-bianca del Chennaiyin nel luglio successivo.\nNazionale.\nHa giocato 3 partite con la nazionale francese nel 2004. Il 20 maggio 2004 ha esordito in amichevole contro il Brasile subentrando nel 2\u00ba tempo a Marcel Desailly. Nell'agosto successivo ha poi disputato un'altra amichevole, stavolta contro la Bosnia-Erzegovina giocando tutti i 90 minuti a disposizione. In tutte le presenze con la maglia dei \"blues\" la squadra ha sempre pareggiato."}
{"id": "1724805", "revid": "12290", "url": "https://it.wikipedia.org/wiki?curid=1724805", "title": "Namor il Sub-Mariner", "text": ""}
{"id": "1724808", "revid": "161374", "url": "https://it.wikipedia.org/wiki?curid=1724808", "title": "MpA", "text": ""}
{"id": "1724810", "revid": "71433", "url": "https://it.wikipedia.org/wiki?curid=1724810", "title": "College Road Trip", "text": ""}
{"id": "1724812", "revid": "287204", "url": "https://it.wikipedia.org/wiki?curid=1724812", "title": "Christine Nostlinger", "text": ""}
{"id": "1724818", "revid": "287204", "url": "https://it.wikipedia.org/wiki?curid=1724818", "title": "Cronaca grigia", "text": "La Cronaca Grigia \u00e8 un settimanale, fondato, diretto e in pratica scritto interamente da Carlo Righetti, meglio conosciuto come Cletto Arrighi, giornalista, scrittore, commediografo attivo a Milano nella seconda met\u00e0 del XIX secolo. La \"Cronaca\" esce tutte le domeniche, pur con alcune interruzioni anche pluriennali e cambiamenti di periodicit\u00e0, dal 1860 al 1872. Il primo numero esce l'8 dicembre 1860, ma l'avventura \u00e8 breve. La seconda serie comincia nel 1864: Carlo Righetti riprende le pubblicazioni che s'interrompono nuovamente nel 1869. Fortemente impegnato nell'avventura del teatro in dialetto milanese, il direttore-editore non poteva pi\u00f9 attenersi all'impegno con i suoi abbonati. Altre brevi apparizioni avverranno nel 1872 (per circa otto mesi) e successivamente nel 1881.\nEsempio perfetto di una stampa personalista, destinata a scomparire con la nascita del quotidiano moderno, la \"Cronaca\" si occupava principalmente di politica, di letteratura e di teatro, soprattutto a partire dal 1867, quando Righetti fonda il \"Teatro Milanese\". Nel 1868 il giornale diventa protagonista dello scandalo della cosiddetta Regia cointeressata ai Tabacchi, una sorta di tangentopoli ottocentesca, che vede coinvolti numerosi parlamentari del neonato stato unitario: a questa data risale l'alleanza con un altro quotidiano milanese, il \"Gazzettino Rosa\", diretto da Achille Bizzoni e Felice Cavallotti, e legato al partito radicale. La \"Cronaca grigia\" \u00e8 ritenuto, anche per questo, uno strumento di stampa legato all'ambiente della Scapigliatura (nome per altro inventato dallo stesso Righetti nel suo romanzo \"La Scapigliatura e il 6 febbraio\")."}
{"id": "1724819", "revid": "2730", "url": "https://it.wikipedia.org/wiki?curid=1724819", "title": "Irisbus Arway", "text": "L\u2019Irisbus Arway \u00e8 un autobus prodotto tra il 2006 e il 2013.\nProgetto.\nL'Irisbus Arway \u00e8 stato presentato nel 2006 per sostituire i due autobus interurbani fino ad allora presenti nel catalogo Irisbus: il MyWay (ereditato da Iveco) e l'Ares (ereditato da Renault). Lo stesso nome \u00e8 formato dalla fusione dei nomi \"MyWay\" e \"Ares.\" Ideato come autobus interurbano di fascia medio-alta (dedicato anche al turismo di fascia bassa), ne \u00e8 stata declinata una variante economica, l'Irisbus Crossway.\nL'Arway, prodotto nello stabilimento ex Karosa di Vysoke Myto, \u00e8 stato commercializzato in Francia a partire dal 2006, mentre a partire dal 2007 \u00e8 giunto in Italia.\nTecnica.\nL'Irisbus Arway era equipaggiato con motore Iveco Cursor 8 da 7790\u00a0cm\u00b3 erogante, a seconda delle versioni, 330 o 380 cavalli. Inizialmente commercializzato in versione Euro 4, a partire dal 2008 \u00e8 stata disponibile la versione Euro 5. Entrambi i sistemi sono dotati di sistema DeNOx, responsabile dell'abbattimento dei NOx mediante la nebulizzazione di urea nel secondo silenziatore della marmitta. \n\u00c8 inoltre equipaggiato con il sistema di aria condizionata e, a richiesta, con il sollevatore per carrozzine con relativa postazione.\nVersioni.\nEcco un riepilogo delle versioni prodotte\nDiffusione.\nDurante il lungo periodo di commercializzazione, l'Arway ha conosciuto una discreta diffusione in Italia.\n154 unit\u00e0 sono in circolazione per COTRAL, circa 170 unit\u00e0 sono state smistate tra varie aziende della regione Campania nell'ambito della commessa EAV del 2007. Sono inoltre in circolazione per STP Bari, FNB Bari, FC Catanzaro, AST Palermo, SAF Udine e Line SpA di Lodi."}
{"id": "1724823", "revid": "44210", "url": "https://it.wikipedia.org/wiki?curid=1724823", "title": "Kosmas Damian Asam", "text": ""}
{"id": "1724832", "revid": "729019", "url": "https://it.wikipedia.org/wiki?curid=1724832", "title": "Spartak (metropolitana di Mosca)", "text": "Spartak (), in precedenza chiamata \"Volokolamskaja\" () \u00e8 una stazione della metropolitana di Mosca, situata sulla linea Tagansko-Krasnopresnenskaja; si trova nei pressi dell'aeroporto di Mosca-Tu\u0161ino. Fu costruita nel 1975 come parte dell'estensione nord del ramo Krasnopresnenskij, ma non venne inaugurata sino al 27 agosto 2014.\nI progetti di espansione di Mosca degli anni sessanta prevedevano la costruzione di un quartiere popolare presso il vecchio campo volo di Tu\u0161ino, e Spartak (chiamata all'epoca come la vicina autostrada Volokolamsk) era la stazione destinata a servirlo. Tuttavia il progetto di costruzione del quartiere non part\u00ec mai e Spartak fu lasciata incompleta, anche se strutturalmente pronta.\nLa stazione \u00e8 stata costruita secondo il tipico design della metropolitana moscovita, con scale agli estremi della banchina. \nNon deve essere confusa con la stazione \"Volokolamskaja\" del ramo Mitinskij della linea Arbatsko-Pokrovskaja, che \u00e8 vicina all'autostrada Volokolamskoye.\nNelle vicinanze della stazione si trova l'Otkritie Arena, stadio che ha ospitato alcune partite dei mondiali di calcio 2018."}
{"id": "1724833", "revid": "767487", "url": "https://it.wikipedia.org/wiki?curid=1724833", "title": "Un'estate al mare (film)", "text": "Un'estate al mare \u00e8 un film a episodi del 2008 diretto dal regista Carlo Vanzina, diviso in sette episodi. Il titolo del lungometraggio si rif\u00e0 all'omonima canzone portata al successo nel 1982 da Giuni Russo, brano presente nel film con un'edizione remix di Manu LJ.\nTrama.\nIl film narra delle vicende di un gruppo di personaggi durante il periodo estivo: tifosi di calcio, coppie di amanti, padri single, belle donne e uomini d'affari, finti gay consiglieri di stile per miliardari, emigrati che fanno ritorno al loro paese e grandi attori drammatici costretti in situazioni comiche, ed \u00e8 ispirato ai vecchi successi cinematografici balneari come \"Sapore di mare\".\nGli episodi sono: \"Il conte di Montecristo\" (con Lino Banfi, Victoria Silvstedt) girato a Peschici; \"Saracinesca\" (con Massimo Ceccherini, Alessandro Paci, Marisa Jara) girato a Forte dei Marmi; \"Traffico sulla Pontina\" (con Nancy Brilli, Enrico Brignano) girato a San Felice Circeo; \"Il gioved\u00ec\" (con Enzo Salvi e Massimo Marino) girato a Ostia; \"Extra large\" (con Ezio Greggio, Anna Falchi) girato a Ischia, \"L'isola dell'amore\" (con Biagio Izzo, Alena \u0160eredov\u00e1) girato a Capri; \"La signora delle camelie\" (con Gigi Proietti) girato a Porto Rotondo.\nIl filo guida delle sette storie \u00e8 la voce narrante di Gigi Proietti, che diventa anche il protagonista dell'ultimo episodio.\n\"Il conte di Montecristo\".\nIn \"Il conte di Montecristo\" Nicola torna al proprio paese dopo trenta anni vissuti da emigrante in Svezia. Era partito da cornuto e vuole tornare da vincitore: si presenta in paese con una nuova moglie, una nuova macchina, un assegno da 175.000 euro per l'ospedale del paese. In realt\u00e0 Nicola ha sempre fatto lavori come il cameriere e il pizzaiolo e ora che \u00e8 in pensione ha scelto di spendersi tutti i risparmi con un'escort transessuale e in una donazione, con la speranza di cancellare il soprannome di \"Cornuto\" che tutto il paese gli ha affibbiato.\n\"Saracinesca\".\nIn \"Saracinesca\" un tifoso della Fiorentina si imbatte a Forte dei Marmi in Manzanas, il portiere del Real Madrid, in compagnia della fidanzata. Mettendosi in contatto con gli altri tifosi della squadra fa scattare il tam tam delle radio amatoriali, cercando al contempo di strappare un'ammissione del passaggio a Firenze del grande portiere nero. Nella foga per\u00f2 finir\u00e0 a letto con la fidanzata di lui e poi al pronto soccorso a causa della gelosa reazione di Saracinesca, il quale reagir\u00e0 facendo saltare gli accordi con la squadra viola.\n\"Traffico sulla Pontina\".\nIn \"Traffico sulla Pontina\" Italo e Luciana sono due amanti che si vedono venerd\u00ec 13 agosto a casa di lui, sentendosi furbi nei confronti dei rispettivi coniugi che li aspettano in barca per una serata. Rimasti chiusi in ascensore telefonano annunciando il ritardo e finiscono per litigare e troncare la loro tresca, mentre i rispettivi coniugi, amanti a loro volta, ne approfittano per fare l'amore.\n\"L'isola dell'amore\".\nIn \"L'isola dell'amore\" Dud\u00f9 e suo nipote Fef\u00e8 sono due antiquari di Capri che si fingono omosessuali per vendere molto di pi\u00f9. Dud\u00f9 ha l'occasione di arredare la villa del ricco americano Mr. Allen e della moglie. Mr. Allen deve tornare negli Stati Uniti, e paga \u20ac15.000 a Dud\u00f9 per controllare la moglie. Dud\u00f9 davanti alla sua bellezza finisce per smascherarsi e approfittarne. Il suo lavoro inoltre soddisfa il cliente e la moglie, per potere stare ancora con Dud\u00f9, propone di affidargli l\u2019arredamento di un\u2019altra casa, ma Dud\u00f9 si defila quando capisce che l\u2019americano \u00e8 un gay non dichiarato interessato a lui.\n\"Il gioved\u00ec\".\nNe \"Il gioved\u00ec\", ambientato a Ostia, Enzo \u00e8 un padre divorziato che ogni gioved\u00ec incontra il proprio figlio. Pur di fare colpo su di lui si inventa una bugia dopo l'altra: ha comprato la spider nuova, conosce Francesco Totti e cos\u00ec via... ma le bugie hanno le gambe corte e il figlio rimarr\u00e0 inizialmente deluso, ma poi capir\u00e0 che il padre ha agito cos\u00ec solo per non essere considerato un fallito da lui.\n\"Extra large\".\nIn \"Extra large\" il ragioniere torinese Ugo Persichetti e la moglie Ada, cantante lirica obesa, vanno in vacanza a Ischia. Il ragioniere cerca di sottoporre le cure termali alla moglie Ada pur di essere libero e dedicarsi alla giovane violinista Cosima, sua amante da un anno, arrivando a darle dei potenti lassativi. Ada scopre la tresca e Ugo, stanco delle sue prepotenze, ammette tutto e se ne va, ma Cosima ormai si \u00e8 stancata di stare nell'ombra e, come lui, ha trovato un uomo ricco che vuole aiutarla nella sua carriera, cos\u00ec Ugo torna da Ada. L'episodio \u00e8 il rifacimento di quello interpretato da Alberto Sordi e Anita Allan in Racconti d'estate del 1958.\n\"La signora delle camelie\".\nNell'ultimo sketch del film, \"La signora delle camelie\", un doppiatore cinematografico deve sostituire un suo amico nella parte del conte Duval in una messa in scena del romanzo di Alexandre Dumas \"La signora delle camelie\". Non riuscendo a ricordare le battute a causa di un problema di memoria (motivo che lo spinse a ritirarsi dal palcoscenico) si fa aiutare dal suggeritore, Spartaco, il quale cercher\u00e0 di aiutarlo, ma il conte Duval, capendo male, convertir\u00e0 le battute in frasi divertenti, le quali soddisferanno gli spettatori, che richiederanno parecchie repliche dello spettacolo.\nQuest'ultimo episodio \u00e8 liberamente ispirato a un vecchio sketch di Dino Verde.\nDistribuzione e incassi.\nLa pellicola \u00e8 uscita nelle sale il 27 giugno 2008, prodotta e distribuita da Medusa Film, e ha incassato \u20ac 4.997.000."}
{"id": "1724838", "revid": "47195", "url": "https://it.wikipedia.org/wiki?curid=1724838", "title": "Proposizione finale latina", "text": "La proposizione finale latina, come quella italiana, \u00e8 una frase subordinata che indica il fine o scopo dell'azione espressa nella frase reggente.\nIn latino la proposizione finale \u00e8 costituita da:\nut o ne seguiti da un verbo al modo congiuntivo.\nSi trova con \"ut\" (raramente \"uti\") nelle finali affermative, o \"ne\" nelle negative. Nel caso di due finali coordinate tra loro, la congiunzione \u00e8 \"neque\" se la prima proposizione \u00e8 introdotta da \"ut\", ed \u00e8 \"neve\" se la prima \u00e8 introdotta da \"ne\". Raramente si pu\u00f2 incontrare \"ne non\" con lo stesso valore di \"ut\".\nSi usa il congiuntivo:\nAltri modi per esprimere la proposizione finale.\nLa proposizione finale latina si pu\u00f2 esprimere nei seguenti modi:\nSi notino le due espressioni: \"ut non dicam\" e \"ne dicam\". Nella prima il \"non\" nega solo il verbo cos\u00ec che la frase tradotta in italiano assuma il valore di \u00abper tacere di...\u00bb, \u00abper non parlare di..\u00bb mentre nella seconda il ne serve per negare l'intera frase e serve ad attenuare un giudizio troppo forte; si traduce con \u00abdirei quasi..\u00bb, \u00abper non dire di...\u00bb.\nVerbi con ut e proposizione completiva.\nReggono la proposizione completiva i verbi \"curandi\", \"postulandi\" e \"hortandi\", cio\u00e8 quei verbi che significano:\nEsempio.\nHamilcar effecit, ut imperator in Hispaniam mitteretur [Amilcare ottenne di essere mandato come generale in Spagna] (Nepote)\nEsempio.\nSenectutem ut adipiscantur, omnes optant. [Tutti desiderano di raggiungere la vecchiaia] (Cicerone).\nEsempio.\nMarius edicit, ut frequentes obviam irent Hannibali [Mario ordina che in massa vadano incontro ad Annibale] (Livio)\nOsservazione.\nLe forme ut nemo, ut nihil, ut nullus, ecc. sono consecutive. Nelle finali la negazione passa nella congiunzione, per cui si avr\u00e0:\nEsempio.\nThrasib\u016blus legem tulit, ne quis accusaretur neve multaretur [Trasib\u00f9lo propose una legge, che nessuno fosse accusato n\u00e9 punito] (Nepote)"}
{"id": "1724839", "revid": "767487", "url": "https://it.wikipedia.org/wiki?curid=1724839", "title": "Tita Carloni", "text": "Biografia.\nFiglio di Taddeo (pittore-decoratore) e di Elvezia Piffaretti, sposa in prime nozze Ilse Ruetsch e in seconde nozze Luigia Cairoli. \u00c8 stato membro della Commissione cantonale della protezione dei monumenti (1960-1967) e della Commissione federale delle belle arti (1988-1989). Dal 1971 al 1978 \u00e8 stato deputato del Partito socialista autonomo (PSA) al Gran Consiglio ticinese.\nTra le sue opere vi sono la \"Casa Balmelli\" a Rovio (1956-1957), le \"Case d'appartamenti, negozi e uffici\" a Lugano nel 1960, la \"Casa Perucchi\" ad Arosio (1968-1970), il \"Palazzo dell'Organizzazione cristiano-sociale ticinese\" a Lugano nel 1970, le \"Case a schiera\" di Balerna (1974), la scuola a Stabio (1974)."}
{"id": "1724841", "revid": "322321", "url": "https://it.wikipedia.org/wiki?curid=1724841", "title": "Giacomo Cannonero", "text": "\u00c8 stato vescovo di Asti dall'11 novembre 1952, principe della Chiesa di Asti.\nBiografia.\nIl 13 luglio 1924 a soli 22 anni, era stato ordinato sacerdote e complet\u00f2 gli studi con la laurea in teologia a Genova e una seconda laurea in Diritto canonico all'Apollinare a Roma.\nPer tre anni, fu vice-parroco e poi segretario del vescovo Lorenzo del Ponte e docente di Teologia dogmatica al seminario di Acqui, dove divenne assistente diocesano nell'Azione Cattolica.\nNel 1950 venne nominato coadiutore del vescovo di Asti Umberto Rossi, con diritto di successione, e venne consacrato vescovo il 29 giugno 1950, assumendo l'incarico di rettore del seminario di Asti e in pochi anni rinnov\u00f2 completamente il corpo insegnante.\nNel gennaio 1951 inizi\u00f2 la pubblicazione della \"Rivista diocesana astese\", che tratt\u00f2 principalmente dei temi legati all'azione pastorale.\n\u00c8 stato definito \"il vescovo della Madonna e dell'eucaristia\" a causa dei molti congressi mariani da lui celebrati in diversi centri della diocesi astigiana.\nLa devozione verso la Madonna si riflett\u00e9 anche per la scelta del proprio stemma pastorale: un mare in tempesta sovrastato da una stella simboleggiante la Vergine Maria.\nNel 1953 venne denunciato per violazione delle leggi elettorali, per aver usato la sua carica per scoraggiare gli elettori di votare a sinistra scrivendo alcuni articoli sulla \"Gazzetta di Asti\".\nGenealogia episcopale.\nLa genealogia episcopale \u00e8:"}
{"id": "1724845", "revid": "533647", "url": "https://it.wikipedia.org/wiki?curid=1724845", "title": "Wikipedia in italiano", "text": "Wikipedia in italiano \u00e8 l'edizione in lingua italiana dell'enciclopedia online Wikipedia. Tale edizione, che nacque ufficialmente l'11 maggio 2001, \u00e8 la nona per numero di voci (dopo la Wikipedia in spagnolo e prima di quella in arabo egiziano), con voci .\nL'edizione italiana non \u00e8 una traduzione di un'altra versione linguistica: la maggior parte delle voci, infatti, \u00e8 stata appositamente scritta da utenti italofoni, sebbene varie voci siano state iniziate o ampliate traducendo quelle esistenti in altre lingue.\nPer quanto a volte sia comparsa nei media, la dicitura \"Wikipedia Italia\" \u00e8 errata e priva di significato, dato che le oltre 300 edizioni attive di Wikipedia sono organizzate su base linguistica e non nazionale (e una lingua pu\u00f2 essere parlata in pi\u00f9 di una nazione). Non trattandosi di una \"Wikipedia dell'Italia\", ma di una Wikipedia scritta in lingua italiana, l'espressione \"Wikipedia italiana\" risulta anch'essa non precisa. \"Wikipedia in italiano\" \u00e8 pertanto la dicitura pi\u00f9 adatta. Esistono numerose edizioni di Wikipedia nelle varie lingue locali parlate nell'ambito del territorio italiano.\nSi stima che i progetti in italiano della Wikimedia Foundation, il principale dei quali \u00e8 Wikipedia, abbiano raggiunto nel mese di gennaio del 2009 navigatori italiani (circa il 40% del totale). A gennaio 2020 risultava il quinto sito pi\u00f9 visitato in Italia.\nStoria.\nL'idea di sviluppare edizioni in lingue diverse dall'inglese \u00e8 da ricondurre a Jimmy Wales, che la propose nel marzo del 2001.\nLe prime di queste, tra le quali quella in lingua italiana, furono aggiunte nel maggio dello stesso anno; inizialmente l'indirizzo era italian.wikipedia.com, mentre la notazione ISO 639, it.wikipedia.com, fu attivata alcuni giorni dopo.\n Successivamente, il sito di Wikipedia migr\u00f2 dal dominio wikipedia.com a wikipedia.org.\nLe prime pagine erano semplicemente una copia, ancora in lingua inglese, delle pagine gi\u00e0 esistenti su Wikipedia. Solo dall'11 giugno 2001 si cominci\u00f2 ad operare effettivamente sulle voci.\nUna delle prime pagine modificate fu quella che sollecitava ad aiutare Nupedia con traduzioni e modifiche. I primi lemmi furono dedicati alla comunicazione, a Dante Alighieri, a Petrarca, a Manzoni e ad altri scrittori. Per lungo tempo la lista delle voci rest\u00f2 ferma sui venti-trenta titoli, senza che se ne aggiungessero di nuovi, ma con qualche sparsa modifica su queste o qualche traduzione per aiutare Nupedia ed en.wikipedia.\nIl gruppo degli utenti, per diverso tempo, non raggiunse la decina e si verificava qualche occasionale modifica da IP di passaggio. Il progetto principale restava la Wikipedia in inglese, ancora in parte in fase di lancio, ma gi\u00e0 ricca di discussioni, approfondimenti, proposte e pagine.\nPer \"it.wiki\" (lo pseudonimo nacque subito) le prime sfide furono riuscire a tradurre tutte le pagine, attirare utenti e a consolidare l'esoscheletro (cio\u00e8 l'insieme dei template, della grafica, delle discussioni, e cos\u00ec via). Con la cessazione di Nupedia il progetto si risollev\u00f2 leggermente e verso il 2003 affluirono i primi veri e propri utenti. Con lo sviluppo degli e della , l'edizione in italiano divenne pi\u00f9 sicura e si iniziarono a creare nuove pagine oltre a quelle gi\u00e0 in traduzione.\nDall'inizio del 2004 la Wikipedia in lingua italiana conobbe un notevole incremento, sia come utenti, sia come quantit\u00e0 di voci.\nNell'agosto del 2005 super\u00f2 le edizioni in lingua spagnola e portoghese, diventando l'ottava edizione per numero di voci. La ragione fondamentale del rapido salto da a voci complessive fu un bot automatizzato che ne cre\u00f2 oltre sui comuni spagnoli nell'ambito del \"Progetto:Comuni spagnoli\". Grazie all'aiuto di alcuni bot semiautomatici, la comunit\u00e0 riesce a creare in due settimane le voci enciclopediche di comuni italiani, venendo imitata da altre versioni linguistiche del progetto.\nL'8 settembre 2005 super\u00f2 la Wikipedia in olandese e il giorno dopo super\u00f2 le voci. L'11 settembre super\u00f2 la Wikipedia in svedese, diventando la quinta edizione per numero di voci. La crescita fu dovuta spesso all'utilizzo di script automatici, impiegati ad esempio per la creazione delle oltre sui comuni francesi, nell'ambito del \"Progetto:Comuni della Francia\".\nNel giugno 2006 venne sviluppato, autonomamente da qualsiasi altro progetto Wikipedia nel mondo, il , uno strumento avanzato per l'indicizzazione dei dati biografici e l'immissione automatica di incipit e categorie nelle voci. Gradualmente venne aggiunto a circa voci, ottenendo anche liste automatiche di persone per nazionalit\u00e0, per attivit\u00e0, per data di nascita e morte, e altre caratteristiche.\nIl 23 settembre 2006 \"it.wiki\" venne superata dalla edizione in lingua polacca. Il 16 ottobre 2006 erano registrati utenti (di cui 90 amministratori).\nIn seguito a decisione della Wikimedia Foundation, nel 2007 anche su it.wiki fu adottata un\"Exemption Doctrine Policy\", ovvero un documento che definisce i criteri di ammissibilit\u00e0 dei documenti multimediali che non rientrano nella definizione di \"opera culturale libera\". Il 21 maggio dell'anno stesso la Wikipedia in italiano oltrepassa le voci.\nIl 22 gennaio 2008 furono superate le voci. A febbraio del 2008 fu rinnovata per la terza volta la pagina principale, e il numero di utenti registrati raggiunse i . Il 3 ottobre dello stesso anno, l'edizione in italiano super\u00f2 le voci.\nIl 28 giugno 2009, Wikipedia in italiano super\u00f2 i utenti registrati e due mesi dopo, il 28 agosto, raggiunse le voci. Il 17 dicembre dello stesso anno, it.wiki super\u00f2 la Wikipedia in giapponese.\nIl 13 aprile 2010 it.wiki arriv\u00f2 a utenti registrati. Il 22 giugno 2010 fu oltrepassata la soglia delle pagine e circa tre mesi dopo, il 28 settembre, it.wiki super\u00f2 la Wikipedia in polacco per numero di voci anche se poi successivamente vi furono reciproci scambi di \"posizione\".\nL'11 maggio 2011, alle ore 19:48 ed esattamente nel giorno in cui comp\u00ec il primo decennio, Wikipedia in italiano super\u00f2 le voci, e il giorno seguente sorpass\u00f2 nuovamente la Wikipedia in polacco.\nAutonomamente da qualsiasi altro progetto Wikipedia nel mondo e come primo caso, dalle 19:00 (ora di Greenwich) del 4 ottobre 2011, per tutta la giornata del 5, fino alle 13:00 del 6, Wikipedia in lingua italiana \u00e8 stata oscurata nella totalit\u00e0, come forma di protesta contro il comma 29 contenuto nel disegno di legge in materia di intercettazioni, in fase di approvazione dalla Camera dei deputati della Repubblica Italiana. La comunit\u00e0 ha ritenuto che se tale comma fosse stato approvato avrebbe minato alla base la neutralit\u00e0 di Wikipedia stessa: le leggi italiane si applicherebbero all'operato dei cittadini domiciliati in Italia, dovunque si trovino i server di Wikipedia, e i cittadini italiani costituiscono la grandissima maggioranza dei contributori di Wikipedia in lingua italiana. L'iniziativa ha ricevuto notevole copertura mediatica sia italiana che internazionale. Durante questo lasso di tempo ogni pagina dell'enciclopedia (eccetto la versione \"mobile\") reindirizzava a una pagina contenente un che spiegava le ragioni della protesta. Questa pagina ha ricevuto pi\u00f9 di 8,1 milioni di visite nel giorno del 5 ottobre, raggiungendo, di fatto, il primato della pagina pi\u00f9 visitata in un solo giorno nella storia di it.wiki, vicino alla soglia dell'intero traffico prodotto quotidianamente dalla Wikipedia in lingua italiana. Col rinvio dei tempi di discussione e di approvazione del testo di legge alla camera l'oscuramento \u00e8 stato rimosso, e le pagine sono tornate visibili. Tuttavia fino alla mattina del 14 ottobre rimase visibile un banner che spiegava la posizione della comunit\u00e0 rispetto al testo del comma contenuto nella proposta di legge, banner rimosso in seguito al rinvio, a data imprecisata, della discussione alla Camera dei deputati.\nIl 3 gennaio 2012 la Wikipedia in italiano ha raggiunto cinquanta milioni () di modifiche totali, divenendo la quinta edizione in ordine di tempo a raggiungere questo traguardo, dopo quella inglese, tedesca, francese e spagnola, mentre il 12 marzo dello stesso anno ha superato la soglia delle voci totali.\nIl 22 gennaio 2013, alle ore 04:50, la Wikipedia in italiano raggiunge voci totali.\nIl 3 luglio 2018 \u00e8 la prima Wikipedia a decidere l'oscuramento in segno di protesta contro la proposta di direttiva sul diritto d'autore nel mercato unico digitale, seguita poi da alcune edizioni in altre lingue. Protesta analoga si \u00e8 svolta il 25 marzo 2019, giorno antecedente alla votazione definitiva sulla proposta di direttiva.\nStatistiche.\n l'edizione di Wikipedia in italiano conta (con una crescita di pi\u00f9 di voci al mese), pagine, utenti registrati di cui attivi, amministratori e una \"profondit\u00e0\" (depth) di .\n\u00c8 la nona Wikipedia per numero di voci e, come \"profondit\u00e0\", \u00e8 la 13\u00aa fra quelle con pi\u00f9 di voci (al 29 settembre 2021).\nRiconoscimenti.\nNel corso del tempo it.wiki si \u00e8 guadagnata numerosi riconoscimenti e citazioni da parte di giornali famosi e da parte di numerosissimi siti e applicazioni internet, soprattutto per voci di qualit\u00e0, per la grafica e per la diffusione assai semplice dell'informazione.\nWikipedia in italiano ha ricevuto tre riconoscimenti nell'ambito del Premio WWW, organizzato da \"Il Sole 24 Ore\"; nell'edizione 2005 due premi, come miglior sito nella categoria \"Istruzione e Lavoro\" il premio speciale \"Internet Educational\" assegnato in collaborazione con il Ministero per l'Innovazione e le Tecnologie; nell'edizione del 2007 nella categoria \"Portali, siti di informazione &amp; community\".\nNel 2009 l'edizione in italiano di Wikipedia fu insignita del Premiolino, il pi\u00f9 antico e prestigioso premio giornalistico italiano, \u00abper aver messo a disposizione di tutti una grande enciclopedia aperta, democratica, incessantemente perfezionata in tempo reale (come dimostra ad esempio la scheda di Giorgio Napolitano rifinita dal suo stesso personale) fino a diventare uno strumento utilissimo per chi scrive\u00bb.\nIl 9 novembre 2019 it.wiki \u00e8 stata premiata al Teatro Morlacchi di Perugia come miglior sito divulgativo con il Macchianera Internet Awards, il riconoscimento conferito dall'omonimo blog a seguito di una votazione online ai migliori siti e personaggi italiani presenti su Internet.\nPubblicazione su altri media.\nDall'edizione italiana di Wikipedia \u00e8 stata tratta una prima e unica versione su DVD, pubblicata nel settembre del 2007 per sistemi operativi Microsoft Windows e macOS, che conteneva 300\u00a0000 voci. Il DVD \u00e8 stato sviluppato da Mediaport e distribuito dall'editore EXA Media col marchio di Wikipedia concesso in licenza da Wikimedia Italia per conto della Wikimedia Foundation (sua detentrice). Per ogni copia venduta sono stati corrisposti 0,50 \u20ac a Wikimedia Italia e altrettanti a Wikimedia Foundation; l'editore dichiara di avere venduto copie. Successivamente non sono pi\u00f9 state realizzate altre versioni su DVD o supporto removibile.\nWikipedia in italiano \u00e8 stata disponibile, dalla met\u00e0 del 2006 al 2013, in una versione online per telefoni cellulari e PDA accessibile tramite WAP, con il nome di Wapedia. Sono invece attualmente disponibili una versione mobile del sito (it.m.wikipedia.org) e un'app per Android e iOS.\n\u00c8 possibile accedere ai contenuti di Wikipedia offline usando Kiwix.\nCaratteristiche.\nAlcune caratteristiche relative ai meccanismi decisionali dell'edizione italiana possono differire dalle altre edizioni.\nStudi e ricerche su Wikipedia in italiano.\nEsiste una vasta bibliografia scientifica sul \"fenomeno Wikipedia\" e in particolare sulla Wikipedia in inglese. Sulla Wikipedia in italiano sono disponibili:"}
{"id": "1724851", "revid": "15512287", "url": "https://it.wikipedia.org/wiki?curid=1724851", "title": "Gianni Minoli", "text": ""}
{"id": "1724853", "revid": "339392", "url": "https://it.wikipedia.org/wiki?curid=1724853", "title": "A.S.D. Aversa Normanna", "text": ""}
{"id": "1724862", "revid": "74801", "url": "https://it.wikipedia.org/wiki?curid=1724862", "title": "Walter Ris", "text": "Specializzato nello stile libero ha vinto due medaglie d'oro, nei sl e nella staffetta sl ai Giochi olimpici di Londra 1948.\nNel 1980 \u00e8 diventato uno dei Membri dell'International Swimming Hall of Fame.\n\u00c8 stato primatista mondiale della staffetta sl."}
{"id": "1724864", "revid": "767487", "url": "https://it.wikipedia.org/wiki?curid=1724864", "title": "Manx National Heritage", "text": "Il Manx National Heritage (in mannese: Eiraght Ashoonagh Vannin), \u00e8 un'organizzazione dell'Isola di Man incaricato della protezione e della valorizzazione del patrimonio culturale e storico dell'Isola di Man. Ha cos\u00ec la competenza della gestione dei vari musei, centro di interpretazioni, monumenti, unit\u00e0 e zone protette dell'arcipelago mannese (Isola di Man e le isole circostanti).\nHa sotto la sua responsabilit\u00e0:\nMusei.\nManx National Heritage dirige i seguenti musei:\nThe Story of Mann.\nThe Story of Mann \u00e8 la presentazione pubblica principale del lavoro del Manx National Heritage e comprende tutti i luoghi, ed \u00e8 pi\u00f9 come un componente di un progetto fatto per aumentare la conoscenza della gente della storia e della coltura dell'isola. La storia di Mann spiega i luoghi mettendo a fuoco una gamma di periodi di tempo, dalla storia remota dell'isola dei Vichinghi e successivamente dell'occupazione Celtica (Peel Castle, la casa di Manannan mac Lir), e il periodo medioevale (Rushen Abbey, Castle Rushen), durante il XIX secolo (Cregneash, Laxey Wheel) e fino a oggi (Manx Museum).\nMonumenti e luoghi.\nI seguenti monumenti sono sotto la protezione del Manx National Heritage:\nBeni di eredit\u00e0 storica.\nLe seguenti propriet\u00e0 sono sotto la protezione del Manx National Heritage:"}
{"id": "1724866", "revid": "253269", "url": "https://it.wikipedia.org/wiki?curid=1724866", "title": "Vito Scotti", "text": "Biografia.\nItaloamericano, ha spesso ricoperto il ruolo di caratterista in film importanti come \"Il colonnello Von Ryan\" (1965) e \"Il padrino\" (1972). Per la televisione ha partecipato a serie televisive come \"La famiglia Addams\", \"Colombo\" e \"Cuori senza et\u00e0\" (nell'episodio del 1988, \"Rose's Big Adventure\") e spettacoli di variet\u00e0 (\"The Dick Van Dyke Show\"). Ha inoltre prestato la sua voce per doppiare, nella versione originale, il gatto italiano Peppo ne \"Gli Aristogatti\" (1970). \u00c8 morto il 5 giugno 1996 a causa di un cancro all'et\u00e0 di 78 anni.\nDoppiatori italiani.\nDa doppiatore \u00e8 sostituito da:"}
{"id": "1724870", "revid": "1031941", "url": "https://it.wikipedia.org/wiki?curid=1724870", "title": "Tasso d'attacco", "text": "Il tasso d'attacco \u00e8 un particolare tasso di incidenza che misura la frequenza di una malattia, di una condizione cronica o di un trauma, in una particolare popolazione e in riferimento ad un limitato intervallo di tempo, ad esempio durante un'epidemia.\nNel calcolo del tasso di attacco, il numeratore \u00e8 costituito dal numero di nuovi casi del problema sanitario oggetto di studio nel corso dell'epidemia e il denominatore \u00e8 la popolazione all'inizio del periodo.\nCalcolo.\nLa formula \u00e8:\nformula_1\nAd esempio se 70 persone, su una popolazione di 98 individui, si sono ammalate in seguito ad un'epidemia, il tasso di attacco \u00e8:\novvero il 71.4% della popolazione.\nTasso di attacco secondario.\nIl tasso di attacco secondario \u00e8 una misura di contagiosit\u00e0 ed \u00e8 utile nella valutazione delle misure di controllo e di contenimento delle epidemie. Si ricava con al numeratore il numero di casi di infezione che si verificano tra i contatti entro il periodo di incubazione dopo l'esposizione a un caso primario con al denominatore il numero totale di contatti esposti al contagio. Al denominatore, quando pu\u00f2 essere determinato, si dovrebbe porre solo il numero di contatti suscettibili.\nIl tasso di attacco secondario pu\u00f2 essere definito come la probabilit\u00e0 che si verifichi un'infezione tra persone suscettibili all'interno di un gruppo specifico (ad es. la famiglia o contatti stretti di lavoro), Al contrario, il numero di riproduzione di base, noto come R0 descrive solo la dinamica media della trasmissione.\nCalcolo.\nConsiderando un focolaio di shigellosi in cui 18 persone in 18 famiglie diverse si sono ammalate, se la popolazione della comunit\u00e0 era di 1.000 persone, il tasso di attacco complessivo sar\u00e0 di 18 \u2044 1.000 \u00d7 100% = 1,8%. Dopo i giorni tipici del periodo di incubazione (circa 6), 17 persone nelle stesse famiglie di questi casi \"primari\" hanno sviluppato la shigellosi. Se le 18 famiglie includevano 86 persone suscettibili, il tasso di attacco secondario sar\u00e0:\nformula_3 \novvero il 25,0%"}
{"id": "1724871", "revid": "57342", "url": "https://it.wikipedia.org/wiki?curid=1724871", "title": "Bacchetta", "text": "Con il termine bacchetta si indica in generale un bastoncino diritto, rigido e piuttosto sottile, fatto di legno o di altro materiale."}
{"id": "1724872", "revid": "339392", "url": "https://it.wikipedia.org/wiki?curid=1724872", "title": "A.S.D. San Felice A.C. Normanna", "text": ""}
{"id": "1724874", "revid": "122157421", "url": "https://it.wikipedia.org/wiki?curid=1724874", "title": "Clorinda Menguzzato", "text": "Biografia.\nInfermiera e staffetta partigiana, con il nome di battaglia di \"Garibaldina\" prima e \"Veglia\" poi, nel battaglione \"Gherlenda\" della Brigata Garibaldi \"Antonio Gramsci\" (Feltre) operante nel Trentino, partecip\u00f2 alla conquista della caserma del Corpo di sicurezza trentino (CST, costituito nell'Alpenvorland arruolando 3200 giovani della provincia) di Castello Tesino, che port\u00f2 alla cattura di 55 militari ed alcuni ufficiali tedeschi.\nFu catturata l'8 ottobre 1944 da una pattuglia del Corpo di sicurezza trentino, mentre si stava dirigendo insieme con il vicecomandante partigiano Gastone Velo \"Nazzari\" verso la localit\u00e0 Zuna, dove i Menguzzato avevano una casa di campagna, per nascondersi in vista di un annunciato rastrellamento. Il giorno seguente Castello Tesino si trov\u00f2 in stato d'assedio, circondato da circa cinquecento fra soldati e poliziotti del CST.\nUna volta in mano ai nazisti, Veglia fu stuprata, fatta azzannare da cani feroci e torturata dal capitano delle SS Karl Julius Hegenbart e dai suoi assistenti perch\u00e9 rivelasse le basi della Resistenza.\nVenne fucilata perch\u00e9 si rifiut\u00f2 di tradire i propri compagni .\nTeatro.\nLa storia di Clorinda Menguzzato, Veglia, insieme a quella di Ancilla Marighetto, Ora, sono state prese come spunto per lo spettacolo teatrale \"Ora Veglia, il silenzio e la neve\", coprodotto da ariaTeatro e teatroBlu. Clorinda Menguzzato \u00e8 stata interpretata per l'occasione dall'attrice friulana Chiara Benedetti. In occasione dello spettacolo \u00e8 stata editata da Publistampa una pubblicazione con il medesimo titolo."}
{"id": "1724878", "revid": "767487", "url": "https://it.wikipedia.org/wiki?curid=1724878", "title": "Modulo di servizio", "text": "Il modulo di servizio \u00e8 una parte di un veicolo spaziale che contiene diverse strumentazioni utili per il funzionamento dello stesso ma che non \u00e8 abitabile. Il modulo di servizio viene solitamente staccato e abbandonato prima del rientro in atmosfera, quando non \u00e8 pi\u00f9 necessario.\nIl modulo di servizio \u00e8 tipicamente composto da:"}
{"id": "1724880", "revid": "767487", "url": "https://it.wikipedia.org/wiki?curid=1724880", "title": "Apparizione (film)", "text": "Apparizione \u00e8 un film del 1943 diretto da Jean de Limur.\nTrama.\nAmedeo Nazzari, uno dei pi\u00f9 famosi divi del cinema del momento, per un guasto alla sua macchina \u00e8 costretto a fermarsi presso un albergo della provincia, circondato subito dagli ammiratori.\nAndreina, nipote della proprietaria dell'Hotel, riesce a farsi fotografare insieme all'attore, con l'abito da sposa.\nQuesto provoca l'irritazione e la gelosia del fidanzato Franco che rimprovera la ragazza, la quale, indispettita, chiede a Nazzari di portarla via con lui.\nL'attore finge di acconsentire alla richiesta, ma soltanto per dare una lezione alla ragazza, che, durante la fuga, si accorger\u00e0 ben presto dell'errore e ritorner\u00e0 dal fidanzato.\nLa critica.\nRaul Radice, nel Il Corriere della Sera del 5 febbraio 1944, \u00abApparizione \u00e8 una novelletta piacevole alla quale tuttavia mancano unit\u00e0 di ispirazione e sicurezza di accento, la regia \u00e8 incerta e oscilla tra inquadrature e paesaggi di gusto tipicamente francese ed altri che si sfanno nella pochezza del luogo comune. hanno insomma nociuto alla condotta del film le opposte tendenze di Giuseppe Amato e di Jean de Limur...\u00bb.\nProduzione.\nProdotto dalla CINES in collaborazione con la S.A.F.I.C. di Camillo Giannuzzi Ravelli, fu l'ultima pellicola ad essere girata a Cinecitt\u00e0 prima dell'8 settembre.\nVisto censura.\nVisto n\u00b0 32045 del 18 ottobre 1943."}
{"id": "1724882", "revid": "2014155", "url": "https://it.wikipedia.org/wiki?curid=1724882", "title": "Giorgio Alberto di Brandeburgo-Kulmbach", "text": "Biografia.\nGiorgio era figlio di Cristiano di Brandeburgo-Bayreuth e della moglie Maria di Prussia.\nSuo fratello maggiore Ermanno mor\u00ec nel 1651, quattro anni prima del padre. Ma comunque Giorgio non pot\u00e9 ereditare il Principato di Bayreuth, in quanto Ermanno aveva avuto un erede, Cristiano Ernesto. Comunque fu scelto come reggente per il nipote, in quanto alla morte di Cristiano era ancora minorenne.\nMatrimoni e discendenti.\nGiorgio si spos\u00f2 due volte. Nel 1651 spos\u00f2 Maria Elisabetta di Schleswig-Holstein-Sonderburg-Gl\u00fccksburg, dalla quale ebbe tre figli:\nNel 1665 spos\u00f2 Sofia Maria di Solms-Baruth, dalla quale ebbe un figlio:"}
{"id": "1724888", "revid": "18379", "url": "https://it.wikipedia.org/wiki?curid=1724888", "title": "Casato di Barcellona", "text": ""}
{"id": "1724889", "revid": "253269", "url": "https://it.wikipedia.org/wiki?curid=1724889", "title": "Brad Dexter", "text": "Biografia.\nBrad Dexter (in serbo: \u0411\u0440\u0435\u0434 \u0414\u0435\u043a\u0441\u0442\u0435\u0440, Bred Dekster) nacque a Goldfield, in Nevada, da genitori serbi. Prima della seconda guerra mondiale frequent\u00f2 la University of Southern California e fece le prime esperienze di recitazione nel teatro stabile di Pasadena. \nAllo scoppio del conflitto si arruol\u00f2 in aviazione e vi rimase per quattro anni, andando in tourn\u00e9e con la pi\u00e8ce \"Winged Victory\" e prendendo parte anche al film \"Vittoria alata\" (1944), riduzione cinematografica del medesimo lavoro. Nella seconda met\u00e0 degli anni quaranta continu\u00f2 a recitare e approd\u00f2 a Broadway, prima di ricevere le prime offerte cinematografiche. \nDalla sua prima apparizione cinematografica in \"Giungla d'asfalto\" (1950), Dexter si specializz\u00f2 in ruoli di \"duro\" freddo e sicuro di s\u00e9, dalla mascella quadrata e dalla voce sommessa, che interpret\u00f2 in numerosi film d'avventura e di gangster degli anni cinquanta come \"L'avventuriero di Macao\" (1952), \"Non cercate l'assassino\" (1953), \"La casa di bamb\u00f9\" (1955), \"Il sindacato del vizio\" (1960).\nSempre nel 1960, nel celebre western \"I magnifici sette\", Dexter interpret\u00f2 il ruolo per cui \u00e8 maggiormente ricordato, quello di Harry Luck, pistolero convinto che dietro la missione dei sette in difesa del piccolo villaggio messicano si nasconda la conquista di un sostanzioso bottino. L'anno seguente affront\u00f2 un altro ruolo impegnativo, quello del gangster Bugsy Siegel in \"Testa o croce\" (1961), biografia romanzata dell'attore George Raft.\nDurante gli anni sessanta apparve ancora in numerose pellicole, come \"La tua pelle o la mia\" (1965) e \"Il colonnello Von Ryan\" (1965), entrambe accanto a Frank Sinatra, e il western \"Invito a una sparatoria\" (1964), passando anche alla televisione, dove fu attivo fino alla fine degli anni settanta.\n\u00c8 morto, a causa di un enfisema, all'et\u00e0 di 85 anni."}
{"id": "1724890", "revid": "117920752", "url": "https://it.wikipedia.org/wiki?curid=1724890", "title": "Renault Ares", "text": "Il Renault Ares \u00e8 un modello di autobus prodotto dalla Renault V.I, successivamente confluita in Irisbus.\nProgetto.\nL'Ares viene progettato alla fine degli anni '90 per sostituire il precedente Tracer, del quale mantiene la struttura e l'impostazione generale. Realizzato sul telaio SFR117, \u00e8 stato progettato per servizi suburbani, interurbani, turistici di fascia bassa e scolastici.\nInizialmente prodotto da Renault Vehicules Industriels, quando nel 2001 questa \u00e8 confluita in Irisbus questo modello ha continuato ad essere prodotto sotto il nuovo marchio. Oltre che nello stabilimento di Annonay in Francia, dal 2002 \u00e8 iniziata la produzione anche nello stabilimento ex Karosa di Vysok\u00e9 Myto.\nTecnica.\nFino al 2001 gli Ares sono stati equipaggiati con il motore Renault MIDR 06.20.45 M41 da 9.840 cm3, erogante 340 cavalli e rispondente alla normativa antinquinamento Euro 2. Con il passaggio alla normativa Euro 3, l'Ares ha ricevuto il nuovo propulsore Renault dCi 11H da 11.116 cm3, mentre dal 2002 \u00e8 stato montato anche l'Iveco Cursor 8.\nLa trasmissione pu\u00f2 essere equipaggiato con cambi meccanici ZF S6.85 a 6 marce, ZF 81.180 a 8 marce e Voith 864.3 a 4 marce oppure automatici ZF 5HP 590 a 5 e 10 rapporti.\nL'Ares pu\u00f2 essere dotato di aria condizionata, impianto audio e pedana per sollevamento disabili con relativa postazione. Oltre che alle normali versioni di linea, sono state realizzate una versione dedicata al turismo di fascia bassa (Excursion) e una dedicata al trasporto scolastico (Liberto).\nVersioni.\nEcco un riepilogo delle versioni prodotte:\nDiffusione.\nL'Ares ha riscosso un buon successo in patria e nell'Est Europa; in Italia esemplari di questo modello circolano per TUA Chieti, ATVO Jesolo, SITA, ATP esercizio (Genova) e altre aziende minori.\n\u00c8 stato sostituito nel 2006 dall'Arway, erede quest'ultimo anche del MyWay inizialmente prodotto da Iveco; lo stesso nome (fusione di \"Ares\" e \"MyWay\") del nuovo modello tende a suggellare quest'unificazione nella gamma.\nLa versione \"Liberto\" \u00e8 stata sostituita dal nuovo Irisbus Recreo."}
{"id": "1724893", "revid": "838137", "url": "https://it.wikipedia.org/wiki?curid=1724893", "title": "William Smith (nuotatore)", "text": "Specializzato nello stile libero ha vinto due medaglie d'oro, nei 400\u00a0m sl e nella staffetta 4x200\u00a0m sl ai Giochi olimpici di Londra 1948.\n\u00c8 stato primatista mondiale sulle distanze dei 200\u00a0m, 400\u00a0m e 800\u00a0m sl e della staffetta 4x200\u00a0m sl."}
{"id": "1724894", "revid": "36426", "url": "https://it.wikipedia.org/wiki?curid=1724894", "title": "Mura di Montemerano", "text": "Le mura di Montemerano costituiscono il sistema difensivo dell'omonimo borgo nel territorio comunale di Manciano.\nStoria.\nLa cinta muraria venne costruita dagli Aldobrandeschi a partire dal XII secolo ed ultimata nel corso del Duecento. L'opera and\u00f2 a racchiudere interamente il borgo di Montemerano.\nCon il passaggio di Montemerano nella Repubblica di Siena, furono effettuati dei lavori di ristrutturazione e miglioramento della preesistente struttura difensiva. La pi\u00f9 imponente opera, realizzata tra la met\u00e0 e la fine del Trecento, \u00e8 il Cassero Senese, costruito su una preesistente torre di avvistamento.\nTra il periodo tardomedievale e l'epoca rinascimentale fu quasi interamente ricostruito il tratto occidentale delle mura.\nDescrizione.\nLe mura di Montemerano delimitano interamente il borgo e si caratterizzano per la sovrapposizione di elementi stilistici di epoca medievale e rinascimentale.\nLa struttura difensiva tratti di cortina muraria a vista, rivestita in travertino e calcare, e altri tratti inglobati nelle mura perimetrali esterne di alcuni edifici del centro; gran parte delle mura poggiano su basamento a scarpa.\nLa primitiva cinta muraria medievale \u00e8 ravvisabile nell'area attigua alla chiesa di San Giorgio, dove si apre la porta ad arco e si eleva una torre quadrata che avrebbe dovuto divenire il campanile della chiesa attigua; l'elemento di spicco \u00e8 il caratteristico loggiato che si apre nella parte alta di questo tratto. Del medesimo periodo \u00e8 anche la torre di avvistamento che, in epoca tardomedievale, venne trasformata nel Cassero Senese.\nLa cinta muraria rinascimentale \u00e8 ravvisabile nel tratto occidentale, dove si aprono due porte e, sul lato esterno, sono inglobate quattro torri di avvistamento, due preesistenti a sezione quadrangolare del periodo tardomedievale e due a sezione circolare di epoca quattrocentesca.\nIl camminamento di ronda situato lungo il tratto nord-orientale fu aggiunto anch'esso durante il periodo rinascimentale."}
{"id": "1724895", "revid": "466539", "url": "https://it.wikipedia.org/wiki?curid=1724895", "title": "Irma Marchiani", "text": "Biografia.\nGiovinezza.\nNata a Firenze, da Adamberto e Assunta Passeri, a soli quattro anni si trasferisce con la famiglia a La Spezia, dove frequenta con profitto le scuole elementari, rivelando particolari doti nel disegno. La sua \u00e8 una famiglia antifascista: il padre, ferroviere, viene licenziato nel 1923 con la pretestuosa motivazione di \u00abscarso rendimento\u00bb e uno de fratelli nel 1928 aderisce al PcdI ed \u00e8 tra gli organizzatori del Soccorso Rosso.\nData la difficile situazione familiare, nel 1924 Irma Marchiani deve abbandonare gli studi e cercare un lavoro: trova dapprima occupazione come modista, poi come ricamatrice e vetrinista. Affetta da disturbi bronchiali, inizia a recarsi ogni anno a Sestola, sull'Appennino modenese, per le cure e questo le assicura conoscenza e padronanza del territorio.\nLa guerra partigiana.\nDopo l'armistizio dell'8 settembre 1943 trovandosi nel territorio del Frignano non esita a restarvi e diviene informatrice e staffetta delle prime formazioni della resistenza. Nel maggio 1944 entra a far parte della brigata Garibaldi Roveda e viene assegnata al battaglione Matteotti. Nel giugno dello stesso anno partecipa ai combattimenti di Montefiorino e nell'agosto viene arrestata, mentre si adopera per favorire il ricovero in un luogo di cura di un partigiano gravemente ferito, come esplicitato nella motivazione della massima ricompensa al valore. Dopo una sofferta permanenza nella prigione di Fanano viene condotta nel campo di concentramento di Corticella in vista della deportazione in Germania.\nAnty, questo il suo nome di battaglia, non si d\u00e0 per vinta, evade e raggiunge la sua formazione, della quale viene nominata commissario prima, vicecomandante di battaglione poi. In conseguenza dei combattimenti di Benedello resta sola in territorio occupato, prodigandosi per prestare cure e assicurare la salvezza a molti partigiani feriti. La mattina del 12 novembre mentre tenta di attraversare le linee, \u00e8 catturata da una pattuglia tedesca e condotta nelle carceri di Pavullo nel Frignano. Dopo quindici giorni di detenzione, alle 17,15 del 26 novembre viene passata per le armi. Con Irma Marchiani \"Anty\", 33 anni, sono fucilati Domenico Guidani \"Pisolo\", 27 anni, Renzo Costi \"Remo\", 28 anni e Gaetano Ruggeri \"Balilla\", 17 anni.\nOnorificenze.\nRiconoscimenti civili.\nI comuni di Pavullo nel Frignano, Roma, Modena, Livorno e Ciampino le hanno intitolato una strada.\nA Pavullo nel Frignano \u00e8 stato eretto un monumento a Irma Marchiani con targa che recita: \"Valorosa partigiana ... partecipava con indomito coraggio alle battaglie di Montefiorino e Benedello si prodigave nell'amorosa assistenza dei feriti ... arrestata e condannata alla deportazione riusciva ad evadere caduta nuovamente nelle mani del nemico affrontava impavida la morte.\"\nLibri.\nAldo Cazzullo, in \"Possa il mio sangue servire\", pubblica due lettere lasciate da Irma Marchiani: la prima, del 10 agosto 1944, in cui spiega al fratello Piero le ragioni della sua scelta; la seconda scritta alla sorella \"Pally\" il 26 novembre 1944, a poche ore dall'esecuzione, in cui esprime il desiderio di esser seppellita a Sestola. In entrambe si firma con il nomignolo familiare di \"Paggetto\". "}
{"id": "1724897", "revid": "76963", "url": "https://it.wikipedia.org/wiki?curid=1724897", "title": "Francisco Pi y Margall", "text": "Profondamente influenzato dal pensiero dell'anarchico mutualista Pierre-Joseph Proudhon, oltrech\u00e9 dalla tradizione radical-liberale incarnata da intellettuali quali Richard Price, Joseph Priestley, Thomas Paine e Thomas Jefferson, Pi i Margall s'impegn\u00f2 attivamente al fine di rendere l'intera Spagna una federazione socialista libertaria, decentralizzata, cantonalistica e anti-statalistica, attraverso un'intensa attivit\u00e0 parlamentare nelle file di partiti liberal-democratici e repubblicani. Fu il secondo presidente della Prima Repubblica spagnola dall'11 giugno al 18 luglio del 1873. Gli succedette Nicol\u00e1s Salmer\u00f3n.\nBiografia.\nFiglio di un operaio tessile fece i primi studi di filosofia in seminario, completando poi gli studi in giurisprudenza all'[[Universit\u00e0 di Barcellona]]. Attratto sin dalla giovane et\u00e0 dalla letteratura, ebbe una giovanile esperienza letteraria con il gruppo di [[Mil\u00e1 Fontanals]] e [[Pablo Piferrer]].\nTrasferitosi a [[Madrid]] nel [[1847]], dopo aver gi\u00e0 pubblicato \"La Espa\u00f1a pintoresca\", una specie di antologia illustrata delle regioni della [[Spagna]], si guadagn\u00f2 da vivere lavorando in una banca e contemporaneamente scrivendo articoli di critica letteraria.\nAlla morte del suo amico [[Pablo Piferrer]] port\u00f2 a termine la raccolta di illustrazioni \"Recuerdos y bellezas de Espa\u00f1a\", che Pablo aveva incominciato.\nAnni pi\u00f9 tardi scaten\u00f2 la reazione degli ambienti cattolici con la sua \"Historia de la pintura\": non solo dovette essere sospesa la pubblicazione, ma le copie furono ritirate dal commercio e il suo autore fu denunciato per offese alla religione cattolica.\nNel [[1848]] si iscrisse al Partito Democratico. La rivolta popolare di [[Madrid]] nel [[1854]] ebbe un ruolo determinate nel convertirlo in un attivista politico di primo piano dell'area progressista, infatti pubblic\u00f2 un proclama dove si chiedeva di distribuire le armi al popolo e la convocazione con suffragio universale delle camere, perch\u00e9 sancissero la libert\u00e0 di stampa, di coscienza, di insegnamento, di riunione, di associazione e molte altre ancora. Principi democratici talmente progressisti per quei tempi in [[Spagna]], e in [[Europa]], che costarono a Pi y Margall il carcere.\nEspose il suo credo politico in \"La reacci\u00f3n y la revoluci\u00f3n\", dove attacc\u00f2 la monarchia, la propriet\u00e0 fondiaria e la Chiesa, proponendo come soluzione politica una rivoluzione democratica permanente a base popolare e federalista, ponendo l'accento sul primato della libert\u00e0 dell'individuo e del libero arbitrio, cosa questa che gli valsero l'accusa di anarchismo.\nDurante il cosiddetto \"\u201c[[Sessennio democratico]]\u201d\" non riusc\u00ec a farsi eleggere alla Camera dei deputati, superato per pochi voti dal generale [[Juan Prim]] e continu\u00f2 la sua attivit\u00e0 politica fondando la rivista \"La Raz\u00f3n\" che ebbe per\u00f2 breve durata. Pubblic\u00f2 articoli sul quotidiano locale \"La discusi\u00f3n\", di cui poi divenne direttore. Aveva anche cominciato a dare lezioni di politica e di economia in un appartamento privato di [[Madrid]] e tale fu l'afflusso degli allievi di ogni classe sociale, dagli intellettuali agli operai, che stavano sulle scale pur di ascoltare le sue lezioni in cui esponeva il suo credo repubblicano.\nIl Governo presto proib\u00ec questa sua attivit\u00e0 di proselitismo politico. \u00c8 di questi tempi la polemica sulla democrazia che lo contrappose a [[Emilio Castelar]], i cui seguaci lo accusarono di non essere un vero democratico in quanto propugnatore del socialismo, a cui Pi rispose con la cosiddetta \"Declaraci\u00f3n de los Treinta\" dove trenta firmatari affermavano essere democratiche entrambe le tendenze.\nGli avvenimenti che porteranno poi i progressisti al Governo indussero Pi y Margall a esiliarsi a [[Parigi]]. Qui ebbe modo di approfondire il pensiero di [[Proudhon]], di cui tradusse in castigliano le opere principali, dando indirettamente e involontariamente una mano alla nascita del movimento anarchico in Spagna. A [[Parigi]] entr\u00f2 in contatto con i gruppi positivisti ed elabor\u00f2 la sua idea rivoluzionaria basata sull'abolizione di ogni forma di autorit\u00e0 sostituendola con un patto federalista. Fu seguace anche di [[Johann Gottfried Herder|Herder]] e di [[Hegel]].\nA seguito della rivoluzione del [[1868]], detta anche la \"[[Prima Repubblica spagnola|Gloriosa]]\", rientr\u00f2 in [[Spagna]] dall'esilio francese. Il Partito democratico intanto si scisse, una parte sosteneva la monarchia democratica e costituzionale, l'altra parte, fautrice della Repubblica federalista, fond\u00f2 il Partito Repubblicano Democratico Federale di cui Pi y Margall divenne il massimo responsabile nel [[1870]].\nNel frattempo, nel [[1869]], era stata approvata la Costituzione a base monarchico-democratica con a capo il nuovo re eletto, [[Amedeo I di Spagna|Amedeo di Savoia]], che per\u00f2 abdicher\u00e0 l'11 febbraio [[1873]], mentre lo stesso giorno l'Assemblea Nazionale proclamava la [[Prima Repubblica spagnola]], di cui fu eletto primo Presidente [[Estanislao Figueras]].\nAlle dimissioni di [[Estanislao Figueras|Figueras]] dell'11 giugno [[1873]], Pi y Margall fu eletto secondo presidente della repubblica.\nIl suo programma di governo contemplava grandi riforme, rivoluzionarie per quei tempi, come ad esempio:\nSotto la sua presidenza fu approvata la [[Costituzione del 1873 (Spagna)|Costituzione del 1873]], una delle pi\u00f9 avanzate d'Europa che fu modello per molte altre successive. Troppo in avanti rispetto ai tempi, troppo debole il suo governo per attuarla, non riusc\u00ec a entrare in vigore. Le spinte separatiste, soprattutto nel sud della Spagna, innescate dalla lentezza dell'avvio della sua politica federalista, la guerra carlista unita a problemi di politica estera come la guerra di indipendenza cubana furono alla base delle dimissioni di Pi y Margall il 18 luglio [[1873]]. Gli succedette, per breve tempo anche lui, [[Nicol\u00e1s Salmer\u00f3n]] che ebbe modo di constatare il grande lavoro svolto dal suo predecessore che lasci\u00f2 il bilancio dello stato in grande attivo grazie alla sua oculata politica di risparmi.\nRitiratosi temporaneamente dalla politica attiva si dedic\u00f2 a scrivere la storia della breve esperienza repubblicana in \"La Rep\u00fablica de 1873\". Fu incarcerato per breve tempo durante la repressione violenta del generale [[Manuel Pav\u00eda]] seguita alla Restaurazione borbonica e sub\u00ec anche un attentato.\nDopo la restaurazione della monarchia riprese la sua attivit\u00e0 politica, ma, nonostante la grande stima personale di cui godeva, il suo partito riorganizzatosi nel [[1880]] non ebbe pi\u00f9 molto seguito.\nFu membro della [[massoneria]].\nMor\u00ec all'et\u00e0 di 77 anni a [[Madrid]] il 29 novembre [[1901]], \u00e8 ricordato come una delle personalit\u00e0 politiche pi\u00f9 importanti della [[Spagna]] socialista del [[XIX secolo]].\nIl 22 giugno [[1907]] i suoi resti furono traslati nel mausoleo costruito per lui nel cimitero del Este di [[Madrid]], sulla cui lapide di marmo bianco fu inciso:\n\"Francisco Pi y Margall, nacque a Barcellona il 29 aprile 1824. Politico, storico, statista, critico, filosofo e letterato. Maestro dei federalisti, Presidente della Repubblica nel 1873. Mor\u00ec a Madrid il 29 novembre 1901. La Spagna non avrebbe perso il suo impero coloniale se avesse seguito i suoi consigli\".\nCollegamenti esterni.\n[[Categoria:Spagna liberale]]\n[[Categoria:Politici catalani]]\n[[Categoria:Presidenti della I Repubblica spagnola|Pi y Margall, Francisco]]\n[[Categoria:Massoni]]\n[[Categoria:Consiglieri comunali di Madrid]]"}
{"id": "1724902", "revid": "599013", "url": "https://it.wikipedia.org/wiki?curid=1724902", "title": "Sean Emmett", "text": "Carriera.\nPer quanto riguarda le competizioni del motomondiale, ha sempre gareggiato nella classe 500, nelle stagioni dal motomondiale 1993 al 1996 pilotando Harris Yamaha e Suzuki.\nDopo le esperienze nel motomondiale \u00e8 passato al campionato mondiale Superbike partecipando ad alcune gare nelle stagioni di corse dal 1996 al 2003, utilizzando sempre moto Ducati. Altre sue esperienze successive sono state nel campionato britannico Superbike e nel campionato AMA Superbike."}
{"id": "1724903", "revid": "547034", "url": "https://it.wikipedia.org/wiki?curid=1724903", "title": "Giusto Lipsio", "text": "Biografia.\nNato ad Overijse presso Bruxelles il 18 ottobre 1547, fece i primi studi nel collegio di Ath e presso i gesuiti di Colonia e manifest\u00f2 anche il proposito di entrare nell'ordine, ma vi rinunci\u00f2 per l'opposizione dei genitori, passando a Lovanio, dove prosegu\u00ec quegli studi filosofici e letterari per i quali mostrava visibile inclinazione. Il suo primo lavoro filologico, \"Variarum lectionum libri quatuor\" (Anversa 1569) gli procura la protezione del cardinale Antoine Perrenot de Granvelle che lo porta con s\u00e9 a Roma come segretario, per due anni, ponendolo a contatto con i maggiori rappresentanti del movimento culturale italiano. Frequent\u00f2 i circoli umanisti cattolici, facendo la conoscenza di studiosi come Latino Latino (1513-1593, segretario e bibliotecario di numerosi cardinali), Paolo Manuzio (1512-1574, figlio del famoso stampatore e studioso e stampatore egli stesso stesso), Fulvio Orsini (1529-1600, bibliotecario vaticano e il principale archeologo del suo tempo), e l'umanista e letterato francese Marc-Antoine Muret (1526-1585), che insegnava all'universit\u00e0 papale La Sapienza.\nMuret era un'autorit\u00e0 su Aristotele, Cicerone, Catullo e Terenzio, e il successo dello stile ciceroniano nell'et\u00e0 della Controriforma \u00e8 in gran parte dovuto alla sua influenza. Tuttavia Muret nutriva anche un particolare interesse per Tacito, e fu su sua ispirazione che Lipsio fece uno studio approfondito dei manoscritti tacitiani custoditi nella Biblioteca Vaticana. Il piano per la sua edizione dell'opera omnia dello storico latino risale senza dubbio a questo periodo. In seguito Muret avrebbe accusato Lipsio di aver plagiato il suo lavoro sul testo di Tacito.\nA Roma Lipsio frequent\u00f2 assiduamente le biblioteche e perfezion\u00f2 sui codici latini la sua cultura classica. Nel 1572 inizi\u00f2 un viaggio in Germania e fin\u00ec con l'accettare una cattedra di storia nella nuova universit\u00e0 luterana di Jena. Breve soggiorno, amareggiato dall'ostilit\u00e0 dei colleghi, a cui segu\u00ec un periodo di peregrinazione da Colonia ad Anversa, e infine a Leida (1579), dove si ferm\u00f2 dodici anni che furono i pi\u00f9 fecondi di lavoro e di successi. L'attivit\u00e0 filologica del Lipsio fu rivolta esclusivamente al mondo romano, e si esplic\u00f2 in edizioni di testi e in dissertazioni di critica testuale e di antiquaria. Le sue edizioni fondamentali sono quelle di Tacito (1574), Valerio Massimo (1585), le tragedie (1589) e le opere filosofiche di Seneca (1605), Velleio Patercolo (1591); importante il commentario al \"Panegirico\" di Plinio il Giovane. Tacito e Seneca furono i maestri spirituali del Lipsio, e del loro influsso sullo spirito della dottrina politica del Cinquecento attesta largamente la produzione filosofica e politica che si accompagna a quella filologica, col \"De Constantia\" (1584), i \"Politicorum sive civilis doctrinae libri sex\" (1589); e poi quella precipuamente storica, col \"Tractatus ad historiam romanam cognoscendam utilis\" (1592) e il \"De magnitudine romana\" (1598). Cattolico di nascita e d'educazione, durante il soggiorno di Jena e di Leida parve inclinare verso il protestantesimo (secondo alcuni anzi vi avrebbe fatto formale adesione); ma fu, pi\u00f9 che altro, effetto di simpatie culturali, di suggestione di persone e d'ambienti. Per sottrarsi alle influenze calviniste lasci\u00f2 Leida e nel 1592 si trasfer\u00ec a Lovanio.\nLa personalit\u00e0 di Lipsio riveste un interesse non comune per l'interferire dei problemi che agitano l'et\u00e0 moderna nel suo primo formarsi, e l'elaborazione a volte speculativa, a volte meramente empirica, di quei principi che verranno razionalmente sistemati solo nel periodo dell'illuminismo. Lipsio non partecipa alla vita politica: preferisce conservarsi estraneo ai casi contingenti; interprete di una crisi generale del pensiero, non conoscitore dei fatti politici nella loro realt\u00e0 effettuale. Egli \u00e8 soprattutto un filologo: lavora sui libri, accumula materiali eruditi, li analizza e li compara. Vuol farsi luce attraverso le dottrine e le osservazioni altrui: costruisce in mezzo a una soverchiante cultura che \u00e8 in pari tempo la sua forza e il suo limite. Da questo sincretismo umanistico posterasmiano provengono i due motivi fondamentali del suo pensiero: l'etica stoica e la politica tacitiana. Infatti la sua coscienza politica si muove in una sfera di cosmopolitismo internazionale e la sua precettistica si vale di quell'adattamento dello storico di Tiberio ai nuovi tempi che \u00e8 comune, se pur con diverse sfumature, a molti scrittori della Controriforma.\nLipsio non giunge a elaborare, n\u00e9 in forma giuridica n\u00e9 in forma filosofica, una vera teoria dello stato, ma perviene a una formulazione di precetti inerenti al governo e all'istituto monarchico, suggeriti da compromessi empirici pi\u00f9 che da una tesi ideale. La figura del tiranno proietta la sua ombra anche sullo scrittore fiammingo: questi ritiene che i danni d'un moto rivoluzionario siano ben pi\u00f9 gravi di quelli causati dal malgoverno di un despota. Quindi niente tirannicidio, ma sopportazione dei mali politici, cui dev'essere di conforto il pensiero che la Provvidenza sapr\u00e0 suscitare un ottimo principe dopo un malvagio. Anche nella polemica postmachiavellica dei rapporti tra politica e morale, egli tenta di risolvere l'antinomia con un procedimento non dialettico, ma empirico, vale a dire con l'introdurre un criterio conciliativo di giudizio: la prudenza. Vi pu\u00f2 essere la frode nella vita politica in quanto \u00e8 proprio della natura umana peccare; ma la norma suprema dev'essere la virt\u00f9, e in tal caso anche la frode, \"prudentemente\" mescolata con la virt\u00f9, non ne turba n\u00e9 corrompe l'intimo valore ideale. In materia di libert\u00e0 religiosa Lipsio si afferma intollerante, ma poi nega che si debbano perseguitare e punire gli eretici quando non compromettano la stabilit\u00e0 dell'ordine pubblico. Di fronte ai maggiori problemi, l'intransigenza iniziale del Lipsio finisce col cedere a una visione pi\u00f9 lata delle cose, e col riconoscere, nel momento pratico, talune esigenze dello spirito moderno negate in sede teoretica.\nEdizioni.\nGli scritti di Giusto Lipsio sono assai numerosi e non tutti facilmente reperibili. Pi\u00f9 volte furono riuniti in raccolte organiche: la migliore \u00e8 quella a cura del Moreto (\"Justi Lipsii opera omnia\", Anversa 1637, voll. 4 in fol.), ma anch'essa incompleta. Le dissertazioni filologiche furono raccolte nel 1585 in 8 voll., e nel 1675 in 4 voll. Le opere principali vennero tradotte in molte lingue (fra i traduttori italiani sono: Antonio Numai, Ercole Cati, Filippo Pigafetta, Alessandro Tassoni); ma interi capitoli furono spesso alterati od omessi per motivi politico-religiosi. Interessante per la storia della cultura, ma in parte ancora inedito e disperso, \u00e8 l'epistolario: \"Epistolarum centuriae duae\", Leyda 1591, \"Lettres politiques\", Lipsia 1859.\nPensiero.\nVolle portare a nuova vita lo stoicismo romano (Seneca soprattutto). Al centro delle sue speculazioni filosofiche c'\u00e8 il problema della Provvidenza divina, da cui dipende l'ordine del creato. A sua volta l'ordine del creato d\u00e0 vita alla necessit\u00e0 immutabile degli elementi che lo compongono, il \"fato\". Accettare il fato significa possedere la \"costanza\", virt\u00f9 principale dell'uomo saggio, la quale sa resistere a tutte le vicissitudini dell'esistenza ed \u00e8 alla base dell'equilibrio e della pace dello spirito.\nPer primo un\u00ec la dottrina machiavelliana con l'antimachiavellismo ufficiale del tempo (17\u00b0 sec) grazie al cosiddetto \"tacitismo\". Fino al 1572, quando Lipsio present\u00f2 il suo pensiero, Tacito non aveva giocato per Machiavelli alcun ruolo particolare. Lipsio lo prese in considerazione come pensatore politico e, a partire dagli anni 70 (del secolo), francesi e italiani seguirono il suo esempio.\nFu autore anche di un \"De militia romana\" (1595), trattato sull'arte della guerra romana che pretendeva di recuperare le tattiche e le strategie di guerra adottate nell'antica Roma dalle legioni, per reimpiegarle al suo tempo nella lotta contro gli spagnoli. Il suo trattato fu particolarmente apprezzato, sebbene con scarsi esiti, dai conti di Nassau Maurizio e Guglielmo Luigi.\nIn \"De cruce\", Lipsio espose la terminologica distinzione da lui inventata tra \"crux simplex\" (palo o trave in posizione verticale per giustiziare un condannato o affiggendolo ad esso o impalandolo) e \"crux compacta\" (congiunzione di due pali o due travi) e, nell'ambito della \"crux compacta\", tra \"crux decussata\" (a forma di X), \"crux commissa\" (a forma di T) e \"crux immissa\" (a forma di \u2020). Nelle esecuzioni, era usato in due maniere distinte il palo da lui chiamato \"crux simplex\", privo cio\u00e8 di traversa. Nell'una il condannato veniva affisso al palo, nell'altra maniera la vittima veniva, come dice Lipsio, \"infissa\" (impalata) col palo.\nOltre alle maniere di impiegare la \"crux simplex\", lo studio di Lipsio include altri 14 immagini di esecuzioni con diversi tipi di \"crux compacta\". Sull'esecuzione di Ges\u00f9, Lipsio si pronuncia per l'opinione che si us\u00f2 la tradizionale \"crux immissa\" e non condanna, pur senza adottarla, l'opinione che si us\u00f2 la croce a Tau (\"crux commissa\")."}
{"id": "1724905", "revid": "1516566", "url": "https://it.wikipedia.org/wiki?curid=1724905", "title": "Navicella", "text": "La parola navicella ha differenti significati, tra cui:"}
{"id": "1724912", "revid": "260760", "url": "https://it.wikipedia.org/wiki?curid=1724912", "title": "Rupedor", "text": ""}
{"id": "1724913", "revid": "2166030", "url": "https://it.wikipedia.org/wiki?curid=1724913", "title": "Baldovino V di Fiandra", "text": "Origine.\nBaldovino, secondo la \"Genealogica Comitum Flandri\u00e6 Bertiniana\", era il figlio primogenito del conte delle Fiandre, Baldovino IV, e di Ogiva di Lussemburgo, che sempre, secondo la \"Genealogica Comitum Flandri\u00e6 Bertiniana\", era la figlia del Conte del Moselgau, Federico di Lussemburgo (erroneamente, nel testo viene citato il fratello, Giselberto di Lussemburgo) e della moglie di cui non si conosce il nome, che secondo la \"Vita Adelheidis abbatiss\u00e6 Vilicensis\", era discendente dai Corradinidi, conti e duchi della Franconia.Baldovino VI di Fiandra era l'unico figlio maschio del conte di Fiandra, conte d'Artois e Abate laico di San Bertino, Arnolfo II e di Rozala (952 \u2013 7 febbraio 1003), moglie di Arnolfo II, come \u00e8 indicato nelle \"Europ\u00e4ische Stammtafeln\"., vol II, cap. 5 (non consultate) (secondo gli \"Annales Elnonenses Minores\" il matrimonio poteva essere avvenuto prima del 968). Rosala era figlia di re d'Italia Berengario II e di Willa III d'Arles, figlia a sua volta del marchese di Toscana Bosone. Entrambe le famiglie discendevano da Carlomagno e per essere esatti il piccolo Baldovino era la settima generazione da parte di padre e ottava da parte di madre a partire dall'Imperatore.\nBiografia.\nNel 1028, nella cattedrale di Amiens, come conferma anche la \"Genealogica Comitum Flandri\u00e6 Bertiniana\", Baldovino prese in sposa Adele, la figlia femmina secondogenita del re di Francia, Roberto II detto il Pio. e di Costanza d'Arles, che, secondo \"Hugonis Floriacensis, Liber qui Modernorum Regum Francorum continet Actus 9\", era figlia del conte d'Avignone, conte di Provenza e marchese di Provenza, Guglielmo I e di Adelaide d'Angi\u00f2 (947 - 1026), figlia del Conte d'Angi\u00f2 e poi, conte di Nantes e duca di Bretagna, Folco II e di Gerberga (secondo lo storico Maurice Chaume era figlia del Visconte Goffredo d'Orleans). Baldovino, dopo il matrimonio con Adele di Francia, si ribell\u00f2 a suo padre, Baldovino IV, che dovette lasciare le Fiandre e rifugiarsi in Normandia, dove si spos\u00f2, in seconde nozze, con Eleonora, la figlia del duca di Normandia, Riccardo II. Quindi con l'aiuto dell'esercito normanno, Baldovino IV riusc\u00ec a rientrare nelle Fiandre, dove perdon\u00f2 il figlio. e l'associ\u00f2 nel governo delle contee.\nBaldovino IV mor\u00ec nel 1035, come documentato dagli \"Annales Elnonenses Minores\", in cui viene definito, figlio di Susanna, mentre dagli \"Annales Blandinienses\" viene definito \"glorioso marchese\". Baldovino succedette al padre, come Baldovino V.\nTra il 1047 ed il 1048, Baldovino svilupp\u00f2 buone relazioni col conte Godwin del Wessex e con suo figlio, Sweyn Godwinson, come ci conferma l\"Anglo-Saxon Chronicle\"; quando poi Godwin, nel 1051, fu esiliato, Baldovino lo accolse.\nDurante la lunga guerra (1045-1056) che lo vide opporsi, assieme a Goffredo il Barbuto, Duca di Lorena, all'Imperatore Enrico III, perse il controllo della citt\u00e0 di Valenciennes a favore di Ermanno di Hainaut. Dopo la morte di quest'ultimo, avvenuta nel 1049, Baldovino fece sposare il suo figlio primogenito, anche di nome Baldovino, come ci testimoniano gli \"Annales Elnonenses Maiores\", nel 1051, con la Contessa di Hainaut, Richilde di Egisheim, la vedova di Ermanno di Hainaut, citata erroneamente come Giuditta, che gli port\u00f2 in dote la contea di Mons.Attraverso questo matrimonio, suo figlio Baldovino divenne conte di Hainaut (la contea di Hainaut, era composta dai territori della contea di Mons, del marchesato di Valenciennes e della parte meridionale del marchesato del Brabante), Baldovino I, spodestando i due figli minorenni, che Rachele aveva avuto dal primo marito, Ermanno di Hainaut, che, secondo la \"Gisleberti Chronicon Hanoniense\", erano stati avviati alla vita religiosa.\nTra il 1053 ed il 1054, anche il figlio, Baldovino I conte di Hainaut, si un\u00ec al padre Baldovino V, nella ribellione contro Enrico III e a seguito dell'invasione e del saccheggio delle Fiandre da parte di Enrico III, la citt\u00e0 di Lilla si arrese all'imperatore. Baldovino allora pose l'assedio ad Anversa, ma anche qui fu sconfitto..\nNel 1056, secondo il documento n\u00b0 XIV del \"Cartulaire de l'abbaye de Saint-Bertin\" fece una concessione di un privilegio all'Abbazia di San Bertino e tra i testimoni vi era il conte di Boulogne, Eustachio II.\nPrima del 1060, come ci mostra il documento n\u00b0 113 delle \"Chartes et documents de l'abbaye de Saint Pierre au Mont Blandin \u00e0 Gand\", Baldovino V, figlio di Baldovino IV e Ogiva, fece una donazione al monastero stesso, assieme alla moglie, Adele.\nIl monaco e cronista inglese, Orderico Vitale, riporta che Baldovino V delle Fiandre, nel 1060, divenne tutore del nuovo re di Francia, il nipote (era figlio del cognato, Enrico I), Filippo I, ancora monorenne, ed anche la \"Chronica Albrici Monachi Trium Fontium\", conferma che Baldovino V assunse la tutela del giovane (\"parvulo\") Filippo I., assieme alla vedova di Enrico I e madre di Filippo I, Anna di Kiev.\nBaldovinoV mor\u00ec nel 1067, il 1\u00ba settembre (\"kal. sept.\"), come riportano gli \"Annales Elnonenses Maiores\", ed anche gli \"Annales Blandinienses\" (\"Baldwinus potentissimus marchisus\"): mor\u00ec a Lilla, dove fu sepolto.Gli succedette il figlio primogenito, Baldovino VI.\nDiscendenza.\nBaldovino e Adele ebbero tre figli:"}
{"id": "1724916", "revid": "260760", "url": "https://it.wikipedia.org/wiki?curid=1724916", "title": "Mac Gold", "text": ""}
{"id": "1724920", "revid": "767487", "url": "https://it.wikipedia.org/wiki?curid=1724920", "title": "Luffo Numai", "text": "Biografia.\nAppartenente alla nobile e antica famiglia dei Numai, ricopr\u00ec cariche di rilievo e condusse una vita molto agiata. Fu segretario di Pino III Ordelaffi, e consigliere sia di Sinibaldo II Ordelaffi sia di Caterina Sforza. Caterina anzi affid\u00f2 a lui il figlio Giovanni dalle Bande Nere, rimasto orfano in tenera et\u00e0.\nIn rappresentanza della cittadinanza forlivese, partecip\u00f2 alle trattative con Cesare Borgia, mentre questi tentava di conquistare la citt\u00e0 e la sua principale rocca, quella di Ravaldino, difesa da Caterina Sforza. Ospit\u00f2 perfino Cesare Borgia in casa propria.\nProtesse le arti e, in particolare, volle far erigere, per s\u00e9 e sua moglie, Caterina Paulucci, un pregevole monumento funebre nella Basilica di San Pellegrino Laziosi a Forl\u00ec, un rilievo opera dello scultore Tommaso Fiamberti e Giovanni Ricci (1502). A Fiamberti commission\u00f2 un secondo monumento funebre, eretto nella chiesa di San Francesco a Ravenna."}
{"id": "1724921", "revid": "1714743", "url": "https://it.wikipedia.org/wiki?curid=1724921", "title": "Federico di Brandeburgo-Bayreuth", "text": "Biografia.\nI primi anni.\nFederico era figlio di Giorgio Federico Carlo di Brandeburgo-Bayreuth e della moglie Dorotea di Schleswig-Holstein-Sonderburg-Beck. La sua casata apparteneva ad un ramo minore della famiglia degli Hohenzollern, ma nel 1726 avvenne un fatto che fu decisivo per la sua vita. In quell'anno, infatti, suo padre eredit\u00f2 il principato di Bayreuth dopo una lunga disputa con il Regno di Prussia sui diritti di successione su tale territorio. Questo fatto increment\u00f2 di molto le finanze dello stato, aumentando anche la stima e la considerazione nei confronti di un principato sino ad allora considerato di secondo piano nello scenario politico europeo.\nL'ascesa al trono.\nFederico aveva la reputazione di un principe illuminato e lo dimostr\u00f2 apertamente negli anni del suo governo quando, dal 1735, venne chiamato a succedere al padre nella reggenza del trono di famiglia. A Bayreuth, Federico era conosciuto col soprannome di \"Federico l'Amato\" per la grande considerazione che aveva anche presso il popolo. La sua residenza di Bayreuth divenne sempre pi\u00f9 sede di una grande corte dalla quale egli promosse le scienze e le arti oltre alla costruzione di molte strutture. Federico aveva ricevuto un'ottima educazione negli anni della sua giovinezza ed aveva inoltre studiato per otto anni all'Universit\u00e0 calvinista di Ginevra. In campo politico, per\u00f2, i contemporanei ritenevano che Federico fosse completamente impreparato soprattutto a causa del comportamento che il padre aveva tenuto nei suoi confronti, estraniandolo completamente dagli affari di stato.\nSua moglie Guglielmina di Prussia, con la sua forte personalit\u00e0, aveva tentato di influenzare positivamente il debole ed instabile Federico in favore della Prussia, sua patria nativa, ma egli subiva molto di pi\u00f9 l'influenza dei suoi ministri. La moglie, ad ogni modo, riusc\u00ec comunque a far prevalere le proprie idee facendo nominare Philipp Elrodt, suo uomo di fiducia e prussiano, a segretario del ministero delle finanze, ruolo che presto lo inquadr\u00f2 nell'equivalenza di \"primo ministro\". Con questo ruolo, Philipp attacc\u00f2 la corruzione del governo e le spese sregolate del margraviato, riuscendo ad ogni modo a risanare i vecchi debiti pendenti ed a identificare nuove risorse da sfruttare. Come risultato della sua politica economica, Federico fu in grado di ampliare la ricchezza del proprio stato, concedendo anche alla moglie il denaro per restaurare la propria residenza di campagna.\nL'acculturato margravio mostr\u00f2 anche il proprio apprezzamento per le arti e per le scienze fondando l'Universit\u00e0 di Bayreuth nel 1742, la cui sede venne spostata dopo un solo anno di attivit\u00e0 a Erlangen. Inoltre egli cre\u00f2 l'Accademia delle Belle Arti di Bayreuth nel 1756 e dal 1744 al 1748 egli fond\u00f2 il nuovo teatro di corte, uno dei pi\u00f9 sfarzosi esempi di barocco nella capitale del margraviato. Vennero progettate anche numerose altre costruzioni come il Museo del Castello dell'Ermitage di Bayreuth con il Tempio del Sole (1749-1753) e le costruzioni del nuovo Castello dei margravi (1754) dopo che il vecchio castello era stato distrutto da un incendio. Il nuovo castello venne terminato dopo la morte di sua moglie; in suo onore esso prese il di lei nome.\nFederico venne nominato Generale Feldmaresciallo del Sacro Romano Impero per la regione della Franconia, ma si mantenne strategicamente esterno ai conflitti tra Austria e Prussia, cos\u00ec pure durante la Guerra dei Sette anni.\nMassone, \u00e8 stato Gran Maestro della Gran Loggia \"Zur Sonne\" (\"Al Sole\") di Bayreuth dal 1741 al 1763. \nMatrimoni ed eredi.\nFederico si spos\u00f2 due volte.\nA Berlino il 20 novembre 1731, Federico spos\u00f2 la principessa Guglielmina di Prussia. Egli era innamorato della sorella minore di Guglielmina, Sofia, ma il re Federico Guglielmo I di Prussia decise di dargli in moglie la figlia maggiore, Guglielmina, con la quale si spos\u00f2 all'ultimo momento.\nIn un primo momento la coppia sembr\u00f2 funzionare perfettamente, ma Guglielmina non era particolarmente nota per la sua bellezza sebbene fosse caritatevole e di buon cuore, anche se un poco frivola. Da questa unione nacque una sola figlia:\nDopo la morte di Guglielmina, avvenuta nel 1758, spos\u00f2 Sofia Carolina Maria di Brunswick-Wolfenb\u00fcttel, figlia di Carlo I di Brunswick-Wolfenb\u00fcttel. Da questo matrimonio per\u00f2 non nacquero eredi."}
{"id": "1724925", "revid": "254059", "url": "https://it.wikipedia.org/wiki?curid=1724925", "title": "Wenzeslaus von Thun", "text": "Dal 1664 al 1673 fu vescovo di Passavia e dal 1665 al 1673 anche vescovo di Gurk.\nBiografia.\nEra figlio del conte Giovanni Sigismondo Thun e della sua terza moglie, Anna Margareta Wolkenstein. Fu fratellastro di due arcivescovi di Salisburgo: Guidobaldo e Giovanni Ernesto.\nLa sua consacrazione sacerdotale avvenne nel 1655.\nDurante l'incendio della citt\u00e0 nel 1662 Wenzeslaus von Thun venne nominato arciprete di Passavia e si impieg\u00f2 per la ricostruzione della nuova cattedrale (che era stata parzialmente distrutta proprio dall'incendio) nelle attuali forme barocche. Per questa costruzione egli assold\u00f2 Carlo Lurago, che armonizz\u00f2 le parti gotiche con le nuove decorazioni barocche.\nDue anni dopo, a soli 35 anni, venne nominato canonico a Salisburgo e membro del capitolo della cattedrale di Passavia.\nAlla morte di Carlo Giuseppe d'Austria, il 27 marzo 1664, Wenzeslaus von Thun venne nominato vescovo di Passavia, il 20 aprile di quello stesso anno.\nIl 10 agosto del 1665 venne anche scelto per assurgere alla cattedra episcopale di Gurk.\nSi dedic\u00f2 completamente al restauro della cattedrale ed alla riparazione dei danni provocati dalla Guerra dei Trent'anni. Inoltre si fece promotore di una pesante controversia con i gesuiti di Passavia.\nWenzeslaus von Thun fu anche il primo vescovo di Passavia ad essere sepolto nella nuova cripta dei vescovi, da lui fatta costruire sotto la cattedrale. Un monumento a lui dedicato per l'operato relativo alla cattedrale, \u00e8 ancora oggi visibile al fianco dell'altare maggiore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1724934", "revid": "144796", "url": "https://it.wikipedia.org/wiki?curid=1724934", "title": "Sigismondo Francesco d'Austria-Tirolo", "text": ""}
{"id": "1724942", "revid": "76236114", "url": "https://it.wikipedia.org/wiki?curid=1724942", "title": "Isola di Pianosa", "text": "Esistono due isole di Pianosa:"}
{"id": "1724943", "revid": "1494169", "url": "https://it.wikipedia.org/wiki?curid=1724943", "title": "C\u00e9sar", "text": ""}
{"id": "1724951", "revid": "1979289", "url": "https://it.wikipedia.org/wiki?curid=1724951", "title": "Fodera", "text": "La fodera \u00e8 un rivestimento in tessuto applicato sia all'interno, per esempio di un capo di abbigliamento, che all'esterno, come in un materasso.\nFodera sartoriale.\n\u00c8 parte funzionale nella confezione di un abito, giacca, cappotto, pantalone, gonna, e risponde a diverse esigenze:\nIl materiale utilizzato varia secondo le caratteristiche: seta, cupro, poliestere, poliammide, viscosa, acetato con armatura raso se deve \"scivolare\"; lana, cotone felpato se deve dare la sensazione di calore; poliestere, cotone, lana pettinata e relative mischie se l'effetto \u00e8 decorativo. Il colore della fodera \u00e8 generalmente in tinta unita per il raso, ma pu\u00f2 essere scozzese o pi\u00f9 raramente stampato o rigato, nelle fodere in lana o flanella.\nFedera di cuscini e materassi.\n\u00c8 chiamata federa il sacco che riveste materassi e cuscini, o il rivestimento di divani e poltrone. Nel caso dei materassi e cuscini \u00e8 un tessuto pesante in cotone, spesso con armatura \"operata\", cio\u00e8 che forma dei disegni colore su colore o con poco contrasto."}
{"id": "1724956", "revid": "1005847", "url": "https://it.wikipedia.org/wiki?curid=1724956", "title": "Paola Del Din", "text": "Biografia.\nSubito dopo l'armistizio, con il fratello Renato, ex allievo della Scuola Militare di Milano (poi diventata Teuli\u00e9), entr\u00f2 nella resistenza in Friuli-Venezia Giulia nelle file della Brigata Osoppo con il nome di battaglia \"Renata\".\nPrese parte a numerosi e rischiosi incarichi come staffetta e informatrice.\nDopo l'uccisione del fratello da parte dei tedeschi, per incarico della \"Osoppo\" e su richiesta di un messaggio alleato, riesce a raggiungere gli alleati a Firenze e a consegnare i documenti che trasportava.\nPer continuare la sua opera patriottica, dopo aver frequentato un corso per paracadutisti, il 9 aprile 1945 pu\u00f2 lanciarsi in una zona del Friuli dove deve prendere contatto con una missione alleata e con la formazione Osoppo; all'atterraggio si frattura una caviglia, ma riesce comunque ad adempiere i suoi compiti e a consegnare i documenti che ha con s\u00e9, attraversando a pi\u00f9 riprese le linee di combattimento, per portare messaggi ai reparti alleati in avanzata.\nAddestrata dalle forze britanniche, \u00e8 stata la prima donna paracadutista militare italiana e probabilmente l'unica ad aver compiuto un lancio di guerra.\nDurante la guerra trasportava documenti segreti attraverso l'Italia occupata.\nDopo la Liberazione si laurea in lettere all'Universit\u00e0 di Padova, insegna per alcuni anni, poi vince una borsa di studio ed emigra negli Stati Uniti. All'Universit\u00e0 di Pennsylvania consegue il titolo di \"Master of Arts\". Tornata in Italia, si dedica all'insegnamento nella scuola pubblica.\nNel febbraio del 2007 viene riconfermata alla presidenza nazionale della Federazione Italiana Volontari della Libert\u00e0 che lascia nel giugno 2008. \u00c8 presidente regionale della Associazione Nazionale Famiglie Caduti e Dispersi in Guerra.\nDopo aver espresso pubblicamente la propria opinione in merito all'organizzazione Gladio, con la frase \u00abpur non avendone fatto parte, io non mi sono mai sentita di esprimere un giudizio negativo su Gladio\u00bb, durante le celebrazioni a Udine del 25 aprile 2005, una trentina di militanti di Rifondazione Comunista e altre formazioni politiche, contestarono pesantemente il discorso della medaglia d'oro Del Din. Il fatto fu fortemente condannato dal segretario regionale dell'ANPI, Luciano Rapotez. I capigruppo di minoranza del Consiglio regionale friulano presentarono una mozione di solidariet\u00e0 a Paola Del Din che, nella seduta n.118 del 26 maggio 2005, venne respinta con 17 voti favorevoli e 26 voti contrari.\nNel 2010 Paola Del Din assieme a Carlo Giovanardi ha protestato contro il ministero dei Beni Culturali per la sua attivit\u00e0 attorno alla Malga di Porz\u00fbs. La protesta della Del Din verteva attorno alle motivazioni riportate nel decreto ministeriale che avrebbe dovuto rendere le Malghe \"bene d'interesse culturale\", poich\u00e9 secondo l'ex partigiana, la ricostruzione dell'eccidio - copiata dalla voce di Wikipedia corrispondente - era \u00abuna porcheria\u00bb. Il decreto fu quindi ritirato dal ministro Sandro Bondi e poi riproposto con una motivazione storicamente attendibile nel novembre dello stesso anno."}
{"id": "1724959", "revid": "287204", "url": "https://it.wikipedia.org/wiki?curid=1724959", "title": "Irisbus R\u00e9cr\u00e9o", "text": "Il R\u00e9cr\u00e9o \u00e8 un modello di autobus prodotto dalla industria ceca Karosa dal 1996 al 2007.\nIl Recreo \u00e8 un autobus interurbano di linea di fascia bassa progettato appositamente per il trasporto scolastico.\nLa prima versione del R\u00e9cr\u00e9o \u00e8 denominata Karosa C 935E. \u00c8 presente solo nella lunghezza di 11,35 metri ed \u00e8 equipaggiata dal motore Renault RVI MIDR 06.20.45 con 256 cv di potenza.\nLa seconda versione del R\u00e9cr\u00e9o \u00e8 una semplice rivisitazione piuttosto che un nuovo modello, \u00e8 denominata Karosa C 955E ed ha un aspetto leggermente pi\u00f9 moderno.\nCon la fusione di Karosa e Renault V. I. in Irisbus insieme ad Iveco il R\u00e9cr\u00e9o \u00e8 continuato ad essere prodotto con il nuovo marchio.\nCon la presentazione della nuova gamma Irisbus il R\u00e9cr\u00e9o \u00e8 stato rivisitato. Il motore Renault \u00e8 stato sostituito con il nuovo Iveco Cursor ed \u00e8 stata rivisitata l'estetica dando al modello un aspetto pi\u00f9 moderno molto simile a quello dell'Irisbus Crosswaydel quale il nuovo R\u00e9cr\u00e9o appare una versione semplificata. Il nuovo R\u00e9cr\u00e9o era disponibile in due versioni: 12 metri (59 posti) e 12,72 metri (63 posti).\nL'Irisbus R\u00e9cr\u00e9o \u00e8 stato acquistato da molte ditte francesi come autobus per servizio scolastico. In Italia tale modello invece non ha avuto diffusione probabilmente anche perch\u00e9 gli autobus scolastici di grandi dimensioni sono poco richiesti."}
{"id": "1724972", "revid": "1442080", "url": "https://it.wikipedia.org/wiki?curid=1724972", "title": "Augusto Magli (calciatore)", "text": "Biografia.\nAugusto Magli \u00e8 nato a Molinella, un comune della Citt\u00e0 metropolitana di Bologna, il 3 marzo 1923, secondogenito con la gemella Giulia, di Angelo e Aurora Baschieri che avevano gi\u00e0 avuto un\u2019altra figlia, Cesarina. Ha cominciato a tirar calci al pallone con la maglia rossobl\u00f9 della squadra locale, attirando l\u2019attenzione di un forse lontano parente, Renzo Magli, gi\u00e0 calciatore e allenatore di calcio, che nel 1939 segnal\u00f2 alla Fiorentina l\u2019allora sedicenne centrocampista. Il suo esordio in serie A avvenne il 28 dicembre 1941, decima giornata di campionato, a Modena, in un incontro che i viola pareggiarono per 1-1. Due le presenze nel campionato successivo, 1942-43, nella 28\u00aa giornata con la partita persa in casa del Livorno e quella vittoriosa di Genova nella giornata conclusiva.\nPassata la bufera della guerra che gli tolse due anni preziosi, Augusto Magli vest\u00ec stabilmente la maglia numero 6 di mediano sinistro, disputando 19 gare nel 1945-46 e 23 nel 1946-47, autore del gol che apr\u00ec le marcature nella penultima giornata, nell\u2019incontro vittorioso per 2-0 contro il Bari. Le sei stagioni seguenti, con una media di quasi 33 presenze in squadra, ne fecero l\u2019idolo della tifoseria viola e gli valsero anche la fascia di capitano. Nel 1948-49 segn\u00f2 altre due reti, nelle partite casalinghe vinte con la Lazio per 4-0 e la Pro Patria per 3-1\".\"\nIn questi \u201canni d\u2019oro\u201d Augusto Magli ha vestito per otto volte la maglia azzurra della Nazionale B e il 25 giugno 1950, allo stadio del Pacaembu di San Paolo del Brasile, ha giocato con una Nazionale A stanca e poco in forma per il lungo viaggio via mare (deciso in conseguenza della tragedia di Superga dell\u2019anno prima) lo sfortunato incontro con la Svezia, vinto dagli scandinavi di Jeppson e Skoglund per 3-2 e che, di fatto, ha estromesso l\u2019Italia, detentrice del titolo iridato 1934 e 1938, dal campionato del mondo.\nL\u2019Udinese fu la destinazione di Augusto Magli dopo il campionato 1953-54 nel quale aveva totalizzato con i viola appena sette presenze, portando tuttavia a 247 il totale con la maglia della Fiorentina. Era successo che un banale incidente alla vigilia di un incontro amichevole precampionato lo aveva costretto a cedere il posto al ventitreenne Armando Segato che non aveva fatto rimpiangere il titolare, pi\u00f9 anziano di lui di sette anni. Cos\u00ec, in disaccordo con l'allenatore Fulvio Bernardini, Augusto Magli cambi\u00f2 casacca per giocare con le \u201czebrette\u201d due stagioni impegnative ma entusiasmanti.\nTutti gli aggettivi sono stati spesi per lo scontro diretto con il Milan del 1\u00ba maggio 1955, quando i rossoneri erano in testa alla classifica ma con sole quattro lunghezze di vantaggio sull'Udinese, 40 punti contro 36. I giochi per lo scudetto sembravano ancora aperti ma i bianconeri, dopo pochi minuti furono costretti a giocare in dieci, privi del portiere Gianni Romano colpito alla testa da Gunnar Nordahl. Fu Augusto Magli a dover andare in porta e riusc\u00ec a sventare di pugno una punizione dal limite del terzino Silvestri e, di piede, un tiro da vicino dello stesso Nordahl. Ristabilita la parit\u00e0 numerica dopo oltre 45\u2019, l'Udinese vinse per 3-2. Le due squadre rimasero imbattute fino al termine del campionato ma, con un maggior numero di vittorie, fu il Milan ad aggiudicarsi il titolo.\nLa vera doccia fredda per i friulani doveva tuttavia ancora venire: per un illecito sportivo che risaliva a due anni prima, il 1\u00ba agosto 1955 il Giudice sportivo condann\u00f2 l'Udinese Calcio alla retrocessione in serie B ma i bianconeri - con Augusto Magli sempre presente, 21 vittorie, sette pareggi e sei sconfitte - guadagnarono subito il ritorno nella massima divisione. La stagione successiva, 1956-57, fu l\u2019ultima di Magli a Udine che nei tre anni vi collezion\u00f2 85 presenze con tre reti segnate.\nPrima di lasciare definitivamente il calcio, Augusto Magli ha giocato ancora la stagione 1957-58 nella Roma con 32 presenze in campionato e quattro in Coppa Italia. Nessun gol anche se qualcuno attribuisce al suo tiro, e non a una deviazione di Nordhal, la prima delle due reti messe a segno dalla Roma nello stadio di Marassi il 23 febbraio 1958, nei minuti finali dell\u2019incontro vinto dal Genoa per 4-2.\nSposatosi l'8 maggio 1951 a Lucca, nel 1962 Augusto Magli si \u00e8 trasferito con la famiglia (la moglie e il primo dei due figli) a San Paolo del Brasile, dove \u00e8 morto il 31 ottobre 1998.\nCarriera.\nClub.\nMediano sinistro, ha giocato in Serie A negli anni '40 e '50 con le maglie di Fiorentina, Udinese e Roma (314 presenze e 4 reti complessive in massima serie).\nNazionale.\nConvocato dal CT Ferruccio Novo per i Mondiali 1950, fu schierato nella prima partita della competizione, la sfida con la Svezia disputata a San Paolo il 25 giugno 1950 e conclusasi con la vittoria degli svedesi per 3-2, risultato che di fatto estromise gli azzurri dalla competizione. Quella fu la prima e l'ultima presenza di Magli nella Nazionale Maggiore."}
{"id": "1724973", "revid": "59785", "url": "https://it.wikipedia.org/wiki?curid=1724973", "title": "Venanzio Simi", "text": "Biografia.\nNon si sa molto sulla vita di Venanzio Simi prima che entrasse nella Congregazione Vallombrosana. Nell'iscrizione posta sulla sua pietra tombale, nella Basilica di Santa Prassede, viene detto \"romano\". Nella sua Storia di Genzano, con note e documenti, invece, Nicola Ratti lo dice nato a Genzano da Domenico e Francesca Simi, battezzato come \"Melchiorre\", nome cambiato poi in \"Venanzio\" quando vest\u00ec l'abito dei Vallombrosani. Dallo stemma sormontato da copricapo vescovile riportato nella basilica di Santa Prassede dove \u00e8 ancora visibile la lapide con iscrizione, la parte sinistra dello stemma con tre gigli e mezzaluna, evidenzia l'appartenenza comunque di Venanzio Simi al ramo di Pescia del Casato Lucchese dei Simi. Divenne generale dei Vallombrosani nel 1696. \nNel 1693 Simi aveva pubblicato in lingua latina la sua storia dell'ordine, l'unica storia dell'ordine vallombrosano registrata dal Tiraboschi. Papa Clemente XI lo nomin\u00f2 vescovo \"in partibus infidelium\" di Salamina a Cipro e suffraganeo della sede suburbicaria di Sabina, incarico a cui rinunci\u00f2 per ritirarsi definitivamente nel convento dei Vallombrosani di Santa Prassede a Roma."}
{"id": "1724975", "revid": "838137", "url": "https://it.wikipedia.org/wiki?curid=1724975", "title": "Sebastian Johann von P\u00f6tting", "text": "Biografia.\nSebastian von P\u00f6tting nacque nel 1628 come figlio di un notabile di P\u00f6tting. Divenne dapprima arciprete di Passavia, quindi ricevette la consacrazione episcopale nell'aprile del 1665, con il titolo di vescovo di Lavant (oggi Maribor). L'11 marzo 1673, su raccomandazione dell'imperatore Leopoldo I, venne scelto a succedere alla cattedra episcopale di Passavia. Nel 1676 con l'aiuto dell'Imperatore e della principessa bavarese Eleonora del Palatinato, ricostru\u00ec la cattedrale. Nel 1683 benedisse l'Imperatore prima del suo scontro con i Turchi e quello stesso anno divenne inviato imperiale a Ratisbona, incarico che ricopr\u00ec per i successivi quattro anni.\nSebastian von P\u00f6tting riform\u00f2 la diocesi di Passavia e fu promotore dei gesuiti (al contrario del proprio predecessore), ai quali affid\u00f2 la chiesa di san Michele (\"Michaeliskirche\") (1677). Anche la cattedrale sub\u00ec molte modifiche di stile barocco durante il suo episcopato.\nMor\u00ec il 19 marzo 1689 nel Monastero di Santa Maria del Soccorso e venne sepolto nella cripta dei vescovi della cattedrale di Passavia. Un monumento che lo ricorda, si trova ancor oggi sul lato destro dell'altar maggiore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1724978", "revid": "834", "url": "https://it.wikipedia.org/wiki?curid=1724978", "title": "Ayapaneco", "text": ""}
{"id": "1724986", "revid": "144796", "url": "https://it.wikipedia.org/wiki?curid=1724986", "title": "Sebastian von P\u00f6tting-Persing", "text": ""}
{"id": "1724995", "revid": "599013", "url": "https://it.wikipedia.org/wiki?curid=1724995", "title": "Un'estate al mare", "text": ""}
{"id": "1725001", "revid": "212348", "url": "https://it.wikipedia.org/wiki?curid=1725001", "title": "Drum'n'Bass", "text": ""}
{"id": "1725012", "revid": "729019", "url": "https://it.wikipedia.org/wiki?curid=1725012", "title": "Otto August R\u00fchle von Lilienstern", "text": "Biografia.\nNel 1795 era alfiere, con Heinrich von Kleist nel Reggimento Guardie, e da allora i due strinsero amicizia. Vivamente interessato alla teoria militare, entr\u00f2 a far parte della \n\"Milit\u00e4rische Gesellschaft\"\nA differenza di Kleist prosegu\u00ec la carriera militare, e nel 1804 entr\u00f2 nell'accademia militare diretta da Gerhard von Scharnhorst. Nella campagna del 1806 serv\u00ec come ufficiale di Stato Maggiore nel corpo d'armata del principe di Hohenlohe. Dopo la pace di Tilsit pass\u00f2 al servizio del granducato di Weimar, e prese parte alla campagna d'Austria del 1809 come consigliere del principe Karl Bernhard.\nNel 1813 entr\u00f2 volontario nei \"Freikorps\" di L\u00fctzow, ma prosegu\u00ec la guerra al quartier generale di von Bl\u00fccher.\nAlla battaglia di Lipsia era \"Generalkommissar\" dell'artiglieria campale, e nell'occasione fu promosso tenente colonnello. Ammalatosi, non gli fu possibile proseguire la campagna; come \"Generalkommissar\", fu tuttavia presente al Congresso di Vienna.\nNella campagna del 1815 fu destinato alla sezione storica dello Stato Maggiore prussiano, di cui prese il comando.\nNel 1819 divenne capo di Stato Maggiore generale; ricopr\u00ec la funzione per appena due anni, prima che fosse occupata dal pi\u00f9 anziano generale von M\u00fcffling. Nel 1835 fu promosso tenente generale e per due anni fu a capo della Scuola di Guerra di Berlino. Nel 1844 fu nominato \"Generalinspektor\" per l'educazione e l'istruzione militare.\nMor\u00ec a Salisburgo nel 1847."}
{"id": "1725023", "revid": "767487", "url": "https://it.wikipedia.org/wiki?curid=1725023", "title": "Savage Grace", "text": "Savage Grace \u00e8 un film del 2007 diretto da Tom Kalin ed interpretato da Julianne Moore, presentato nella sezione \"Quinzaine des R\u00e9alisateurs\" al 60\u00ba Festival di Cannes.\nTrama.\nIl film \u00e8 basato su un romanzo scritto da Natalie Robins e Steven M.L. Aronson, che racconta la vera storia di Barbara Daly, donna di umili origini moglie di Brooks Baekeland, erede dell'inventore della bachelite Leo Baekeland. La donna fu assassinata dal figlio il 17 novembre 1972. Il fatto di cronaca colp\u00ec molto l'opinione pubblica sia della Gran Bretagna che degli Stati Uniti, anche a causa del rapporto morboso ed incestuoso che la donna instaur\u00f2 con il figlio, dopo che Barbara scopr\u00ec l'omosessualit\u00e0 del ragazzo.\nProduzione.\nIl film pot\u00e9 contare su un Budget di 4.600.000 dollari americani.\nAccoglienza.\nIncassi.\nL'opera incass\u00f2 nel mondo 1.432.799 dollari americani.\nCritica.\nI critici hanno dato al film voti altalenanti. L'aggregatore di recensioni Rotten Tomatoes ha dato al film una valutazione positiva del 38%, basata su 89 recensioni - con la premessa che \"sebbene visivamente convincente, i personaggi deprimenti di \"Savage Grace\" rendono difficile la visione\". Metacritic, un altro aggregatore di recensioni, ha riportato che il film aveva un punteggio medio di 51 su 100, basato su 28 recensioni.\nPeter Bradshaw del Guardian, ha dato al film quattro stelle su cinque, descrivendolo come \"un film avvincente, freddo, brillante e tremendamente recitato\".\nCasi mediatici.\nDopo l'uscita del film, l'ex amante di Baekeland, Samuel Adams Green (interpretato da Hugh Dancy nel film), ha scritto un articolo sottolineando che gli elementi del film erano di fatto inesatti. Riferendosi alla scena m\u00e9nage \u00e0 trois di Barbara, Antony e Sam che fanno sesso, scrisse:\u00c8 vero che quasi 40 anni fa ho avuto una relazione con Barbara, ma certamente non ho mai dormito con suo figlio ... N\u00e9 sono bisessuale. ... Ha iniziato a dire alla gente che aveva avuto una relazione incestuosa con suo figlio per avere un motivo valido per \"curarlo\" dall'omosessualit\u00e0 ... Ma non credo che abbia fatto sesso con Tony.Green ha quindi intrapreso un'azione legale contro i registi, che era ancora irrisolta al momento della sua morte."}
{"id": "1725024", "revid": "248115", "url": "https://it.wikipedia.org/wiki?curid=1725024", "title": "Encoding", "text": ""}
{"id": "1725031", "revid": "57342", "url": "https://it.wikipedia.org/wiki?curid=1725031", "title": "TextWrangler", "text": "TextWrangler \u00e8 un editor di testo per macOS sviluppato da Bare Bones Software. Originariamente era un prodotto destinato alla vendita, ma a partire dalla versione 2.0 \u00e8 stato rilasciato gratuitamente.\nCome BBEdit, TextWrangler non \u00e8 un word processor, e dunque manca delle opzioni di formattazione e di stile; \u00e8 limitato all'editing e alla manipolazione di testo semplice: ma, se questo limita il suo uso per il desktop publishing, permette una di gran lunga maggiore capacit\u00e0 e flessibilit\u00e0 nel trattamento del testo semplice.\nTextWrangler ha caratteristiche comuni alla maggior parte degli editor di testo, come l'evidenziazione della sintassi per vari linguaggi di programmazione, una funzione di sostituzione (che include anche le regex), il controllo ortografico, il confronto tra file. Ma TextWrangler include anche il supporto completo per lo scripting tramite AppleScript, Python, Perl, gli Shell script e per Text Factories (linguaggio nativo di BBEdit). I programmi scritti in Python, Perl e shell script possono essere eseguiti direttamente all'interno del programma (con anche la funzione di debug).\nCome alcuni altri editor per Mac, TextWrangler pu\u00f2 aprire e salvare file in varie codifiche di caratteri, tra cui Unicode (in vari formati), ASCII, Latin-1 e Latin-9.\nTextWrangler \u00e8 stato progettato per essere usato soprattutto da programmatori (dilettanti ma anche professionisti) e web designer (anche se le funzionalit\u00e0 complete di editor HTML sono presenti soltanto in BBEdit, a pagamento)."}
{"id": "1725033", "revid": "1904508", "url": "https://it.wikipedia.org/wiki?curid=1725033", "title": "Luisa di Prussia", "text": "Biografia.\nInfanzia.\nLuisa era la figlia secondogenita di Guglielmo I di Germania (1797-1888) e di Augusta di Sassonia-Weimar (1811-1890). In famiglia era chiamata \"Vivi\". I suoi genitori erano una coppia felice ma tesa, e Luisa aveva solo un fratello, il principe Federico, che aveva sette anni pi\u00f9 di lei. Alla sua nascita, Augusta dichiar\u00f2 che il suo dovere di perpetuare la dinastia degli Hohenzollern era completo.\nCrebbe nelle citt\u00e0 di Berlino e di Coblenza, dove il padre fu nominato nel 1849 Governatore Generale della Renania. La madre, durante la sua infanzia, la istru\u00ec sia nelle scienze umane sia nelle varie occupazioni di cui, secondo le usanze, si doveva occupare una principessa di sangue reale. Queste occupazioni consistevano in opere di carattere sociale, come le visite agli orfanotrofi, agli ospedali e alle organizzazioni caritatevoli.\nLuisa mise in pratica questi insegnamenti istituendo nel 1859, nella citt\u00e0 di Karlsruhe, la prima associazione femminile che funse da anticipatrice della Croce Rossa.\nMatrimonio.\nLuisa fu promessa in sposa a Federico, principe reggente di Baden, figlio di Leopoldo I di Baden e della principessa Sofia Guglielmina di Svezia, nel 1854; si sposarono il 20 settembre 1856 al Neues Palais di Potsdam. Federico era reggente a causa della pazzia di suo fratello Luigi e fu proclamato Granduca di Baden quando i medici dichiararono che non c'era possibilit\u00e0 di recupero. Come unica figlia del principe ereditario prussiano (e successivamente imperatore), il loro matrimonio fece s\u00ec che Baden acquisisse una grande importanza, e ancor pi\u00f9 una volta che l'impero tedesco fu fondato.\nLuisa era una moglie e madre felice: scrisse ad un amico che \"dal nostro ultimo incontro, la mia vita \u00e8 diventata tanto pi\u00f9 bella, pi\u00f9 preziosa, per me, la mia felicit\u00e0 \u00e8 tanto pi\u00f9 ricca e profonda di prima\".\nArrivando alla corte di Baden, Luisa vi incontr\u00f2 la granduchessa in carica, nata Stefania di Beauharnais, figlia adottiva di Napoleone Bonaparte e madre presunta dell'enigmatico Kaspar Hauser.\nLuisa e Federico non amavano la rigidit\u00e0 della corte di Karlsruhe e fuggivano volentieri nel loro castello sull'isola di Mainau. Erano popolari a Baden e tutti parlavano con affetto orgoglioso dei loro granduca e duchessa a Costanza, dove la coppia aveva una residenza estiva.\nLuisa era una grande amica di Alice, granduchessa d'Assia, sorella minore di sua cognata, e le due si visitavano spesso. Nelle lettere della regina Vittoria, lei e Federico venivano sempre citati con piacere o simpatia come buoni \"Fritz e Louise di Baden\". Sebbene fossero amiche, Luisa e sua cognata Vittoria hanno sempre avuto un \"confronto non troppo amichevole\", in particolare quando paragonavano i loro figli: mentre il figlio maggiore di Vittoria, il principe ereditario Guglielmo era nato con un braccio deformato, Luisa a quanto pare non poteva resistere vantandosi che i suoi tre figli fossero pi\u00f9 sani e pi\u00f9 grandi alla stessa et\u00e0. Luisa era molto affezionata a suo nipote, tuttavia, e Vittoria scrisse a sua madre che la granduchessa \"lo ha rovinato in modo terribile\". Le relazioni tra Luisa e Vittoria si fecero ancora pi\u00f9 distanti quando la prima voleva che suo figlio, il principe ereditario Federico, sposasse la nipote di Vicky, la principessa Elisabetta d'Assia; la principessa spos\u00f2 invece il granduca Sergej Aleksandrovi\u010d di Russia e Luisa ritenne che la sua famiglia fosse stata snobbata. Tuttavia, anche il figlio di Vicky, Guglielmo, era stato rifiutato da Elisabetta, cosa di cui Luisa sembrava inconsapevole.\nLa guerra austro-prussiana caus\u00f2 un certo attrito tra Baden e Prussia, in quanto il primo, nonostante i loro stretti legami familiari a Berlino, scelse di sostenere gli austriaci.\nAttivit\u00e0 filantropiche.\nLuisa era molto coinvolta nelle organizzazioni caritatevoli del suo ducato, in particolare per quanto riguarda le donne. Contribu\u00ec a fondare un'associazione benefica per le donne, chiamata \"Baden Frauenverein\", che si concentrava sulla fondazione di ospedali e case per i bambini. Con il sostegno dell'Associazione delle donne, Luisa fond\u00f2 la prima scuola di casalinghe di Baden a Karlsruhe, portando avanti l'obiettivo di Theodor Gottlieb von Hippel.\nMantenne una corrispondenza con Florence Nightingale. La granduchessa ebbe anche per tutta la vita un'amicizia con Clara Barton, che incontr\u00f2 durante la guerra franco-prussiana. Organizzarono ospedali militari e aiutarono ad organizzare fabbriche di cucito per le donne per aiutare lo sforzo bellico.\nNonostante la sua et\u00e0, Luisa fu presente per dare il bentornato ai soldati tedeschi feriti al loro ritorno in Germania dai campi di prigionia francesi.\nMorte.\nNel giro di due anni Luisa perse il padre, il fratello, il figlio minore e la madre. Federico mor\u00ec il 28 settembre 1907 e il loro primogenito gli successe come Federico II. In quello stesso anno, la loro unica figlia Vittoria divenne regina consorte di Svezia.\nLuisa visse abbastanza per vedere il suo ducato assorbito nel nuovo stato tedesco dopo la rivoluzione del 1918-19 che ebbe luogo alla fine della prima guerra mondiale. \nDopo l'abdicazione dell'imperatore tedesco, i disordini si diffusero a Karlsruhe. Il figlio di un cortigiano condusse un gruppo di soldati fino alla facciata del palazzo, seguito da una grande folla di persone, e vi furono sparati alcuni colpi. Luisa, cos\u00ec come il resto della famiglia, lasci\u00f2 il palazzo e part\u00ec per il palazzo Zwingenberg, nella valle del Neckar. Con il permesso del nuovo governo, fu loro concesso di rimanere al Palazzo Langenstein, che apparteneva a un conte svedese. Durante questi eventi, si disse che Luisa avesse mantenuto la calma e non avesse pronunciato mai una parola di lamentela. Nel 1919 la famiglia chiese il permesso al governo di risiedere a Mainau; fu risposto che ora erano privati cittadini e potevano fare ci\u00f2 che desideravano. \nIl nuovo governo repubblicano le diede il permesso di vivere il resto della sua vita a Baden-Baden, dove mor\u00ec il 24 aprile 1923. Fu l'ultima nipote sopravvissuta di Federico Guglielmo III di Prussia.\nDiscendenza.\nDal matrimonio tra Federico I di Baden e Luisa nacquero tre figli:"}
{"id": "1725038", "revid": "124954499", "url": "https://it.wikipedia.org/wiki?curid=1725038", "title": "Joseph Maria von Thun und Hohenstein", "text": "Biografia.\nJoseph Maria era figlio del conte Joseph Johann von Thun und Hohenstein e di sua moglie, la contessa Margareta Veronika von Thun und Hohenstein.\nA 16 anni ricevette il canonicato a Salisburgo e due anni dopo, ottenne anche quello di Passavia, oltre al prevostato della chiesa di San Pietro ad Augusta. Egli dal 1731 studi\u00f2 a Salisburgo dove consegu\u00ec i dottorati in giurisprudenza e teologia. Successivamente egli divenne inviato del Re d'Ungheria a Roma.\nIl 14 ottobre 1741 venne nominato dall'imperatrice Maria Teresa, vescovo di Gurk e il 18 febbraio 1742 ricevette la consacrazione dall'arcivescovo di Salisburgo, ottenendo una particolare dispensa per la sua giovane et\u00e0 (di soli 29 anni) che giunse controfirmata da papa Benedetto XIV l'11 gennaio 1742. Succeduto a Jakob Maximilian von Thun-Hohenstein dovette per\u00f2 nominare un proprio vicario (che venne scelto nella persona del Vescovo Wenzel von Bukovsky a causa dei suoi impegni presso la curia romana e presso il regno ungherese.\nNel 1740 ebbe il gravoso compito di riportare al Papa le rimostranze della neoeletta imperatrice Maria Teresa, la quale si lamentava del fatto che il pontefice avesse potuto riconoscere come imperatore Carlo Alberto di Baviera negli anni della Guerra di Successione austriaca. Nel 1744 Joseph Maria von Thun lasci\u00f2 ad ogni modo Roma.\nA Gurk, si preoccup\u00f2 di erigere un seminario particolare per i sacerdoti provenienti da Strasburgo, a cui capo pose il benedettino Gregor Zallwein. Nel 1753 egli divenne inoltre amministratore della diocesi di Lavant e vicario generale dell'arcidiocesi di Salisburgo per la Carinzia.\nIl 10 novembre 1761 venne scelto all'unanimit\u00e0 dal capitolo della cattedrale di Passavia come vescovo. Il 23 maggio 1762 venne ufficialmente intronizzato. Durante il suo breve periodo di governo, di appena 19 mesi, si preoccup\u00f2 dell'educazione pubblica, pubblicando anche un volume di commento ai testi del Nuovo Testamento.\nMor\u00ec il 15 giugno 1763 durante una visita pastorale a Mattighofen e venne sepolto nella cripta del Duomo di Passavia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1725039", "revid": "729019", "url": "https://it.wikipedia.org/wiki?curid=1725039", "title": "Aeroporto di Mosca-Tu\u0161ino", "text": "L'Aeroporto di Mosca-Tu\u0161ino (ICAO: UUUS) \u00e8 un aeroporto situato nella parte nord-occidentale di Mosca, in Russia. L'Aeroporto di Mosca-Tu\u0161ino \u00e8 la base tecnica della compagnia aerea statale Club Aeronautico Nazionale Russo in nome di \u010ckalov (in russo: \u041d\u0430\u0446\u0438\u043e\u043d\u0430\u043b\u044c\u043d\u044b\u0439 \u0430\u044d\u0440\u043e\u043a\u043b\u0443\u0431 \u0420\u043e\u0441\u0441\u0438\u0438 \u0438\u043c. \u0427\u043a\u0430\u043b\u043e\u0432\u0430).\nStoria.\nL'Aeroporto Tu\u0161ino \u00e8 stato fondato nel 1935. \nDurante la guerra fredda, l'Aeroporto di Mosca-Tu\u0161ino era la sede di parate militari che mostravano gli ultimi ritrovati dell'innovazione sovietica. Nel 1991 il Campo Volo di Tu\u0161ino fu utilizzato per ospitare il concerto Monsters of Rock, con la partecipazione di AC/DC, Pantera e Metallica e un pubblico di 1 milione di persone.\nDati tecnici.\nL'Aeroporto di Mosca-Tu\u0161ino \u00e8 dotato attualmente di tre piste attive.\nL'aeroporto di Tu\u0161ino effettua attivit\u00e0 di voli solo su prenotazione ed \u00e8 aperto dalle 6:00 alle 17:00 (UTC +3/+4).\nL'Aeroporto di Mosca-Tu\u0161ino \u00e8 stato attrezzato per l'atterraggio/decollo degli aerei Antonov An-2, Antonov An-3, Antonov An-24, Antonov An-26, Antonov An-30, Let L-410 e di tutti tipi degli aerei con motore a pistoni."}
{"id": "1725042", "revid": "1543377", "url": "https://it.wikipedia.org/wiki?curid=1725042", "title": "Gallieniellidae", "text": "Gallieniellidae \u00e8 una famiglia di ragni appartenente all'infraordine Araneomorphae.\nEtologia.\nLe specie appartenenti a questa famiglia di ragni sono predatrici specializzate in formiche.\nDistribuzione.\nOriginariamente erano note come endemiche del solo Madagascar. A partire dal 1980 ne sono state reperite altre nel sudest del Kenya, nel nordest dell'Argentina e in Australia. \nTassonomia.\nIl genere \"Drassodella\", per affinit\u00e0 maggiori e solo da alcuni autori, nel 1990 \u00e8 stato spostato nella famiglia \"Gnaphosidae\", per poi rientrare in questa famiglia poco tempo dopo.\nAttualmente, a novembre 2020, si compone di 10 generi e 68 specie. Per la classificazione in sottofamiglie si segue la categorizzazione dell'entomologo Joel Hallan:"}
{"id": "1725060", "revid": "223454", "url": "https://it.wikipedia.org/wiki?curid=1725060", "title": "Hamilton BSP", "text": ""}
{"id": "1725065", "revid": "767487", "url": "https://it.wikipedia.org/wiki?curid=1725065", "title": "Specie di Gallieniellidae", "text": "Di seguito sono descritte tutte le 55 specie della famiglia di ragni Gallieniellidae note a giugno 2014.\nAustrachelas.\n\"Austrachelas\" \nDrassodella.\n\"Drassodella\" \nGalianoella.\n\"Galianoella\" \nGallieniella.\n\"Gallieniella\" \nLegendrena.\n\"Legendrena\" \nMeedo.\n\"Meedo\" \nNeato.\n\"Neato\" \nOreo.\n\"Oreo\" \nPeeto.\n\"Peeto\" \nQuesto.\n\"Questo\" "}
{"id": "1725069", "revid": "228587", "url": "https://it.wikipedia.org/wiki?curid=1725069", "title": "Vestron Video", "text": "La Vestron Video era la maggiore sussidiaria della Vestron, Inc., ed era una societ\u00e0 di produzione e distribuzione home-video con sede a Stamford (Connecticut), che \u00e8 stata attiva dal 1981 al 1992. La societ\u00e0 era responsabile della pubblicazione in VHS della maggior parte dei B-movie e, dei film della libreria della Cannon Films. \nNegli ultimi anni, l'azienda ha iniziato a spostarsi verso i film \"di moda\", compresi film distribuiti attraverso la sua filiale \"Vestron Pictures\", e in particolare il film \"Dirty Dancing\". Inoltre, la societ\u00e0 \u00e8 stata la prima azienda a pubblicare i video del National Geographic alla fine degli anni '80, ed \u00e8 stata la prima a commercializzare i video della rivista Pro Wrestling Illustrated: \"Pro Wrestling Illustrated Presenta Lords of the Ring\", in opposizione a quelli pubblicati dalla WWE.\nLe sussidiarie della Vestron, Inc. ,erano:\nNel 1985 la Vestron si \u00e8 quotata alla New York Stock Exchange, con un'offerta pubblica iniziale di 440 milioni di Dollari, molto alta per l'epoca. La societ\u00e0 ha avuto successo per molti anni, a tal punto che deteneva pi\u00f9 del 10% del mercato video degli Stati Uniti. Nel momento migliore le vendite erano approssimate in circa 350 milioni di Dollari annui, la societ\u00e0 vendeva infatti filmati video in pi\u00f9 di 30 paesi, direttamente o tramite accordi di licenza. \nQuesto era fondamentalmente un business dei diritti, costruito da alcune persone che hanno avuto l'intuito di comprendere il mercato dei diritti video (VCR), prima che lo facessero i principali studios. Infine i grandi studios si ravvivarono, e divenne sempre pi\u00f9 difficile per la Vestron acquistare i vari film prodotti. Inoltre, i produttori indipendenti aumentarono il prezzo di quelli disponibili.\nLa societ\u00e0 inizi\u00f2 quindi a produrre film propri (\"Dirty Dancing\", \"Le ragazze della terra sono facili\", \"Blue Steel\"), ma quando il mercato matur\u00f2 e le preferenze per i film da guardare si spostarono da quasi tutti i film verso i soli film \"dai grandi titoli\", per i quali le major avevano fatto grandi sforzi, la societ\u00e0 si era gi\u00e0 impegnata con una serie di circa 20 progetti di serie \"B\", e pochi progetti di serie \"A\".\nI finanziamenti per la societ\u00e0 di conseguenza si interruppero e fu quindi costretta a dichiarare la banca rotta, atto che permise il suo acquisto l'11 gennaio 1991, per 27.3 milioni di Dollari, da parte della LIVE Entertainment che aveva la propria sede a Los Angeles. La LIVE acquis\u00ec cos\u00ec la vasta libreria della Vestron (3000 film). In conseguenza di ci\u00f2 nel 1998 il nome Live Entertainment mut\u00f2 in Artisan Entertainment (che fu piegata nel 2004 in Lionsgate).\nLe loro divisioni internazionali, divennero quindi le seconde pi\u00f9 grandi appena dopo quelle della Warner. Infatti la Vestron aveva molti uffici in tutto il mondo e nei principali mercati che li permetteva una distribuzione diretta nei cinema, in video e in TV. Possedeva inoltre anche uno stabilimento di produzione in Olanda, per fornire un supporto ai mercati europei."}
{"id": "1725083", "revid": "42020", "url": "https://it.wikipedia.org/wiki?curid=1725083", "title": "Folco I di Gerusalemme", "text": ""}
{"id": "1725084", "revid": "287204", "url": "https://it.wikipedia.org/wiki?curid=1725084", "title": "Argus As.IV", "text": "LArgus As.IV era un motore aeronautico a 4 cilindri in linea raffreddato ad acqua prodotto dall'azienda tedesco imperiale Argus Motoren GmbH nel 1912.\nLa sua sigla deriva dalla categorizzazione Idflieg vigente nell'Impero tedesco, che assegnava la denominazione in numeri romani in base alla fascia di potenza.\nIl \"Gruppe IV\" era quello assegnato ai motori nella fascia di potenza tra i 200 ed i 299 PS "}
{"id": "1725096", "revid": "237256", "url": "https://it.wikipedia.org/wiki?curid=1725096", "title": "Boris Pil'njak", "text": ""}
{"id": "1725097", "revid": "2080013", "url": "https://it.wikipedia.org/wiki?curid=1725097", "title": "Gino Don\u00e8 Paro", "text": "Biografia.\nNacque da una famiglia di poveri braccianti il 18 maggio 1924, nella casa colonica situata al civico numero 6 dell'attuale via 25 aprile, nel paesino di Rovar\u00e8, una piccola frazione del Comune di San Biagio di Callalta, in provincia di Treviso. All'anagrafe italiana il suo nome di nascita \u00e8 Gino Giacomo Don\u00e8 (Gino era il nome del nonno materno, e Giacomo quello del nonno paterno). Successivamente sul passaporto italiano compare solamente Gino Don\u00e8, mentre all'anagrafe cubana, dopo il primo matrimonio, verr\u00e0 registrato come Gino Don\u00e8 Paro, prendendo anche il cognome materno, come d'uso nei Paesi di lingua spagnola.\nLa Resistenza in Italia.\nDopo le scuole divenne militare. L'8 settembre 1943, all'annuncio dell'armistizio, si trovava a Pola, capoluogo della allora italiana Regione Istriana. Tornato via mare a Venezia diventa combattente nella Brigata Partigiana Piave, e nel 1944, ventenne, entra nella Missione Alleata Nelson operante nell'area della Laguna Veneziana. Nel 1945 termina la guerra e nel 1946 riceve un encomio solenne deciso dal generale in capo britannico Harold Alexander. Nel 1947, con la tessera dell'anno 1948, risulta essere tra i cofondatori della Sezione Provinciale Veneziana dell'ANPI (Associazione Nazionale Partigiani d'Italia).\nL'emigrazione a Cuba.\nNel 1948, disoccupato, emigr\u00f2 dapprima in Francia, Belgio e Germania. Si rec\u00f2 in seguito a Cuba partendo da Amburgo e passando dal Canada. Nel 1951 trov\u00f2 lavoro all'Avana come carpentiere per la costruzione della nuova grande Plaza Civica (l'attuale Plaza de la Revoluci\u00f3n). In citt\u00e0 trascorreva il tempo libero sulle gradinate dell'Universit\u00e0, per affinare la lingua parlando con gli studenti. Fu qui che cominci\u00f2 a sentire parlare di Fidel Castro e della sua iniziale attivit\u00e0 politica universitaria. Nella capitale cubana conobbe anche Ernest Hemingway ed ebbe modo di parlare con lui della propria regione di origine perch\u00e9 lo scrittore statunitense aveva dimorato in Veneto durante la prima guerra mondiale lungo le rive del fiume Piave, dalla quale esperienza aveva tratto il libro Addio alle armi, e successivamente per la stesura del romanzo \"Di l\u00e0 dal fiume e tra gli alberi\".\nI contatti con i rivoluzionari.\nNel 1952, seguendo la ditta per cui lavorava, Gino si trasfer\u00ec nella citt\u00e0 di Trinidad de Cuba, dove conobbe Norma Turino Guerra, che diventer\u00e0 la sua prima moglie. Norma era amica di Aleida March de la Torre, futura seconda moglie di Ernesto Che Guevara de la Serna. Norma e la sua famiglia simpatizzavano per il progressista Partito Ortodosso Cubano, nel quale era dirigente il neolaureato avvocato Fidel Castro. In quel periodo Fidel era esiliato in Messico e stava cercando giovani fidatissimi per arruolarli nel suo nuovo Movimento del 26 luglio. Venuto a conoscenza che a Trinidad c'era un giovane italiano che aveva fatto il partigiano in Italia, Fidel lo volle incontrare per parlargli della spedizione che egli stava preparando, al fine di liberare Cuba dal dittatore Batista. Tra il 1955 e il 1956, furono numerosi i viaggi di Don\u00e9 tra Cuba e il Messico, portando soldi e missive, grazie al suo passaporto italiano che non generava sospetti alle frontiere. In quanto ex soldato ed ex partigiano, collabor\u00f2 agli addestramenti militari in Messico diretti da Fidel. In quel periodo divenne amico del giovane medico argentino Ernesto Guevara (da tutti detto \"Che\", ma da lui sempre chiamato \"Ernesto\"), il quale, racconter\u00e0 poi Don\u00e8, gli confid\u00f2 che se non avesse incontrato Fidel sarebbe emigrato in Italia per specializzarsi per la cura dell'asma (di cui soffriva) nella facolt\u00e0 di medicina dell'Universit\u00e0 di Bologna. Il 25 novembre 1956 Don\u00e8 fu tra gli 82 volontari imbarcati sul Granma, che salparono dal porto messicano di Tuxpan per sbarcare nell'Oriente Cubano, alla Playas de las Coloradas, ai piedi del Monte Turquino alto quasi 2.000 metri, nella selvaggia Sierra Maestra, nell'attuale provincia orientale cubana di Granma. Insieme con l'italiano Gino c'erano 78 cubani, pi\u00f9 altri tre stranieri (cio\u00e8 l'argentino Che, il messicano Alfonso Guill\u00e9n Zelaya Alger e il dominicano Ram\u00f3n Emilio Mej\u00edas Del Castillo). A bordo del battello Granma Gino era il pi\u00f9 anziano degli 82, e aveva il grado di tenente nel Terzo Plotone comandato da Ra\u00fal Castro (fratello di Fidel).\nLa Rivoluzione cubana.\nSubito dopo lo sbarco del 2 dicembre 1956 ai piedi della Sierra Maestra, Gino Don\u00e8 Paro venne mandato a cercare Che Guevara, il quale era in preda a un forte attacco di asma. Sapendo come intervenire in quanto sua moglie Norma era asmatica, egli gli pratic\u00f2 un energico massaggio e gli salv\u00f2 la vita. Il 5 dicembre 1956, dopo il primo imprevisto combattimento ad Alegria de Pio (e dopo il massacro della met\u00e0 dei compagni granmisti, e dopo la dispersione dei sopravvissuti), Gino torn\u00f2 clandestinamente nella citt\u00e0 di Trinidad dalla moglie Norma. Poi raggiunse la vicina citt\u00e0 di Santa Clara de Cuba dove, assieme ad Aleida March de la Torre programm\u00f2 un attentato nella sede del comandante generale batistiano della citt\u00e0. Mentre i due stavano per lanciare un paio di bombe nella residenza gremita di persone e di bambini per le festivit\u00e0 natalizie, Gino decise di annullare l'attentato dicendo ad Aleida: \"la rivoluzione si fa contro l'esercito, non contro il popolo\" (tale episodio \u00e8 ricordato in un libro biografico della March). Ricercato dalla polizia batistiana, i locali capi castristi del \"Movimento 26 Luglio\" dettero l'ordine a Gino di scappare salpando da Trinidad, con meta prima il Messico e poi gli Stati Uniti d'America.\nNegli Stati Uniti.\nNel 1959, dopo il trionfo della rivoluzione castrista Don\u00e8 tent\u00f2 di ritornare a Cuba, ma ebbe problemi burocratici con il console cubano di New York al fine di ottenere il permesso di rientro che aveva smarrito. Non riuscendo a rientrare a Cuba, col consenso di Norma, divorzi\u00f2 e si rispos\u00f2 con un'amica di Norma: la militante antimperialista portoricana Antonietta De La Cruz, avente cittadinanza statunitense, abitante in Florida, e pi\u00f9 vecchia di lui di quasi vent'anni. Nel 1962, nel periodo della cosiddetta crisi dei missili di Cuba, Gino invi\u00f2 a Cuba una lettera in cui manifestava la volont\u00e0 di tornare a combattere ma non ricevette risposta. Il segretario personale di Fidel, l'avvocato e moncadista-granmista Jesus Sergio Montan\u00e8 Oropesa, che era uno dei pochissimi a essere segretamente in contatto con Gino, lo invit\u00f2 ufficialmente all'Avana da met\u00e0 novembre a met\u00e0 dicembre 1995, in occasione delle celebrazioni per il 39\u00ba anniversario dello sbarco del Granma, e qui Don\u00e8 fu ospitato per un mese in una residenza del Consiglio di Stato cubano. L'anno successivo (alle imponenti celebrazioni per l'importante 40\u00ba anniversario dello sbarco del Granma) Gino fu nuovamente invitato da Montan\u00e8 all'Avana, ma fu costretto a non accettare l'invito perch\u00e9 egli doveva assolutamente accudire l'anziana moglie gravemente ammalata (praticamente in fin di vita nella loro casa di Boynton Beach, vicino a Miami).\nIl ritorno in Italia.\nNel 2003, dopo avere abitato e lavorato in Florida, doppiamente vedovo e senza figli, decise di ritornare in Italia, in provincia di Venezia, dove vivevano molti suoi parenti. Si iscrisse al Circolo Italia-Cuba di Venezia e si ri-iscrisse alla Sezione Anpi di San Don\u00e0 di Piave (che egli aveva cofondato nel 1945). In Veneto ritrov\u00f2 vari compagni antifascisti conosciuti durante la Resistenza nella Laguna Veneziana. Nel frattempo erano stati ricostruiti i dettagli sulla sua movimentata vita, grazie alla ventennale ricerca giornalistica effettuata dal bolognese Gianfranco Ginestri per conto della Fondazione Italiana Ernesto Che Guevara presieduta dall'editore romano Roberto Massari e anche grazie alle ricerche del cubano Arsenio Garcia Davila, storico-granmista. Queste informazioni sono state poi tutte inserite nei faldoni dell'Archivio Storico delle Forze Armate Rivoluzionarie (FAR) che conserva 82 dossier sugli 82 granmisti.\nIl primo maggio 2004 Gino partecip\u00f2 con l'amico Arsenio Garcia Davila alla grande sfilata popolare dell'Avana, durante la quale furono entrambi solennemente decorati. Al suo ritorno fu festeggiato in tutta Italia dai partigiani dell'Anpi, dai soci della Fondazione Che Guevara e dai membri dei 60 circoli dell'Associazione Nazionale di Amicizia Italia-Cuba.\nNel 2005 ritorn\u00f2 alcune volte a Cuba, accompagnato dai coproduttori torinesi del documentario \",\" a lui dedicato, che volevano ripercorrere i luoghi della sua esperienza cubana. In tale filmato (nella parte girata a Bayamo il 26 luglio 2005 durante la commemorazione degli attacchi castristi alle caserme batistiane di Santiago de Cuba e di Bayamo) si vedono Gino e Fidel, entrambi commossi, che si abbracciano e si baciano. Per Don\u00e8 fu il penultimo dei suoi viaggi a Cuba (ritorn\u00f2 a dicembre dell'anno successivo per la commemorazione del 50\u00ba anniversario dello sbarco del Granma) e per Fidel fu una delle ultime apparizioni in pubblico prima del suo malore che lo fece dimettere da tutti gli incarichi politici e statali.\nNel 2006 e 2007 vari giornali italiani si occuparono della storia di Gino pubblicando numerosi articoli a lui dedicati.\nNel 2008 Gino Don\u00e8 Paro mor\u00ec improvvisamente in una clinica di San Don\u00e0 di Piave la sera del 22 marzo, alla vigilia di Pasqua, circondato dai familiari pi\u00f9 stretti (sorelle e nipoti). Al suo funerale (avvenuto a Spinea il 27 marzo, dove fu cremato) parteciparono centinaia di compagni provenienti da tutta Italia, unitamente ad alcuni funzionari dell'ambasciata cubana di Roma che avevano fatto pervenire quattro grandi corone di rose rosse da parte Fidel Castro, di Raul Castro, dell'ambasciata cubana e dei granmisti sopravvissuti, oltre a molta gente comune.\nInterviste in Italia e a Cuba.\nIn un'intervista con il quotidiano comunista italiano \"Liberazione\" del 5 ottobre 2006, Gino Don\u00e8 Paro disse che:\nIl 10 maggio 2010 la rivista \"Turisti per Caso\" ha pubblicato una intervista, effettuata da un'italiana con pseudonimo Vanity176, al granmista Arsenio Garcia Davila, grande amico di Don\u00e8, il quale, parlando di lui, ha dichiarato: \nAlcuni ricercatori storici hanno ipotizzato la possibilit\u00e0 che, mentre era lontano da Cuba, Don\u00e8 fosse stato ingaggiato per svolgere, in giro per il mondo, compiti da agente dei servizi segreti cubani, allora diretti dal comandante Barbarossa amico di Gino (ma attualmente, naturalmente, non esistono conferme ufficiali da parte del governo cubano). Per\u00f2 c'\u00e8 chi contesta l'ipotesi suddetta."}
{"id": "1725099", "revid": "1501558", "url": "https://it.wikipedia.org/wiki?curid=1725099", "title": "Coffi Codjia", "text": "Carriera.\nDopo un passato da calciatore professionista, stroncato nel 1986 per un grave infortunio, intraprende la carriera arbitrale che lo porter\u00e0 nel 1994 alla nomina ad arbitro internazionale.\nPeraltro, la passione per l'arbitraggio \u00e8 una questione di famiglia, visto che il padre era stato direttore di gara, e l'impegno profuso da Coffi Codjia \u00e8 testimoniato anche dal fatto che, in ogni appuntamento, viene accompagnato da un personal trainer che lo segue costantemente.\nIl palmar\u00e8s \u00e8 di tutto rispetto: oltre alla partecipazione ai mondiali under 20 del 2001 e del 2005, ai tornei FIFA Confederations Cup del 1999. del 2003 e del 2009, e a ben sei edizioni (2000, 2002, 2004, 2006, 2008 e 2010), della Coppa d'Africa (la massima manifestazione per nazioni di quel continente), si contano soprattutto le presenze in due edizioni dei Mondiali di calcio: nel 2002 in Estremo Oriente dirige -, tra i sospetti e la sfiducia generale, poich\u00e9 la Federazione turca, dopo l'insufficiente arbitraggio registrato nella prima partita del torneo (perduta contro il ) da parte del fischietto sudcoreano Kim Young-Joo, non riteneva Coffi Codjia un arbitro con l'esperienza adeguata per un Mondiale; il beninese avrebbe poi smentito le diffidenze, arbitrando bene. Quattro anni dopo, nella rassegna iridata in Germania, dirige - e -.\nNella stagione sportiva 2007-2008 \u00e8 stato selezionato per il Mondiale per club in Giappone a dicembre, e in particolare per la finalissima della Coppa d'Africa 2008 ad Accra tra ed .\nNel settembre 2009 viene convocato, per la terza volta, come riserva, al Campionato mondiale di calcio Under-20 in programma in Egitto, ma non scende mai in campo nemmeno come Quarto Ufficiale a causa di un infortunio. Poche settimane dopo \u00e8 chiamato a dirigere, per la seconda volta, in occasione del Mondiale per club, ospitato negli Emirati Arabi Uniti. Nel torneo dirige una delle due semifinali.\nVanta anche la partecipazione alla Coppa d'Asia del 2004 e la direzione della finale di CAF Champions League nel 2006.\nDurante la semifinale della Coppa d'Africa 2010 tra ed , il suo arbitraggio suscita molte recriminazioni da parte degli algerini per non aver saputo arbitrare la partita (ha ammonito tre giocatori algerini erratamente, e ha assegnato 2 gol, in fuorigioco, all'Egitto, e la Conf\u00e9d\u00e9ration Africaine de Football \u00e8 costretta a sospendere il fischietto beninese a tempo indeterminato per non aver saputo gestire e punire le proteste in campo.\nIl suo nome era stato inserito nell'elenco dei 38 pre-selezionati rimasti in corsa per i Mondiali 2010 in Sudafrica, ma questa volta l'arbitro del Benin viene scartato nel taglio finale, perdendo l'opportunit\u00e0 di partecipare al suo terzo mondiale consecutivo.\nIl 31 dicembre 2011 viene ritirato dalle liste FIFA, dopo una lunga carriera internazionale durata 18 anni."}
{"id": "1725102", "revid": "599013", "url": "https://it.wikipedia.org/wiki?curid=1725102", "title": "Denis Irwin", "text": "Ha militato per dodici anni nel Manchester United con cui ha collezionato un totale di 529 presenze e 33 reti tra il 1990 e il 2002.\nCarriera.\nClub.\nClasse 1965, \u00e8 uno dei simboli della storia recente del Manchester. Approdato ai Red Devils nel 1990, divenne ben presto uno dei pilastri della retroguardia dello United con cui vinse sette titoli di Premier League. A met\u00e0 degli anni novanta diventa capitano della squadra. In campo venne schierato come terzino sinistro e coprendo questo ruolo rimase titolare nel Manchester per dieci stagioni, fino all'esplosione di Phil Neville che lo costrinse trascorrere le ultime annate in panchina.\nHa lasciato lo United nel 2002 accasandosi al Wolverhampton, dove ha militato sino al 2004, anno in cui si \u00e8 ritirato.\nNazionale.\n\u00c8 stato a lungo capitano della Nazionale irlandese (dove ha militato dal 1990 al 1999 segnando 4 reti in 56 presenze) con cui ha partecipato ai Mondiali del 1994 negli Stati Uniti."}
{"id": "1725123", "revid": "716642", "url": "https://it.wikipedia.org/wiki?curid=1725123", "title": "Didier Digard", "text": ""}
{"id": "1725124", "revid": "128334", "url": "https://it.wikipedia.org/wiki?curid=1725124", "title": "Barriera emato-encefalica", "text": "La barriera emato-encefalica (BEE) \u00e8 una unit\u00e0 anatomico-funzionale realizzata dalle particolari caratteristiche delle cellule endoteliali che compongono i vasi del sistema nervoso centrale e ha principalmente una funzione di protezione del tessuto cerebrale dagli elementi nocivi presenti nel sangue, pur tuttavia permettendo il passaggio di sostanze necessarie alle funzioni metaboliche.\n\u00c8 composta dunque da cellule endoteliali che, in particolare, danno origine ad un endotelio continuo e non fenestrato, ossia senza fenestrature sulla membrana plasmatica delle cellule endoteliali. Le cellule endoteliali sono poi unite tra di loro da giunzioni cellulari occludenti (altrimenti dette \"tight junction\"): questa maggiore compattezza impedisce il passaggio di sostanze idrofile o con grande peso molecolare dal flusso sanguigno all'interstizio (e quindi ai neuroni) con una capacit\u00e0 di filtraggio molto pi\u00f9 selettiva rispetto a quella effettuata dalle cellule endoteliali dei capillari di altre parti del corpo.\nUn ulteriore fattore che contribuisce alla formazione di questa unit\u00e0 anatomofunzionale denominata barriera ematoencefalica \u00e8 costituito dalle proiezioni delle cellule astrocitarie, chiamati peduncoli astrocitari (conosciuti anche come \u201climitanti gliali\u201d), che circondano le cellule endoteliali della BEE, determinando un'ulteriore \"barriera\".\nLa BEE si differenzia dalla similare barriera emato-liquorale (BEL), una funzione delle cellule coroidali del plesso coroideo e dalla barriera emato-retinica che possono considerarsi parte dell'intera(le retine oculari sono estensioni del sistema nervoso centrale, e come tale pu\u00f2 considerarsi parte della BEE).\nStoria.\nL'esistenza di questa barriera fu inizialmente notata alla fine del XIX secolo da Paul Ehrlich, batteriologo impegnato nello studio della colorazione utilizzata in molti studi per rendere le strutture microscopiche visibili, nei suoi esperimenti: quando iniettati, alcuni di questi pigmenti (in particolare il pigmento di anilina, allora molto popolare) erano in grado di colorare qualsiasi organo di un animale eccetto il cervello.\nAl tempo, Ehrlich aveva attribuito questo fatto alla semplice incapacit\u00e0 del cervello di assorbire il pigmento.\nTuttavia, in un esperimento seguente nel 1913, Edwin Goldmann (uno degli studenti di Ehrlich) iniett\u00f2 il pigmento direttamente nel fluido spinale del cervello e si rese conto che in questo caso il cervello si tingeva, mentre il resto del corpo no, dimostrando in tal modo chiaramente l'esistenza di una sorta di barriera tra i due.\nSi ipotizz\u00f2 quindi che i responsabili della barriera fossero i vasi sanguigni stessi, dato che nessuna membrana evidente pot\u00e9 essere rinvenuta.\nIl concetto di barriera cerebro-ematica (da allora denominata \u201cbarriera emato-encefalica\u201d) fu proposto da Lina Stern nel 1921.. L'esistenza della membrana non pot\u00e9 essere dimostrata fino all'introduzione del microscopio elettronico a scansione nel campo delle scienze medicali negli anni sessanta.\nUna volta si riteneva che gli astrociti piuttosto che le cellule epiteliali fossero la base della barriera emato-encefalica a causa delle appendici degli astrociti densamente concentrate che circondano le cellule epiteliali della barriera emato-encefalica.\nFisiologia.\nNel resto del corpo al di fuori del cervello, le pareti dei capillari sono formate da cellule endoteliali fenestrate, cio\u00e8 dotate di piccoli fori chiamati fenestrazioni. I composti chimici solubili (idrofili) sono in grado di passare, attraverso questi passaggi, dal sangue ai tessuti o dai tessuti al sangue.\nNel cervello, invece, le cellule endoteliali non presentano fenestrazioni e sono organizzate in maniera molto pi\u00f9 fitta, unite tra di loro da giunzioni occludenti: questo fa s\u00ec che la barriera emato-encefalica blocchi il passaggio della maggior parte delle molecole idrofile o di grosso peso molecolare. Fanno eccezione quelle che sono capaci di attraversare autonomamente e senza bisogno di fenestrazioni le membrane cellulari (sostanze come l'ossigeno, il diossido di carbonio, l'etanolo e gli ormoni steroidi) e quelli che possono entrare per mezzo di specifici mezzi di trasporto (quali gli zuccheri e alcuni ammino acidi).\nPer sostanze con grosso peso molecolare, si intendono quelle al di sopra delle 500 unit\u00e0 di massa atomica (Dalton), ossia quelle che generalmente non possono attraversare la barriera emato-encefalica, al contrario delle molecole pi\u00f9 piccole che possono.\nOltre a questo, le cellule endoteliali metabolizzano alcune molecole per impedire il loro ingresso nel sistema nervoso centrale.\nPer esempio, la L-DOPA, il precursore della dopamina, \u00e8 in grado di attraversare la BEE, mentre la dopamina stessa non lo pu\u00f2 fare, il che ha portato alla somministrazione della L-DOPA nei casi di carenza di dopamina (come nella malattia di Parkinson) al posto della dopamina stessa.\nAccanto alle giunzioni occludenti che agiscono in modo da impedire il trasporto tra le cellule endoteliali, esistono dei meccanismi che impediscono la diffusione passiva tra le membrane cellulari.\nLe cellule della glia (tra cui gli astrociti) che attorniano i capillari del cervello, fungono da ostacolo secondario alle molecole idrofobe.\nLa barriera emato-encefalica protegge il cervello dai composti chimici che circolano nel sangue.\nTuttavia, molte delle funzioni organiche sono controllate da ormoni presenti nel sangue e, anche se la secrezione di molti ormoni \u00e8 controllata dal cervello, tali ormoni generalmente non penetrano nel cervello attraverso il sangue, il che impedirebbe al cervello di monitorare direttamente il livello di ormoni.\nPer controllare il tasso di secrezione dell'ormone in maniera efficace quindi, esistono dei siti specializzati in cui i neuroni possono \u201ccampionare\u201d la composizione del sangue circolante e in questi siti la barriera emato-encefalica ha una \u2018falla\u2019.\nQuesti siti includono tre importanti \u2018organi circumventricolari': l'organo subfornicale, l'area postrema e l'organo vascolare della lamina terminale.\nLa barriera ematoencefalica impedisce ovviamente anche il passaggio di cellule batteriche e quindi agisce in maniera molto efficace proteggendo il cervello da molte infezioni comuni; le infezioni a carico del cervello sono perci\u00f2 pi\u00f9 rare.\nTuttavia, dato che gli anticorpi sono troppo grandi per attraversare la BEE, le infezioni che possono occorrere al cervello sono spesso molto serie e difficili da trattare.\nIl collante che sigilla la parete intestinale \u00e8 lo stesso composto che fodera i vasi sanguigni, per cui se inizia a rompersi, la parete dei vasi sanguigni \u2013 compresi quelli che arrivano al cervello \u2013 con molta probabilit\u00e0 si romperanno anch'essi, facilitando l'ingresso nel cervello di batteri infettivi portati dal sangue e di anticorpi prodotti contro questi batteri, che normalmente nemmeno entrano nel cervello e che, quando ci\u00f2 avviene, creano reazioni autoimmuni.\nLa permeabilit\u00e0 della barriera emato-encefalica \u00e8 misurabile a partire dalle proteine S100, in relazione ad anticorpi quali IgG+IgA e IgM. I test utilizzano un campione di sangue che viene inserito nei fori di una matrice piatta; ad ogni \"foro\" \u00e8 poi aggiunto un enzima-anticorpo specifico in grado di assorbire la proteina (es. \"sandwich enzyme-linked immunosorbent assay\"). La concentrazione iniziale di proteina nel siero \u00e8 determinata dalla curva standard di assorbimento.\nLa BEE non protegge tutte le aree del cervello: ne sono escluse la ghiandola pineale e l'ipotalamo che regola l'appetito e l'attivit\u00e0 delle ghiandole endocrine. Fattori che possono danneggiarla nel tempo sono: ictus, trauma cranico, ipertensione, diabete o ipoglicemia, febbre molto alta, infezioni al cervello.\nBarriera e farmaci.\nLa barriera ematoencefalica rende difficoltosa la distribuzione al tessuto cerebrale dei farmaci presenti nel sangue. Se ci\u00f2 da un lato impedisce che farmaci utilizzati nel trattamento di una patologia periferica, ad esempio muscolare, agiscano anche a livello del sistema nervoso centrale eventualmente determinando effetti indesiderati \"centrali\", dall'altro, nel caso di patologie che riguardino proprio il tessuto cerebrale, la difficolt\u00e0 di farvi arrivare farmaci in concentrazioni adatte ad ottenere un'azione farmacologica terapeutica \u00e8 alla base della difficolt\u00e0 del trattamento di molte patologie del sistema nervoso centrale.\nPer aumentare la distribuzione dei farmaci al tessuto cerebrale possono essere utilizzate delle metodiche che prevedono lo scioglimento della BEE attraverso mezzi osmotici, l'uso di sostanze vasoattive come la bradichinina che aumentano la permeabilit\u00e0 dei capillari riducendone l'attivit\u00e0 di barriera, l'esposizione focalizzata ad ultrasuoni ad alta intensit\u00e0 (HIFU) o l'utilizzo di sistemi di trasporto transmembrana endogeni come, ad esempio, il carrier per il glucosio o gli aminoacidi oppure la transcitosi mediata dal recettore per l'insulina o la transferrina.\nLe strategie per il rilascio di farmaci aggirando la BEE includono anche l'impiantazione intracerebrale e la distribuzione migliorata dalla convezione.\nInoltre possono essere bloccate le vie di efflusso attivo dei farmaci dal tessuto nervoso mediate da trasportatori come la p-glicoproteina.\nUna metodica largamente impiegata per aumentare la concentrazione di farmaci a livello del tessuto cerebrale \u00e8 la somministrazione intratecale, ossia l'introduzione del farmaco direttamente nel liquor attraverso puntura lombare o pompe intratecali; dal liquor il farmaco diffonde cos\u00ec al tessuto nervoso.\nNanoparticelle.\nLa nanotecnologia pu\u00f2 anche aiutare nel trasferimento di farmaci attraverso la BEE.\nRecentemente, i ricercatori stanno cercando di costruire liposomi o nanoparticelle per riuscire ad accedere attraverso la BEE.\nUlteriori ricerche sono necessarie per determinare quali strategie siano le pi\u00f9 efficaci e come esse possano essere migliorate per pazienti con tumori cerebrali.\nLe potenzialit\u00e0 per utilizzare l'apertura della BEE per inviare agenti specifici ai tumori cerebrali hanno appena iniziato ad essere esplorate.\nDistribuire farmaci attraverso la barriera emato-encefalica \u00e8 una delle applicazioni pi\u00f9 promettenti della nanotecnologia nella neuroscienza clinica.\nLe nanoparticelle potrebbero potenzialmente eseguire compiti multipli in una sequenza predefinita, il che \u00e8 molto importante nella distribuzione di farmaci attraverso la barriera emato-encefalica.\nUn notevole volume di ricerca in quest'area \u00e8 stato speso per esplorare i metodi di rilascio mediato da nanoparticelle di farmaci antineoplastici per tumori del sistema nervoso centrale; per esempio nanosfere di esadecil cianoacrilato rivestite di glicole polietilenico marcate radioattivamente hanno raggiunto e si sono accumulate in un gliosarcoma di un topo.\nTuttavia questo metodo non \u00e8 ancora pronto per sperimentazioni cliniche, a causa dell'accumulo delle nanosfere nel tessuto sano circostante.\nUn altro esperimento recente, che ha realizzato il rilascio mediato da nanoparticelle di doxorubicina ad un gliosarcoma di topo, ha mostrato una remissione significativa insieme ad una bassa tossicit\u00e0. Questo risultato \u00e8 molto incoraggiante e potrebbe condurre a sperimentazioni cliniche.\nLe nanoparticelle non vengono utilizzate solamente per il rilascio di farmaci ai disturbi del sistema nervoso centrale, ma sono anche studiate come possibili agenti per l'imaging biomedico.\nL'utilizzo di nanoparticelle lipidiche solide, consistenti in microemulsioni di nanogocce di olio solidificato caricate di ossido di ferro, potrebbe aumentare nell'imaging a risonanza magnetica a causa della capacit\u00e0 di queste nanoparticelle di attraversare realmente la barriera emato-encefalica.\nMentre si \u00e8 a conoscenza del fatto che i metodi sopracitati permettano indubbiamente il passaggio di nanoparticelle attraverso la barriera emato-encefalica, si sa poco sul come tale attraversamento abbia luogo, n\u00e9 si sa molto nemmeno sui possibili effetti collaterali dell'utilizzo di nanoparticelle. Perci\u00f2, prima che questa tecnologia possa essere utilizzata ampiamente, ulteriore ricerca deve essere svolta sui potenziali effetti dannosi cos\u00ec come sugli opportuni protocolli di trattamento.\nDovessero esser fatti tali passi, il rilascio di farmaci attraverso la barriera emato-encefalica mediato da nanoparticelle potrebbe essere uno dei contributi a maggiore impatto della nanotecnologia alle neuroscienze cliniche.\nVa notato che le cellule endoteliali vascolari e i periciti associati sono spesso anormali nei tumori e che la barriera emato-encefalica potrebbe non sempre essere intatta nei tumori cerebrali. Inoltre, la membrana basale risulta spesso incompleta. Altri fattori, come gli astrociti, potrebbero contribuire alla resistenza dei tumori cerebrali alla terapia.\nMalattie.\nMeningite.\nLa meningite \u00e8 un'infiammazione delle meningi, che sono le membrane che rivestono il cervello e il midollo spinale.\nLa meningite \u00e8 molto comunemente causata da infezioni da vari agenti patogeni, come Staphylococcus aureus e Haemophilus influenzae.\nQuando le meningi sono infiammate, la barriera emato-encefalica subisce delle modificazioni di permeabilit\u00e0 che possono far aumentare la penetrazione di varie sostanze (antibiotici inclusi) nel cervello. Gli antibiotici utilizzati per il trattamento della meningite possono aggravare la risposta infiammatoria del sistema nervoso centrale, rilasciando neurotossine dalle pareti cellulari di batteri, come lipopolisaccaridi (LPS).\nIl trattamento con cefalosporine di terza o quarta generazione \u00e8 solitamente preferito.\nSclerosi Multipla (SM).\nLa sclerosi multipla \u00e8 considerata una malattia autoimmune, nella quale il sistema immunitario attacca la mielina che protegge i nervi nel sistema nervoso centrale.\nNormalmente, il sistema nervoso di un individuo sarebbe inaccessibile ai globuli bianchi del sangue a causa della barriera emato-encefalica; tuttavia, utilizzando l'imaging a risonanza magnetica \u00e8 stato dimostrato che, quando una persona sta subendo un \"attacco\" della sclerosi multipla, la barriera emato-encefalica viene distrutta in una sezione del cervello o della colonna spinale, permettendo a particolari globuli bianchi del sangue, i linfociti T, di espandersi e distruggere la mielina. \u00c8 stato suggerito che, piuttosto che essere una malattia del sistema immunitario, la sclerosi multipla sia una malattia della barriera emato-encefalica. Tuttavia l'attuale prova scientifica non \u00e8 conclusiva.\nSono attualmente in corso investigazioni sui trattamenti per una barriera emato-encefalica compromessa. Si ritiene che lo stress ossidativo abbia un ruolo importante nel crollo della barriera; antiossidanti come l'acido lipoico sarebbero in grado di stabilizzare una barriera emato-encefalica che si stia indebolendo.\nNeuromielite ottica.\nLa neuromielite ottica, anche conosciuta come malattia di Devic, \u00e8 simile e molto spesso confusa con la sclerosi multipla ma, a differenza di quest'ultima, l'obiettivo della risposta autoimmune \u00e8 stata identificata: i pazienti affetti da neuromielite ottica mostrano un elevato livello di anticorpi alla proteina acquaporina 4, un componente del piede del processo astrocitico nella barriera emato-encefalica.\nTripanosomiasi neurologica allo stadio avanzato (malattia del sonno).\nLa tripanosomiasi africana neurologica, o malattia del sonno, allo stadio avanzato, \u00e8 una condizione in cui si trovano protozoi tripanosomi nel tessuto cerebrale. Non si conosce ancora come i parassiti infettino il cervello attraverso il sangue, ma si sospetta che essi passino attraverso il plesso coroideo, un organo circumventricolare.\nLeucoencefalopatia multifocale progressiva (PML).\nLa leucoencefalopatia multifocale progressiva \u00e8 una malattia demielinizzante del sistema nervoso centrale causata da una riattivazione di un'infezione da papovavirus latente (il poliomavirus JC), che pu\u00f2 incrociare la BEE. Colpisce i pazienti immuno-compromessi ed \u00e8 solitamente riscontrata in pazienti aventi l'AIDS.\nMalattia di De Vivo.\nLa malattia di De Vivo, anche conosciuto come sindrome da deficienza di GLUT1, \u00e8 una rara condizione causata da trasporto inadeguato di glucosio attraverso la barriera, che ha come risultati ritardo mentale e altri problemi neurologici. Difetti genetici nel trasportatore di glucosio di tipo 1 (GLUT1) sembrano essere la causa principale della malattia.\nMalattia di Alzheimer.\nRecenti risultati indicano che la degenerazione della barriera emato-encefalica nei pazienti con malattia di Alzheimer permetta al plasma sanguigno, contenente beta amiloide (A\u03b2), di entrare nel cervello, dove la A\u03b2 aderisce preferenzialmente alla superficie degli astrociti.\nQuesta scoperta ha portato all'ipotesi che\nInfine, l'astrocita viene ricoperto, muore, si rompe e si disintegra, lasciando dietro di s\u00e9 una placca insolubile di A\u03b242.\nQuindi, in alcuni pazienti, la malattia di Alzheimer pu\u00f2 essere causato (o, pi\u00f9 probabilmente, aggravato) da una rottura della barriera emato-encefalica.\nEncefalite da HIV (HIVE).\nSi ritiene che l'HIV possa attraversare la barriera emato-encefalica all'interno di monociti circolanti nel flusso sanguigno (\"Teoria del cavallo di Troia\").\nUna volta all'interno, questi monociti vengono attivati e sono trasformati in macrofagi.\nI monociti attivati rilasciano virioni all'interno del tessuto cerebrale vicino a microvasi sanguigni cerebrali.\nQueste particelle virali verosimilmente attirano l'attenzione delle cellule della microglia del cervello e iniziano una cascata infiammatoria che pu\u00f2 causare danni al tessuto della BEE.\nCasi di questa infiammazione, chiamata encefalite da HIV, si presentano probabilmente durante tutto il corso dell'AIDS ed essa \u00e8 precursore della AIDS dementia complex (demenza da HIV).\nIl modello principale per studiare l'HIV e l'encefalite da HIV \u00e8 la scimmia."}
{"id": "1725127", "revid": "599013", "url": "https://it.wikipedia.org/wiki?curid=1725127", "title": "Amara Dian\u00e9", "text": ""}
{"id": "1725131", "revid": "1632387", "url": "https://it.wikipedia.org/wiki?curid=1725131", "title": "Kung Fu Panda", "text": "Kung Fu Panda \u00e8 un film d'animazione del 2008, diretto da Mark Osborne e John Stevenson e prodotto dalla DreamWorks Animation, che racconta le vicende di un panda gigante intento a imparare le arti marziali. \u00c8 considerato uno dei migliori film d'animazione della storia. \u00c8 stato presentato fuori concorso al Festival di Cannes 2008 ed ha ricevuto una nomination all'Oscar come miglior film d'animazione del 2009. Il film \u00e8 il primo della serie cinematografica \"Kung Fu Panda\".\nTrama.\nPo \u00e8 un panda pigro e imbranato, ma anche di belle speranze, che vive nella Valle della Pace e lavora come cameriere presso il chiosco di spaghetti del padre adottivo, il signor Ping, il quale vorrebbe che Po prendesse il suo posto continuando la tradizione di famiglia di esperti spaghettinari, nonostante il figlio sia pieno di sogni e di desideri sulla sua futura vita da esperto di kung fu. Un giorno il saggio Oogway, il maestro pi\u00f9 onorevole e forte della Cina, chiama a raccolta l'intero villaggio, in quanto ha deciso di nominare il Guerriero Dragone, cio\u00e8 il pi\u00f9 grande maestro di kung fu. Per una serie di coincidenze, Po riesce a entrare nel tempio dove si stava svolgendo la cerimonia e tra lo stupore generale viene proclamato Guerriero Dragone.\nNel frattempo il malvagio guerriero Tai Lung, ex allievo di Shifu e Oogway, evade dalla prigione in cui era stato rinchiuso venti anni prima per ottenere la Pergamena del Drago, in grado di donare incredibili poteri a chiunque la legga. Po, il nuovo Guerriero Dragone, non riesce a combinare granch\u00e9 nel dojo del maestro Shifu, soprattutto per la sua goffaggine e inesperienza, come dimostrato quando viene facilmente battuto dai Cinque Cicloni, la squadra di kung fu pi\u00f9 famosa del villaggio, composta dai maestri Tigre, Gru, Vipera, Scimmia e Mantide, ma nonostante sia disprezzato da maestro e allievi, che tentano in tutti i modi di farlo desistere, il panda trova nelle parole di Oogway il coraggio di proseguire e restare, anche dopo che Shifu, dopo il tentativo di addestramento malriuscito, lo calcia letteralmente via dal Palazzo di Giada, e comincia a conoscere meglio i Cinque Cicloni e a farseli amici, scoprendo anche che Shifu aveva cresciuto Tai Lung come un figlio, e che il suo comportamento freddo e distaccato \u00e8 causato dal suo ruolo nel tradimento di Tai Lung. Poco dopo, per\u00f2, il vecchio maestro Oogway muore a causa dell'et\u00e0 ormai avanzata, facendosi promettere da Shifu che creder\u00e0 in Po e lo aiuter\u00e0 a realizzarsi. Quando intanto Po viene a sapere che Tai Lung sta tornando per prendersi la Pergamena (e che doveva essere Po ad affrontarlo) decide di fuggire, ma Shifu, forte della promessa fatta ad Oogway in punto di morte, glielo vieta e durante la sua discussione col panda, scopre nonostante fosse stato bistrattato dagli altri, era rimasto perch\u00e9 preferiva questo a essere se stesso, mostrando le sue insicurezze e il suo odio di s\u00e9 stesso, e credeva che Shifu potesse aiutarlo a cambiare.\nNon sapendo cosa fare per aiutare Po, Shifu comincia a condividere i suoi dubbi sul poterlo trasformare nel Guerriero Dragone, ma la mattina dopo, lo trova nella cucina, che aveva razziato per mangiare ci\u00f2 che si trovava davanti nel suo stato sconvolto, e dopo averlo visto fare una spaccata su una mensola, scopre che ha del talento nel kung fu. Dopo averlo accettato come allievo, lo addestra in montagna e grazie a un astuto stratagemma (proibisce a Po di mangiare finch\u00e9 non sar\u00e0 addestrato), riesce a farlo diventare un abile guerriero.\nIntanto, Tai Lung raggiunge i pressi della Valle della Pace e usa una tecnica di kung fu sui Cinque Cicloni per sferrare un colpo paralizzante ai nervi, con il quale li sconfigge, e l'unico non paralizzato, Gru, li riporta al Palazzo di Giada per avvertire il maestro Shifu. Po rimane dunque la sola speranza rimasta a fermare Tai Lung e la sua follia distruttiva, e adesso si \u00e8 appena rivelato degno di prendere la pergamena che gli dar\u00e0 il potere che confermer\u00e0 il suo ruolo da Guerriero Dragone, ma tutti i presenti scoprono, sgomenti, che la pergamena \u00e8 in bianco. Shifu, credendo che sia tutto finito, decide di rimanere da solo a combattere Tai Lung per dare il tempo agli allievi di mettere in salvo gli abitanti del villaggio. Mentre si allontana col padre, per\u00f2, Po comprende che il vero potere non viene dalla pergamena, ma dalla persona stessa che dimostra di meritarla, e cos\u00ec, riconquistata la fiducia in se stesso, torna al Palazzo di Giada per affrontare Tai Lung.\nShifu combatte contro Tai Lung, venendo sopraffatto, ma quando il suo ex allievo sta per ucciderlo, viene fermato da Po, che ha la pergamena, e lo insegue nel tentativo di impadronirsene. Durante lo scontro, Tai Lung gli ruba la pergamena, ma anche lui, come hanno fatto Po, Shifu e i Cinque Cicloni, scopre che il potere della pergamena \u00e8 inesistente; furioso, il reietto tenta di uccidere Po colpendolo pi\u00f9 volte ai nervi, ma riesce solo a farlo ridere a causa del suo grasso corporeo, e anzi, Po inizia anche a respingerli e sviluppa il suo stile di combattimento personale, per poi portarsi sempre pi\u00f9 in vantaggio su Tai Lung, e infine lo sconfigge definitivamente con la mossa segreta del dito Wuxi, che ha imparato da solo, mandandolo nel Regno degli Spiriti.\nOttenuto il rispetto dei Cinque Cicloni come maestro del kung fu, Po torna al Palazzo di Giada, dove trova Shifu ferito gravemente e apparentemente morente, ma in realt\u00e0 ha solo trovato la pace interiore. Capendo questo, Po decide di sdraiarsi accanto a lui.\nNella scena dopo i titoli di coda, Po e Shifu mangiano insieme sotto una piantina di pesco nata dal seme di Oogway, segno che, come frutto della fiducia di Shifu che ha creduto nel suo allievo, che ha sconfitto Tai Lung riportando la pace, la profezia del maestro si \u00e8 felicemente avverata.\nDistribuzione.\nData di uscita.\nIl film \u00e8 stato presentato in anteprima mondiale alla 61\u00aa edizione del Festival di Cannes il 15 maggio 2008. Successivamente, nella premi\u00e8re americana il 1\u00ba giugno 2008 al Grauman's Chinese Theatre di Hollywood, e il 26 giugno 2008 a Leicester Square di Londra, per la premi\u00e8re inglese. Il film \u00e8 uscito nelle sale statunitensi il 6 giugno 2008 e in quelle italiane il 29 agosto 2008, su distribuzione Universal Pictures.\nDoppiaggio italiano.\nPer l'edizione originale sono stati trovati due doppiatori tramite un concorso indetto da Nickelodeon. Anche per l'edizione italiana \u00e8 stato organizzato un concorso per trovare due doppiatori, chiamato \"Una voce per Kung Fu Panda\", terminato il 6 aprile 2008.\nEdizioni home video.\nDomenica 9 novembre 2008 \u00e8 stata immessa sul mercato statunitense l'edizione in DVD del film, sia in versione disco singolo che in un \"Pandamonium Double Pack\", comprensivo di un disco aggiuntivo con una pellicola inedita, \"I segreti dei cinque cicloni\", in cui verranno approfondite le storie dei personaggi principali di \"Kung Fu Panda\".\nAccoglienza.\nIncassi.\n\"Kung Fu Panda\" ha ottenuto un successo straordinario di pubblico e critica riuscendo a incassare ben 631\u00a0744\u00a0560 dollari, arrivando al diciannovesimo posto nella classifica dei film d'animazione che pi\u00f9 hanno incassato nella storia. \u00c8 stato inoltre il film pi\u00f9 visto in Italia nel 2008, con 2\u00a0899\u00a0908 spettatori e 17\u00a0037\u00a0000 euro di incasso. Grazie al suo immenso incasso, \u00e8 diventato il film non sequel della Dreamworks con il maggiore incasso, superando il record di \"Madagascar\", che aveva incassato 532\u00a0680\u00a0671 dollari.\nCritica.\n\"Kung Fu Panda\" \u00e8 stato bene accolto dalla critica. Su Rotten Tomatoes registra un indice di gradimento del 87%, basato su 183 recensioni professionali, con un voto medio del 7.2 su 10 che implica: \"\"Kung Fu Panda ha un forte messaggio per la famiglia, ma il suo insieme\" \"di umorismo, arti marziali e l'animazione colorata rende l'intrattenimento estivo vincente.\" Su Metacritic ha un punteggio del 73 su 100, basato su 33 recensioni che implica \"recensioni generalmente favorevoli\".\nAltri media.\nSerie TV.\nDreamworks e Nickelodeon hanno prodotto per il 2011 26 episodi in CGI (come il film), seguendo il successo avuto da \"I pinguini di Madagascar\".\nI protagonisti sono quelli del film, tra cui Shifu, Tigre e, ovviamente, Po.\nIl nome della serie animata \u00e8 \"Kung Fu Panda - Mitiche avventure\" (in inglese \"Kung Fu Panda Legends of Awesomeness\"), trasmessa in Italia a partire dal 28 novembre dello stesso anno su Nickelodeon e successivamente su Rai Gulp.\nManga.\nUn manga basato sul film \u00e8 stato pubblicato in Giappone in Kerokero Ace magazine. \u00c8 scritto da Hanten Okuma e le illustrazioni sono a cura di Takafumi Adachi.\nCasi mediatici.\nL'artista visivo cinese Zhao Bandi ha protestato per la raffigurazione del panda, simbolo nazionale, con un papero come padre e con gli occhi verdi, un colore negativo secondo la tradizione asiatica. Ha precisato che non \u00e8 alla ricerca di fama bens\u00ec pretende solo le scuse ufficiali da parte dei produttori del film, e questa sua denuncia \u00e8 stata poi accolta dalla Corte popolare del distretto di Chaoyang.\nSpin-off.\nNell'agosto 2008 \u00e8 uscito esclusivamente per la Cina un video non autorizzato chiamato Kungfu Master aka Wong Fei Hung vs Kung Fu Panda (\u9ec3\u98db\u9d3b\u5927\u6230\u529f\u592b\u718a\u8c93).\nNel 2009 \u00e8 uscito lo spin-off del film, dal titolo \"I segreti dei cinque cicloni\", uscito direttamente in DVD.\nSequel.\nIl film ha due sequel, \"Kung Fu Panda 2\" (2011) e \"Kung Fu Panda 3\" (2016)."}
{"id": "1725133", "revid": "1305772", "url": "https://it.wikipedia.org/wiki?curid=1725133", "title": "Montecchio (Giano dell'Umbria)", "text": "Montecchio \u00e8 una frazione del comune di Giano dell'Umbria (PG).\nSecondo i dati del censimento Istat del 2001, il paese \u00e8 occupato da 123 abitanti.\nIl piccolo borgo si trova a 451 , su un colle che domina il tracciato dell'antica via Flaminia.\nStoria.\nLa zona di Giano, Montecchio e Castagnola anticamente veniva chiamata \"Normannia\", per via del campo normanno stabilitovisi quando questi dovettero attaccare le terre del granduca di Spoleto .\nIl castello venne edificato intorno al X secolo e divenne propriet\u00e0 dei signori di Giano, in base alle informazioni provenienti da un registro ecclesiastico compilato nel 1192.\nNel 1247, assieme a Giano ed a Castagnola, si pose sotto la giurisdizione di Spoleto, che nel 1293 nomin\u00f2 vicario un tale Apollonio di Aldobrandino.\nGia nel 1321, per\u00f2, pass\u00f2 a Todi e nel 1373 vi fu fatta edificare la Rocca Regia (o Rocca di Todi) per volere di Gregorio XI.\nNel 1392 pass\u00f2 al signore di Foligno, Ugolino III Trinci, che lo ebbe come vicariato da Bonifacio IX per cinque anni. Un altro Trinci, Corrado XV, nel 1435 lo restitu\u00ec al governatore di Perugia, monsignor Alberti.\nNel 1530 le sue mura ospitarono per qualche giorno Clemente VII, al ritorno da Bologna e diretto a Roma, mentre nel 1553 fu assalito da truppe francesi dirette a Napoli, e gli abitanti si rifugiarono sulle montagne circostanti.\nSotto lo Stato della Chiesa fu appodiato a Spoleto (dal 1516 al 1816), mentre dopo l'Unit\u00e0 d'Italia del 1861 pass\u00f2 definitivamente al comune di Giano."}
{"id": "1725136", "revid": "767487", "url": "https://it.wikipedia.org/wiki?curid=1725136", "title": "Larrys Mabiala", "text": ""}
{"id": "1725140", "revid": "740722", "url": "https://it.wikipedia.org/wiki?curid=1725140", "title": "Stanze (Massimo Volume)", "text": "Stanze \u00e8 il primo album in studio del gruppo italiano Massimo Volume, pubblicato nel 1993 dalla Underground Records.\nIl disco.\n\"Stanze\" \u00e8 stato registrato e mixato nel 1993 allo Studio Rockhouse di Modena. Si tratta dell'unico album dei Massimo Volume che vede la partecipazione di Umberto Palazzo, membro fondatore che lasci\u00f2 il gruppo prima della pubblicazione del disco per dare vita al Santo Niente. Vi hanno collaborato Manuel Giannini alla chitarra e Vanessa Bravi al piano. La grafica \u00e8 stata curata da Stefano Domizi, con foto di Roland Schneider e Paolo Angelini.\nLa produzione artistica \u00e8 di Manuel Giannini, quella esecutiva di Underground Records.\nIl disco contiene 13 brani in 11 tracce: le tracce 6 (\"Vedute dallo Spazio - Ororo\") e 11 (\"Tarzan - Cinque Strade\") includono ciascuna due brani.\nDue brani erano gi\u00e0 presenti in \"Demo Nero\", il primo demo del gruppo registrato nel 1992: \"15 Di Agosto\", col titolo di \"La Processione della Madonna dei Porci\" e \"Ororo\" (incluso nella traccia 6: \"Vedute dallo Spazio - Ororo\").\n\"Stanze vuote\" contiene un frammento dell'Opera n\u00b0 6 di Anton Webern.\nIl disco \u00e8 stato ristampato autonomamente dalla band nel 2010 e a fine 2019 dalla 42Records.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 18."}
{"id": "1725143", "revid": "767487", "url": "https://it.wikipedia.org/wiki?curid=1725143", "title": "Freud - Passioni segrete", "text": "Freud - Passioni segrete (\"Freud: The Secret Passion\") \u00e8 un film del 1962, diretto dal regista statunitense John Huston.\nTrama.\nTra il 1885 e il 1890, Sigmund Freud, con la collaborazione del professore Joseph Breuer, sviluppa le sue ricerche sulle nevrosi isteriche, sino ad elaborare la teoria del complesso di Edipo. Fondamentali nell'ottenere tali risultati sono la cura di Cecily Koertner, una paziente affetta da molteplici sintomi di origine nervosa (cecit\u00e0 e paralisi), nonch\u00e9 l'uso dell'autoanalisi nell'investigazione dei propri rapporti col defunto padre Jacob. Ci\u00f2 avviene nell'incomprensione della moglie, e nell'ostilit\u00e0 ed irrisione dell'ambiente accademico viennese.\nCritica.\nNon \u00e8 questo il primo film biografico di John Huston. Dieci anni prima, in \"Moulin Rouge\", aveva narrato la vita del \"maudit\" Toulouse-Lautrec, grande esponente dell'impressionismo francese\nNon si pu\u00f2 affermare che il duplice rischio connesso da un lato alla banalizzazione della complessit\u00e0 dell'opera del grande medico viennese Sigmund Freud in una produzione spettacolare della Universal, e dall'altro alla rappresentazione al grande pubblico nel 1962 di temi come la sessualit\u00e0 infantile e il conflitto tra natura e societ\u00e0, sia completamente evitato nel film. Forse John Huston era in anticipo sui tempi. Di l\u00ec a poco, la rilettura dell\"opus\" freudiano compiuta da Herbert Marcuse (ad es. in \"Eros e civilt\u00e0\") sarebbe divenuta uno dei testi sacri per la generazione della rivoluzione sessuale.\nAbbandonato, a causa della sua monumentalit\u00e0 - \"sarebbero state necessarie otto ore di film\" disse il regista - il soggetto proposto da Jean-Paul Sartre, Huston trasse dalla sceneggiatura di due uomini Universal, includendovi alcuni importanti suggerimenti del filosofo esistenzialista, un film di 165'. Per esigenze spettacolari, la produzione ridusse la durata a 140', mentre la versione per l'estero fu ulteriormente rimaneggiata a 120'. In un'intervista a The Times del 17 agosto 1969, il regista illustra cos\u00ec i risultati dei tagli: \"...dopo che furono fatti i tagli (Freud) cessa di essere un investigatore superefficiente che lavora sempre con argomenti razionali sulla scorta dell'evidenza, e diventa un certo tipo di genio malato e ispirato che coglie le risposte giuste nel limbo dell'ispirazione\".\nL'interpretazione di un personaggio scostante, che alterna periodi di fredda determinazione e capacit\u00e0 di analisi, ad altri in cui appare sopraffatto dalla sofferenza che lo circonda e da ci\u00f2 che l'autoanalisi gli rivela sui suoi rapporti coi familiari (in particolare l'odio inconscio per il padre), fu affidata a Montgomery Clift, che veniva da una recente collaborazione con Huston in Gli spostati. Per l'attore, ormai profondamente segnato nel fisico e nello spirito (sarebbe morto di l\u00ec a quattro anni) che pure si impegn\u00f2 strenuamente nella realizzazione del film, fu un periodo molto difficile, contrassegnato da ripetuti contrasti col regista e dalla quasi perdita della vista a seguito di un incidente.\nDeterminante il bianco e nero di Douglas Slocombe, soprattutto ne \"... la punta scura, in bilico tra l'acquaforte e il grezzo chiaroscuro dei vecchi film muti in pellicola ortocromatica, delle sequenze oniriche\" (Morando Morandini, \"John Huston\" ed. \"Il castoro\") in cui Freud, legato ad una corda, viene trascinato da un suo giovane paziente, Carl von Schlosser, da poco morto in manicomio, o dal Sigmund bambino, nell'esplorazione degli abissi dell'inconscio, cui egli cerca di sottrarsi, tagliando la corda."}
{"id": "1725147", "revid": "110157", "url": "https://it.wikipedia.org/wiki?curid=1725147", "title": "David N'Gog", "text": "Biografia.\n\u00c8 il cugino dell'ex calciatore Jean-Alain Boumsong.\nCaratteristiche tecniche.\n\u00c8 un centravanti, forte fisicamente e abile nei colpi di testa.\nCarriera.\nClub.\nGiovanili e Paris Saint-Germain.\nLa carriera calcistica di N'gog cominci\u00f2 nel Paris Saint-Germain. Dalla stagione 2006-07 milit\u00f2 in prima squadra, esordendo il 18 novembre contro il Bordeaux, e segnando per la prima volta contro il Lorient in un match di Coppa di Francia, il 26 settembre 2007. La stagione prosegu\u00ec, e il PSG vinse la coppa, facendo cos\u00ec guadagnare a N'gog il suo primo trofeo nazionale all'et\u00e0 di 18 anni.\nLiverpool.\nIl 24 luglio 2008 N'Gog ha firmato con il Liverpool un quadriennale da 1,5 milioni di sterline a stagione. Il manager Rafael Ben\u00edtez salut\u00f2 il suo arrivo ai \"Reds\" ringraziando la rete di scouts del Liverpool:\nN'gog esord\u00ec con la sua nuova maglia il 30 luglio, in un'amichevole contro il Villareal e segn\u00f2 il suo primo gol con la casacca rossa nella successiva partita pre-campionato, contro i Rangers. Nella successiva amichevole contro i norvegesi del V\u00e5lerenga segna il primo go del 4-1 finale.\nDebutta in Premier contro l'Aston Villa, subentrando a Fernando Torres.\nIl primo gol ufficiale arriva nella fase a gironi della Champions, nel 3-1 contro il PSV Eindhoven. La prima partita da titolare con i \"Reds\" \u00e8 il 7 febbraio, contro il Portsmouth; quasi un mese dopo, il 3 marzo, segna il suo primo gol in Premier nel 2-0 al Sunderland. L'11 aprile segna la sua seconda rete in campionato, partecipando alla festa del 4-0 al Blackburn.\nNella stagione 2009-10 comincia segnando il suo quarto gol col Liverpool contro lo Stoke., per replicarsi in Coppa di Lega nell'1-0 del terzo turno al Leeds.\nIl 25 ottobre subentra al bomber Fernando Torres in una delicata partita contro il Manchester United ad Anfield, che il Liverpool stava vincendo per 1-0. David segna al 96\u00ba minuto, ponendo il sigillo su di un'utilissima vittoria per la sua squadra. Dopo il match David disse.\":\nIl quarto gol stagionale lo segna al Birmingham, poco prima di guadagnarsi un rigore controverso che, trasformato dal capitano Steven Gerrard consegna ai \"Reds\" il pareggio.\nSegna poi un gol importante contro il Debrecen in Champions, guadagnandosi la fiducia di Benitez che lo schiera titolare nel Derby del Merseyside contro l'Everton. Importante \u00e8 la sua rete all'Unirea Urziceni in Europa League, grazie ad un cross di Ryan Babel e ad un colpo di testa di Daniel Pacheco.\nLa stagione 2010-11 comincia bene, con la sua prima e decisiva doppietta inglese ai macedoni del Rabotni\u010dki, nell'andata del terzo turno preliminare di Europa League. Si ripete andando a segno alla prima gara di campionato, contro l', mettendo a segno il gol del momentaneo 1 a 0 per i \"Reds\" (1-1 il punteggio finale).\nBolton e Swansea City.\nIl 31 agosto 2011 passa a titolo definitivo al Bolton con cui firma un contratto triennale.\nLa prima stagione segna 3 reti in 33 incontri non riesce nel tentativo di salvare la squadra dalla retrocessione in Championship arrivata all'ultima giornata di campionato e con un solo punto di distacco dall'ultima squadra salva. Le successive stagioni vengono giocate su ottimi livelli aiutando pi\u00f9 volte la squadra a qualificarsi a play-off per la promozione in Premier League.\nIl 27 gennaio 2014 dopo due stagioni e mezzo con un bottino di 14 reti in 81 presenze lascia i \"Trotters\" e viene acquistato dallo Swansea City, con cui firma un contratto fino a fine stagione ritornando nella massima serie inglese e ritrovando una competizione europea nella fattispecie l'Europa League. Fa il suo debutto con la squadra gallese il 1 febbraio nella sconfitta contro il West Ham, nel corso del campionato viene usato in altre due occasioni partendo sempre a partita in corso e giocando gli ultimi minuti, cause che porteranno alla fine del campionato a non rinnovare il contratto al calciatore.\nReims.\nIl 1\u00ba settembre 2014 firma un contratto biennale con il Reims, club militante in Ligue 1. La prima stagione lo vede giocare su buoni livelli segnando 7 marcature in campionato aiutando la squadra a salvarsi, mentre nella successiva stagione non riesce ad evitare la retrocessione del club in Ligue 2 arrivata all'ultima giornata di campionato. Lascia il club transalpino dopo due stagioni con 44 presenze e 10 reti messe a segno.\nLe parentesi Pani\u014dnios e Ross County.\nNell'estate del 2016 viene venduto ai greci del Panionios militanti nella massima serie firmando un contratto annuale, gioca una buona parte della stagione venendo impiegato seppur mai dall'inizio in tutte le partite disputate dalla squadra, ma nei primi mesi del 2017 si procura in allenamento una rottura parziale del legamento crociato che mette fine in anticipo alla sua stagione chiudendo con un gol in 13 apparizioni. Al termine della stagione non gli viene rinnovato il contratto e rimane svincolato. Il 22 gennaio 2018 da svincolato si accasa agli scozzesi del Ross County, esordisce due giorni dopo il suo arrivo nella sconfitta per 2-0 contro il Motherwell, mentre segna la sua prima e unica rete la giornata di campionato successiva contro i Rangers.\nHonv\u00e9d.\nIl 10 agosto 2018 viene acquistato dall'Honv\u00e9d di Budapest venendo presentato il giorno dopo, fa il suo esordio con la squadra di Kispest il 25 agosto contro il Debrecen subentrando all'80 minuto a Ton\u0107i Kuko\u010d e segnando sette minuti pi\u00f9 tardi il gol del definitivo 3-0 per la sua squadra. Chiude la stagione con 23 presenze e 6 reti, conquistando il titolo di capocannoniere della Coppa d'Ungheria. La stagione successiva parte bene segnando un gol nel match di qualificazione di Europa League contro lo Zalgiris Vilnius e segnando due reti nelle prime tre giornate di campionato tutte giocate per 90' minuti, successivamente in allenamento si infortuna al ginocchio. Tornato a disposizione nel mese di novembre giocando scampoli di partita rimane fuori dai piani tecnici di mister Giuseppe Sannino cause che lo porteranno all'ultimo giorno di calciomercato a passare ai lituani dello \u017dalgiris Vilnius.\nNazionale.\nInizia la trafila con la maglia della nazionale francese partendo dall'Under-16 segnando 11 reti in 13 partite disputate, successivamente \u00e8 il turno dell'Under-17 scendendo in campo in 6 occasioni e mettendo a segno 2 reti. Dal 2006 al 2007 ha fatto parte dell'Under-18 con 4 presenze e 2 reti, alternandosi con l'Under-19 del ct Philippe Berger\u00f4o riuscendo a segnare ben 6 reti in altrettante presenze. Dal 2008 fino al 2010 \u00e8 stato convocato dall'Under-21 prendendo parte ad alcuni match di qualificazione per l'europeo di categoria con un totale di 17 presenze e 3 gol.\nNel luglio del 2011 \u00e8 stato convocato dal CT Laurent Blanc per uno stage con la nazionale maggiore per i giovani pi\u00f9 interessanti."}
{"id": "1725149", "revid": "712828", "url": "https://it.wikipedia.org/wiki?curid=1725149", "title": "Gan Forr", "text": ""}
{"id": "1725154", "revid": "599013", "url": "https://it.wikipedia.org/wiki?curid=1725154", "title": "J\u00e9r\u00f4me Alonzo", "text": ""}
{"id": "1725159", "revid": "1310927", "url": "https://it.wikipedia.org/wiki?curid=1725159", "title": "Loris Arnaud", "text": ""}
{"id": "1725165", "revid": "599013", "url": "https://it.wikipedia.org/wiki?curid=1725165", "title": "Cl\u00e9ment Chant\u00f4me", "text": "Caratteristiche tecniche.\nCentrocampista dinamico, pu\u00f2 giocare anche come mediano \u00e8 dotato di buona tecnica individuale, possiede un buon tiro dalla distanza.\nCarriera.\nClub.\nCresciuto nel Savigny-le-Temple ed in seguito nel Le M\u00e9e, viene ingaggiato dal Paris Saint-Germain nel 2004. Con la primavera dei parigini totalizza 28 presenze e 5 gol in due anni, fino ad entrare in prima squadra nel 2006. Il 21 aprile 2011 rinnova il suo contratto con il PSG per altri quattro anni. Il 30 gennaio 2015 viene acquistato dal Bordeaux. Il 23 giugno 2016, in scadenza di contratto, passa al Rennes, con cui firma un contratto triennale.\nNazionale.\nDal 2007 al 2008 ha giocato con la Nazionale Under-21 francese.\nIl 12 ottobre 2012 debutta ufficialmente con la nazionale francese in amichevole giocata a Saint-Denis (Senna-Saint-Denis), contro il .\nStatistiche.\nPresenze e reti nei club.\n\"Statistiche aggiornate al 11 maggio 2016.\""}
{"id": "1725174", "revid": "599013", "url": "https://it.wikipedia.org/wiki?curid=1725174", "title": "Yannick Boli", "text": "Carriera.\nIl 15 marzo passa al Colorado Rapids."}
{"id": "1725179", "revid": "2036644", "url": "https://it.wikipedia.org/wiki?curid=1725179", "title": "Alan Kardec", "text": "Caratteristiche tecniche.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nHa esordito con il Vasco da Gama il 14 febbraio 2007 a Manaus dove la sua squadra ha battuto il Nacional Fast Clube, squadra dello Stato dell'Amazonas, in un incontro valido per la Coppa del Brasile. Ha segnato il suo primo gol con la maglia del Vasco l'11 aprile 2007 nel match in cui il Vasco e il pareggiarono 4-4, in un incontro valido per il campionato Carioca.\nIl 21 luglio 2007 ha invece segnato il primo gol nel campionato brasiliano quando il ha battuto per 4-0 l'.. Nell'estate 2009 \u00e8 passato in prestito all'Internacional. L'esordio ufficiale avviene il 28 ottobre nella sfida contro il . In totale gioca due partite.\nIl 23 dicembre il annuncia l'ingaggio del giocatore, pagato 2,5 milioni di euro. Negli ottavi di finale di Europa League ha segnato il gol qualificazione in Marsiglia-Benfica 1-2.\nIl 10 luglio 2011 viene mandato in prestito al con cui debutta il 28 luglio nella sconfitta interna per 4-5 contro il subentrando a Elano al minuto 82. Segna il suo primo gol in campionato il 21 agosto nella vittoria esterna per 1-2 contro il al minuto 81. Si ripete il 1\u00ba settembre nel 3-3 contro l' al minuto 80.\nNazionale.\nNell'ottobre 2009 ha segnato quattro gol durante il Campionato mondiale di calcio Under-20 2009 disputatosi in Egitto; tra essi quello che ha portato il Brasile in finale, dove poi ha perso ai rigori."}
{"id": "1725180", "revid": "287204", "url": "https://it.wikipedia.org/wiki?curid=1725180", "title": "Prodigy (David Alleyne)", "text": "Prodigy, il cui vero nome \u00e8 David Alleyne, \u00e8 un personaggio dei fumetti creato da Nunzio DeFilippis, Christina Weir (testi) e Keron Grant (disegni), pubblicata dalla Marvel Comics. La sua prima apparizione \u00e8 in \"The New Mutants\" (vol. 2) n. 4 (ottobre 2003).\n\u00c8 uno dei protagonisti della serie \"New Mutants\", nonch\u00e9 uno dei numerosi mutanti che hanno perduto i loro poteri dopo gli eventi dell\"'M-Day\".\nBiografia del personaggio.\nOrigini.\nDavid possiede l'abilit\u00e0 di assorbire la conoscenza da chiunque si trovi nelle sue vicinanze, tuttavia alcuni blocchi psichici auto-imposti gli impediscono di assorbire questa conoscenza in modo permanente. Prima di arrivare all'Istituto Xavier, grazie ai suoi poteri, David era il migliore della sua scuola; ma la coscienza della sua mutazione lo portava a studiare pi\u00f9 degli altri, perch\u00e9 non voleva essere avvantaggiato dal proprio potere negli studi. Il segreto della sua mutazione fu mantenuto fino a quando il gruppo anti-mutanti Purity non decise di rivelare alla sua famiglia che cosa lui era in realt\u00e0. Dopo un'iniziale amarezza paterna, a David fu concessa la libert\u00e0 di trasferirsi allo Xavier Institute.\nI nuovi Nuovi Mutanti.\nReclutato da Danielle Moonstar e Xi'an \"Shan\" Coy Manh, David fu inserito nel gruppo dei \"Nuovi Mutanti\", una delle squadre in cui era stato suddiviso il corpo studenti dello Xavier Institute. In squadra con Elixir, Wind Dancer, Wallflower e Wither, cominci\u00f2 una relazione romantica con Surge. Dopo essere stati battuti dai \"Satiri\" di Emma Frost in una sessione di allenamento, Wind Dancer decise di condividere il comando della squadra con David.\nHouse of M.\nNell'universo alterato di \"House of M\", David \u00e8 membro e leader dei \"Nuovi Mutanti\", gruppo scelto per diventare i diplomatici del futuro. Assieme ai \"Satiri\" scoprir\u00e0 un centro di ricerche sugli umani gestito da Sole Ardente e cercheranno di fermarlo.\nM-Day.\nDopo il risveglio nell'M-Day, David scopr\u00ec di aver perso i propri poteri. Ulteriore prova di ci\u00f2 fu data quando Josh Foley, suo compagno di stanza gli chiese cosa fosse successo, e lui rispose di non sapere nulla. Presa la decisione di lasciare la scuola, David mostr\u00f2 agli amici la \"Caverna del Pericolo\", copia dell'omonima \"Stanza\", dove essi si sarebbero allenati quando lui se ne fosse andato. Ciclope per\u00f2, lo fece rimanere all'istituto, dal momento che il reverendo William Stryker era a caccia dei mutanti depotenziati per ucciderli. Dopo aver contribuito alla sconfitta di Nimrod a Dallas, a David fu offerta la possibilit\u00e0 di unirsi al gruppo dei \"Nuovi X-Men\" per controllare gli studenti dell'Instituto Xavier per giovani dotati.\nPoteri e abilit\u00e0.\nLa mutazione di David consiste in una telepatia passiva che gli permette di assorbire temporaneamente le conoscenza e le abilit\u00e0 di chiunque (non mutante) si trovi nei suoi paraggi, ad esempio in presenza di un pilota d'aereo, di un fisico quantistico o di un esperto di kung-fu, ne acquisisce per breve tempo le conoscenze e capacit\u00e0. Dopo l'M-Day fu uno dei molti mutanti ad aver perso i propri poteri.\nAltre versioni.\nX-Men: The End.\nIn questo finale alternativo, Prodigy \u00e8 un membro della \"X.S.E.\" ed assieme all'Uomo Ghiaccio interroga Sage. Ci\u00f2 che scopre nella sua mente lo lascia sconcertato e quando Val Cooper entra nella sala d'interrogatorio, si trasforma in un Warskrull e lo uccide.\nTroppe informazioni.\nNella miniserie \"Too Much Information\", Emma Frost e Danielle Moonstar mostrano a David cosa succederebbe se eliminasse i blocchi psichici che tengono a freno i suoi poteri. Dopo aver appreso conoscenze dai suoi insegnanti, David comincer\u00e0 ad assorbire anche quella dei vari geni a livello mondiale, come Stephen Hawking, Tony Stark, Henry Kissinger e Reed Richards, riuscendo in pochi anni a scalare il vertice del potere e ad arrivare alla presidenza degli Stati Uniti. Dopo aver eliminato la fame, la povert\u00e0 e le malattie dal mondo, aver portato la pace fra umani e mutanti, aver sposato Noriko Ashida e aver trovato una cura per l'AIDS, sfruttando il fattore di guarigione di Elixir, David decide di far fronte alla minaccia cinese distruggendola con un bombardamento. A sua insaputa Noriko riunisce Nuovi Mutanti e Satiri per tentare di fermarlo. La sortita culmina in una esplosione che distrugge interamente la Casa Bianca. Dopo essersi risvegliato David accetta il consiglio di Emma e Dani di non rimuovere i blocchi psichici dai suoi poteri."}
{"id": "1725181", "revid": "767487", "url": "https://it.wikipedia.org/wiki?curid=1725181", "title": "Sylvain Armand", "text": ""}
{"id": "1725186", "revid": "599013", "url": "https://it.wikipedia.org/wiki?curid=1725186", "title": "Ideo Stefani", "text": "Carriera.\nPortiere dotato di buone capacit\u00e0, crebbe nella , nella e nel , per poi esordire in prima squadra con il 1951-52, disputando un buon torneo di Serie B. Debutt\u00f2 in Serie A con l', e in questo periodo disput\u00f2 anche 5 gare con la Nazionale Under-21.\nNel 1955 si trasfer\u00ec all', con cui ottenne una promozione in Serie A nel 1956-57 e disput\u00f2 tre stagioni in massima categoria. Dopo sei annate tra i grigi, and\u00f2 a chiudere la sua carriera nel , con cui disput\u00f2 28 partite in Serie C.\nIn seguito divenne apprezzato imprenditore nel settore dell'abbigliamento avviando e gestendo diversi negozi e boutiques nel centro di Reggio Emilia. Muore a Reggio Emilia nel dicembre 2017."}
{"id": "1725187", "revid": "767487", "url": "https://it.wikipedia.org/wiki?curid=1725187", "title": "The Rising (film)", "text": "The Rising \u00e8 un film di Bollywood, diretto da Ketan Mehta nel 2005, con Aamir Khan e Rani Mukherjee. \u00c8 anche noto con il titolo internazionale di The Ballad of Mangal Pandey. Il film \u00e8 narrato in prima persona e riguarda un personaggio storico realmente esistito. Nei titoli di testa i produttori fanno un ringraziamento speciale sia a Om Puri che a Kirron Kher.\nTrama.\nIl film si apre con la narrazione di un evento avvenuto il 7 aprile 1857 nella prigione di Barrackpore: in quel periodo la Compagnia Inglese delle Indie Orientali governava tutta l'India e, quindi, il destino di un quinto dell'umanit\u00e0. Un soldato Sepoy, di nome Mangal Pandey, (Aamir Khan) sta per essere giustiziato mediante impiccagione per ammutinamento e cospirazione. Salito sulla forca, gli viene chiesto se ha un ultimo desiderio e lui risponde che non lo possono realizzare. C'\u00e8 per\u00f2 un problema: il boia \u00e8 scappato perch\u00e9 non vuole ucciderlo. Viene allora proposto da parte del Generale ad uno dei soldati indiani di fare da boia, ma questi si rifiuta dicendo che \u00e8 un bramino e che va contro la sua religione. Gli inglesi, sconcertati, decidono allora di chiamare un boia da Calcutta e di rimandare l'esecuzione al giorno dopo.\nTra i soldati c'\u00e8 anche William Gordon, il quale aspetta che tutti se ne vadano e, rimasto solo, inizia a sentirsi in colpa per quello che \u00e8 successo.\nLa narrazione torna a quattro anni prima, quando durante una delle tante battaglie nelle montagne dell'Afghanistan, Mangal Pandey, per salvare il suo capitano, Gordon, rimane ferito. Vengono portati al campo base e, una volta guarito, Gordon, per ringraziare il suo nuovo amico, gli regala la sua pistola, dicendogli che non ha niente altro da dargli. Quattro anni dopo, il 31 dicembre del 1856, a Calcutta tutto \u00e8 pronto per i festeggiamenti per il nuovo anno: a casa di Lord Canning, governatore generale, \u00e8 in corso una gran cerimonia e tra gli ospiti ci sono anche due ricchi e importanti uomini: Lockwood e Kent. Quest'ultimo ha con s\u00e9 la figlia Emily. Durante il ricevimento un cameriere, inciampando, versa dello spumante sul vestito della ragazza e uno dei soldati, Hewson, si arrabbia fortemente e lo rincorre; una volta raggiunto lo prende a calci, lo fa rialzare e lo frusta, gridando che non si deve pi\u00f9 permettere di toccare una donna bianca. Tutti assistono alla scena, ma soltanto Mangal ha il coraggio di intervenire e di fermarlo.\nIntanto viene presentato un nuovo fucile, il Pattern 1853 Enfield da far usare per la guerra anche ai nativi Sepoy. Durante la gita a un mercato, Gordon, Emily e Mangal assistono alla vendita di una schiava (Rani Mukherjee), che viene acquistata da una tenutaria di un bordello, di nome Lol Bibi (Kirron Kher), che decide di chiamarla Heera (Diamante).\nDurante il trasporto dei nuovi fucili, una ruota di un carro si rompe e molte cartucce del carico cadono per terra davanti alla popolazione; tutti notano che i cani si avvicinano alle cartucce e iniziano a leccare, perch\u00e9 vi \u00e8 grasso di maiale e di vacca (il primo \u00e8 un animale impuro per i musulmani e il secondo \u00e8 un animale sacro agli ind\u00f9). Ci\u00f2 crea un grande scompiglio tra la popolazione che ne parla con i Sepoy, i quali non possono staccare l'astuccio delle cartucce con la bocca se \u00e8 incollato con il grasso di animali sacri. Gli inglesi per\u00f2 rassicurano il popolo e Gordon d\u00e0 la sua parola a Mandal che non \u00e8 vero niente e che quindi possono continuare a servire la Compagnia come hanno fatto sempre.\nL'amicizia tra questi ultimi due si rafforza sempre pi\u00f9 e, una volta, durante una gita, assistono ad un rito indiano, bandito dagli inglesi: il Sati, che consiste nel bruciare una vedova che accompagna il marito alla cremazione: i due decidono cos\u00ec di salvare la ragazza (Amisha Patel), che viene portata a casa di Gordon, dove rivela il suo nome, Jwala.\nBen presto la loro amicizia finisce, perch\u00e9, grazie all'aiuto di Sorabji, gli indiani scoprono che effettivamente le cartucce erano chiuse con grasso di maiale e di vacca; quando Mangal lo viene a sapere, va da Gordon, gli restituisce la pistola che gli aveva dato in regalo e gli dice che non sono pi\u00f9 fratelli. Nonostante l'inglese si scusi dicendo che non ne sapeva nulla, il Sepoy non vuole sentir ragioni. Cos\u00ec viene organizzata la rivolta contro gli inglesi, ma i sogni di indipendenza e di libert\u00e0 di Mangal si scontrano presto con la forza dell'esercito britannico. Intanto \u00e8 sbocciato l'amore tra Gordon e Jwala e tra Mangal e Heera.\nAlla fine per\u00f2, il nuovo eroe del popolo indiano viene preso e giustiziato: le sue ultime parole sono: \u201cAll'attacco\u201d. Subito dopo la sua morte, il folto pubblico accorso a vedere l'esecuzione, parte veramente all'attacco e continua cos\u00ec la lotta per la libert\u00e0.\nIl narratore conclude il film dicendo che ci vorranno novanta anni perch\u00e9 l'India abbia finalmente quello che cerca. Tra i documenti storici che appaiono alla fine, c'\u00e8 anche un omaggio a Mahatma Gandhi.\nMusiche.\nNel film sono presenti sei canzoni (di cui una viene cantata tre volte), di seguito riportate nell'ordine in cui compaiono:\nLa prima \u00e8 quella presente tre volte: subito all'inizio, nei titoli di testa e poi alla fine dove viene cantata due volte a breve distanza l'una dall'altra.\n\"Al Maddath Maula\" \u00e8 una canzone corale ambientata al mercato e con riferimenti al valore del denaro, poco prima della comparsa di Rani Mukherjee, la quale attira l'attenzione nella terza canzone, in cui balla e canta nel bordello accanto alle colleghe e davanti agli ufficiali inglesi.\n\"Rasiya\" \u00e8 invece cantata nel momento pi\u00f9 romantico del film, quando Jwala e Gordon si baciano e inoltre sboccia l'amore tra Heera e Mandal. \"Takey Takey\" \u00e8 una canzone corale cantata per intero da uomini poco prima della decisione della ribellione. \"Holi Re\" \u00e8, infine, ricchissima di colori con i due protagonisti in primo piano."}
{"id": "1725188", "revid": "1310927", "url": "https://it.wikipedia.org/wiki?curid=1725188", "title": "Gr\u00e9gory Bourillon", "text": "Caratteristiche tecniche.\n\u00c8 un mediano che pu\u00f2 giocare al centro della difesa."}
{"id": "1725197", "revid": "793215", "url": "https://it.wikipedia.org/wiki?curid=1725197", "title": "Gaetano Chiarini", "text": "\u00c8 stato deputato all'Assemblea Costituente."}
{"id": "1725198", "revid": "767487", "url": "https://it.wikipedia.org/wiki?curid=1725198", "title": "Lungo i bordi", "text": "Lungo i bordi \u00e8 il secondo album del gruppo italiano Massimo Volume, pubblicato nel 1995.\nIl disco.\nIl disco \u00e8 stato pubblicato dalla Mescal. La produzione artistica \u00e8 degli stessi Massimo Volume e di Fausto Rossi (Faust'O), mentre quella esecutiva \u00e8 di Valerio Soave e Mescal. Hanno collaborato i musicisti Manuel Giannini (chitarra in \"Frammento 1\" e radio in \"Ravenna\"), Franco Cristaldi (basso in cinque brani) e Umberto Rossi (chitarra in \"Nessun ricordo\"). Il disco \u00e8 stato registrato e mixato nel 1994 da Kaba 'Frontera' Cavazzuti presso lo studio Vida \u2013 Esagono di Rubiera (RE). L'artwork \u00e8 stato curato da Stefano Domizi, Mauro Carichini e Emiliano Battista.\nDal brano \u00e8 stato estratto il singolo \"Il primo dio\", ispirato all'omonimo romanzo di Emanuel Carnevali e alla sua vita. Per il brano \u00e8 stato realizzato un videoclip."}
{"id": "1725199", "revid": "1870933", "url": "https://it.wikipedia.org/wiki?curid=1725199", "title": "Granddi N'Goyi", "text": "Caratteristiche tecniche.\n\u00c8 un centrocampista difensivo che gioca davanti alla difesa, abile nel colpo di testa e nei contrasti.\nCarriera.\nCresciuto nel Paris Saint-Germain, debutta in prima squadra nella stagione 2007-2008.\nA gennaio del 2009 passa in prestito al Clermont, quindi per la stagione 2009-2010 fa nuovamente parte della rosa del PSG.\nNel 2010-2011 passa in prestito al Brest. Terminato anche questo periodo lontano da Parigi, a fine agosto del 2011 si trasferisce, ancora con la stessa formula, al Nantes. Rientrato al Paris Saint-Germain per fine prestito, scade anche il suo contratto con la societ\u00e0 capitolina.\nNel 2012 passa al Troyes.\nIl 7 agosto 2013 si trasferisce alla squadra italiana del firmando un contratto quadriennale. Gi\u00e0 dal 27 luglio il giocatore si era aggregato alla formazione rosanero. Secondo calciatore francese della storia del Palermo, debutta in maglia rosanero nella prima partita utile, cio\u00e8 il secondo turno di Coppa Italia vinta per 2-1 sulla e disputata l'11 agosto 2013, giocando titolare. Il 24 agosto seguente debutta nei campionati italiani, disputando -Palermo (1-1) della prima giornata del campionato di Serie B. Il 3 maggio 2014, dopo la vittoria contro il Novara per 1-0 in trasferta, ottiene la promozione in Serie A \u2013 con annessa vittoria del campionato \u2013 con cinque giornate d'anticipo. Chiude la stagione con 20 presenze in campionato e 2 in Coppa Italia. Il 31 agosto 2014 esordisce nella massima serie del campionato italiano entrando al 71' di Palermo-Sampdoria (1-1) della prima giornata della Serie A 2014-2015 al posto di Luca Rigoni.. Il 26 gennaio 2015 passa in prestito con diritto di riscatto alla squadra inglese del Leeds United.\nDopo essere tornato al per fine prestito viene ceduto ancora in prestito il 14 agosto 2015 ai francesi del Digione compagine di Ligue 2. Non rientrando nei piani del Palermo, il 9 agosto 2016 risolve in modo consensuale il contratto che lo legava alla squadra rosanero, risultando pertanto svincolato.\nStatistiche.\nPresenze e reti nei club.\n\"Statistiche aggiornate al 13 maggio 2016.\""}
{"id": "1725200", "revid": "289247", "url": "https://it.wikipedia.org/wiki?curid=1725200", "title": "Frederick Louis, Principe di Hohenlohe-Ingelfingen", "text": ""}
{"id": "1725201", "revid": "1543377", "url": "https://it.wikipedia.org/wiki?curid=1725201", "title": "Better in Time", "text": "Better in Time \u00e8 un singolo della cantautrice britannica Leona Lewis, pubblicato il 10 marzo 2008 come secondo estratto dal primo album in studio \"Spirit\".\nIn Italia nel 2008 \u00e8 stato il 14\u00b0 brano pi\u00f9 venduto.\n\"Better in Time\" ha venduto oltre 4.6 milioni di copie.\nVideo musicale.\nIl videoclip \u00e8 stato girato all'Hampton Court House School a Londra dalla regista britannica Sophie Muller, nel febbraio 2008. La Lewis ha dichiarato in un'intervista che parte del video \u00e8 stata girata a Los Angeles. Il video \u00e8 stato ispirato dal mondo della moda ed \u00e8 apparso in anteprima nel canale YouTube della cantante il 29 febbraio 2008."}
{"id": "1725203", "revid": "599013", "url": "https://it.wikipedia.org/wiki?curid=1725203", "title": "Younousse Sankhar\u00e9", "text": ""}
{"id": "1725206", "revid": "17420323", "url": "https://it.wikipedia.org/wiki?curid=1725206", "title": "Conte Zio", "text": ""}
{"id": "1725208", "revid": "599013", "url": "https://it.wikipedia.org/wiki?curid=1725208", "title": "Apoula Edel", "text": ""}
{"id": "1725209", "revid": "1272592", "url": "https://it.wikipedia.org/wiki?curid=1725209", "title": "Foxy", "text": ""}
{"id": "1725213", "revid": "767487", "url": "https://it.wikipedia.org/wiki?curid=1725213", "title": "Da qui", "text": "Da Qui \u00e8 il terzo album del gruppo italiano Massimo Volume, pubblicato nel 1997 dalla Mescal.\nIl disco.\nLa produzione artistica dell'album \u00e8 stata affidata a Steve Piccolo e Kaba Cavazzuti, mentre quella esecutiva a Lucio Serra e Valerio Soave (Mescal). Gli stessi produttore hanno collaborato come musicisti all'interno dell'album. Ha partecipato anche Lucia Tar\u00ec (voce). Il disco \u00e8 stato registrato e mixato nel 1996 presso lo studio Vida-Esagono di Rubiera. La grafica \u00e8 stata curata da Stefano Domizi e Mauro Carichini, con foto di Davide Rossi e Massimo Sciacca."}
{"id": "1725215", "revid": "228587", "url": "https://it.wikipedia.org/wiki?curid=1725215", "title": "Secondo Berruti", "text": "Biografia.\nMedico, esercitava la professione insieme al padre. In famiglia si respiravano sentimenti democratici e rivoluzionari.\nNel maggio del 1794, prese parte a Torino ad una congiura giacobina con l'intento di sollevare la popolazione e rovesciare il governo sabaudo.\nIn quel frangente, dodici suoi colleghi vennero condannati a morte (anche se poi le sentenze eseguite furono soltanto due). Arrestato il 19 giugno, venne assolto e liberato nell'agosto successivo.\nNel 1797, partecip\u00f2 insieme al fratello Felice ed all'avvocato Secondo Ar\u00f2 alle sollevazioni che portarono alla costituzione della Repubblica Astese dove divenne membro del Comitato della Forza armata.\nIl 30 luglio 1797, quando ormai l'effimera repubblica stava cadendo, il Berruti mentre rientrava a casa con uno stendardo che aveva asportato dal palazzo municipale, incroci\u00f2 una pattuglia di realisti che gli intim\u00f2 di abbassare lo stendardo e di gridare \"viva il re!\".\nCi fu uno scontro ed il Berruti venne ferito da un colpo di sciabola; dopo poche ore venne arrestato a casa mentre lo stavano medicando. Processato con l'avvocato Gioachino Testa, venne condannato a morte e fucilato il 3 agosto 1797."}
{"id": "1725217", "revid": "1718925", "url": "https://it.wikipedia.org/wiki?curid=1725217", "title": "Alberto Fommei", "text": "Carriera.\nGiocatore.\nCresce nel , con cui debutta in Serie C, disputandovi quattro campionati.\nNel 1949 lascia i maremmani e sale di categoria passando al , dove gioca due campionati di Serie B passando poi alla , facendolo esordire in Serie A.\nDopo tre stagioni in blucerchiato viene trasferito all'Atalanta nell'\"affare-Bernasconi\", non riuscendo a trovare spazio tra i titolari.\nConclude la carriera al Livorno in Serie B.\nIn carriera ha totalizzato complessivamente 87 presenze in Serie A e 78 presenze e una rete in Serie B.\nAllenatore.\nHa allenato il Grosseto per alcune stagioni in Serie C e IV Serie e per altri brevi periodi in Serie D negli anni '60.\nMorte.\nMuore nella sua casa di Castiglione della Pescaia il 16 gennaio 2022 all'et\u00e0 di 94 anni."}
{"id": "1725224", "revid": "15515707", "url": "https://it.wikipedia.org/wiki?curid=1725224", "title": "Lory Bianco", "text": ""}
{"id": "1725227", "revid": "767487", "url": "https://it.wikipedia.org/wiki?curid=1725227", "title": "Club priv\u00e9 (album)", "text": "Club priv\u00e9 \u00e8 il quarto album del gruppo italiano Massimo Volume, pubblicato nel 1999 dalla Mescal.\nIl disco.\nQuesto disco si avvale della collaborazione di Manuel Agnelli (Afterhours) nelle vesti di produttore artistico e musicista. La produzione esecutiva \u00e8 invece affidata a Valerio Soave e Mescal. Hanno partecipato alle registrazioni lo stesso Agnelli, Cristina Don\u00e0 e Steve Piccolo.\nIl disco \u00e8 stato registrato e mixato nel 1999 da Paolo Mauri presso lo studio Regsen di Mauro Pagani a Milano, mentre \u00e8 stato masterizzato da Paul Libson a Londra. La grafica \u00e8 opera del collettivo Nananana, con immagini di Dorothea Breke (elaborazione di un dipinto di Christian Schad).In questo disco Clementi per la prima (ed unica volta) canta in alcuni brani invece di declamare i testi.\nNel booklet del CD ogni testo \u00e8 anticipato da un'introduzione."}
{"id": "1725230", "revid": "33689", "url": "https://it.wikipedia.org/wiki?curid=1725230", "title": "Congettura di Artin", "text": "In matematica, la congettura di Artin \u00e8 una congettura sull'insieme dei numeri primi \"p\" per cui un dato intero \"a\"&gt;1 \u00e8 una radice primitiva modulo \"p\". La congettura porta il nome di Emil Artin, che la formul\u00f2 ad Helmut Hasse il 27 settembre 1927, in accordo con il diario di quest'ultimo.\nPrecisamente, la congettura afferma che, dato un intero \"a\" non quadrato, diverso da 1 e -1, se \"S\"(\"a\") \u00e8 l'insieme dei primi \"p\" tali che \"a\" \u00e8 una radice primitiva modulo \"p\", allora\ndove il prodotto \u00e8 preso tra tutti i numeri primi.\nFormule simili esistono quando \"a\" contiene quadrati.\nPer esempio, se \"a\"=2, allora la congettura afferma che l'insieme dei primi \"p\" per cui 2 \u00e8 una radice primitiva ha densit\u00e0 \"C\". I primi pi\u00f9 piccoli per cui accade questo sono\nche contiene 38 dei 95 primi pi\u00f9 piccoli di 500. Il rapporto (che dovrebbe tendere a \"C\") \u00e8 38/95=0.41051...\nNel 1967 Hooley pubblic\u00f2 una dimostrazione della congettura, condizionata per\u00f2 ad una generalizzazione dell'ipotesi di Riemann. \nNel 1984 R. Gupta e R. Ram Murty mostrarono, attraverso metodi di crivello che la congettura \u00e8 vera per infiniti valori di \"a\". Il loro risultato fu migliorato da Roger Heath-Brown, che dimostr\u00f2 che la congettura \u00e8 vera per tutti i numeri primi eccetto al pi\u00f9 due di essi. La sua dimostrazione non \u00e8 costruttiva; di conseguenza non \u00e8 noto nessun valore specifico di \"a\" per cui la congettura di Artin \u00e8 vera."}
{"id": "1725233", "revid": "125231133", "url": "https://it.wikipedia.org/wiki?curid=1725233", "title": "Nude (Radiohead)", "text": "Nude \u00e8 una canzone del gruppo inglese dei Radiohead, secondo singolo estratto dall'album \"In Rainbows\" il 31 marzo 2008. La canzone \u00e8 stata scritta nel 1997, quando il gruppo cominci\u00f2 ad eseguirla durante i concerti. Spesso veniva eseguita dal solo Thom Yorke alla chitarra acustica e il titolo provvisorio era \"Big Ideas\". Tuttavia una registrazione di \"Nude\" non era mai stata inclusa in alcun album dei Radiohead.\nL'attuale versione \u00e8 stata creata da Jonny Greenwood (intro, parte del tema, outro), Thom Yorke (parte del tema) e Colin Greenwood (riff di basso).\nPer promuovere la pubblicazione del singolo, il gruppo ha avviato un concorso fra i fan per creare dei remix del brano, resi poi disponibili per il download digitale via iTunes il 1\u00ba aprile 2008 e per l'ascolto in streaming su un apposito sito chiamato \"radioheadremix\".\n\"Nude\" \u00e8 entrato nella Billboard Hot 100 alla posizione #37, diventando il secondo singolo del gruppo, dopo \"Creep\", ad essere entrato direttamente nella top 40. Tuttavia il posizionamento del brano nella classifica \u00e8 stato oggetto di controversie, in quanto le vendite totali potrebbero essere state gonfiate dalla vendita dei vari remix del concorso.\nIn Italia il singolo ha debuttato alla posizione numero 2.\nVideoclip.\nIl video di \"Nude\", che vede i cinque componenti del gruppo al rallentatore, \u00e8 stato creato dal comico inglese Adam Buxton e dal regista Garth Jennings."}
{"id": "1725234", "revid": "729019", "url": "https://it.wikipedia.org/wiki?curid=1725234", "title": "Filippo Preziosi", "text": "Biografia.\nNato e cresciuto a Perugia, ha poi conseguito la laurea in ingegneria meccanica presso l'Universit\u00e0 di Bologna. \nSuccessivamente ha svolto il servizio militare come ufficiale di complemento del Corpo del Genio Navale della Marina Militare Italiana presso l'Accademia Navale di Livorno. \nEntrato in Ducati nel 1994, ha curato la progettazione e lo sviluppo della Ducati Desmosedici che, dopo 33 anni dall'ultimo successo di una casa italiana, ha portato la squadra bolognese a vincere il titolo mondiale MotoGP nel 2007.\nA partire dal 1994 ha coordinato un gruppo di persone, inizialmente piccolo, poi sempre pi\u00f9 numeroso, che ha progettato, a partire dalla Ducati 916 stradale, la versione da corsa destinata al Campionato mondiale Superbike.\nIn seguito ha sviluppato moto e motore da corsa, generando le versioni 996 e 998.\nNel periodo 1996-1999, oltre che alla progettazione delle moto da corsa, si \u00e8 dedicato alla progettazione delle moto di serie, come responsabile dell'ufficio tecnico. In particolare, ha coordinato il gruppo che ha sviluppato il nuovo motore per moto di serie e da corsa Ducati 998 Testastretta.\nA partire dal 1999 ha assunto l'incarico di Direttore Tecnico di Ducati Corse e, in tale posizione, ha curato la progettazione e lo sviluppo della moto e del motore 999 per il Campionato mondiale Superbike e della Desmosedici per il campionato MotoGP.\nNel 2000, a causa di un incidente in moto durante un viaggio in Africa, ha perso l'uso delle gambe e, da allora, ha anche difficolt\u00e0 di movimento negli arti superiori.\nDal 2003 \u00e8 Direttore Generale di Ducati Corse.&lt;br&gt;\nIl 20 novembre 2012 viene sostituito nella carica di Direttore Generale Ducati Corse da Bernhard Gobmeier e viene nominato Direttore Ricerca &amp; Sviluppo Ducati Motor Holding.\nIl 28 febbraio 2013 annuncia le proprie dimissioni dall'azienda di Borgo Panigale, per motivi di salute."}
{"id": "1725236", "revid": "2074539", "url": "https://it.wikipedia.org/wiki?curid=1725236", "title": "Matt Helders", "text": "Biografia.\nNato ad High Green, a Sheffield, nel 1986, ha un fratello di nome Gary. Era vicino di casa di Alex Turner e di Jamie Cook, e compagno di classe di Turner alla Stockbridge High School. Ha una grande passione per l'hip-hop, e afferma di essere diventato batterista degli Arctic Monkeys solo perch\u00e9 erano finiti gli strumenti a disposizione, infatti compr\u00f2 il suo primo drum kit vendendo il kit da dj regalatogli pochi mesi prima dallo stesso Turner. Il batterista preferito di Matt \u00e8 il leggendario John Bonham dei Led Zeppelin, ma nelle sue principali influenze rientrano anche Mitch Mitchell della Jimi Hendrix Experience, Bill Ward dei Black Sabbath, Dave Grohl di Nirvana e Queens Of The Stone Age, Carmine Appice dei Vanilla Fudge, Buddy Rich e Max Roach. \u00c8 voce di fondo di moltissimi pezzi del gruppo come \"You Probably Couldn't See For the Lights But You Were Staring Straight at Me, I Bet You Look Good on the Dancefloor\", \"Teddy Picker\", \"Who the Fuck Are Arctic Monkeys?\", \"Balaclava\", \"D Is For Dangerous\", \"Fluorescent Adolescent\", \"Brick By Brick\", ed insieme a Nick O'Malley contribuisce alle parti cantate in falsetto presenti nell'album \"AM\" del 2013.\n\u00c8 noto per il fatto di utilizzare del nastro adesivo colorato (solitamente rosso) per scrivere frasi o parole sulla sua grancassa, come \"0114\" (Prefisso telefonico di Sheffield), \"The Funk Might Fracture Your Nose\", \"ASBO?\" (Anti-social behaviour order, cio\u00e8 avviso di pericolosit\u00e0 sociale), \"Guilty Feet Have Got No Rytm\", \"Missing\" o \"Agile Beast\".\nInoltre \u00e8 appassionato di fotografia: posta frequentemente in rete le sue foto sotto lo pseudonimo \"Cautious Horse\". Ha infatti contribuito ad alcuni scatti del \"booklet\" dell'album dei Last Shadow Puppets \"Everything You've Come to Expect\" e di \"AM\".\nIl suo matrimonio con Breana McDow si \u00e8 tenuto a Roma nel giugno 2016, quando i due erano gi\u00e0 genitori di Amelia Darling Helders, nata il 30/10/2015. Nel 2019, dopo 3 anni di matrimonio, Breana ha annunciato sui suoi social la separazione da Matt."}
{"id": "1725238", "revid": "401052", "url": "https://it.wikipedia.org/wiki?curid=1725238", "title": "Uebigau-Wahrenbr\u00fcck", "text": "Uebigau-Wahrenbr\u00fcck \u00e8 una citt\u00e0 del Brandeburgo, in Germania.\nAppartiene al circondario dell'Elba-Elster.\nGeografia antropica.\nSuddivisione amministrativa.\nUebigau-Wahrenbr\u00fcck \u00e8 divisa in 21 zone (\"Ortsteil\"), corrispondenti ai centri abitati di Uebigau e Wahrenbr\u00fcck, e a 19 frazioni:\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nAmministrazione.\nGemellaggi.\nUebigau-Wahrenbr\u00fcck \u00e8 gemellata con:"}
{"id": "1725239", "revid": "767487", "url": "https://it.wikipedia.org/wiki?curid=1725239", "title": "L'amore giovane", "text": "L'amore giovane (\"The Hottest State\") \u00e8 un film del 2006 diretto per la prima volta da Ethan Hawke, adattamento cinematografico del romanzo \"Amore giovane\" scritto dallo stesso Hawke.\nTrama.\nWilliam \u00e8 un giovane attore inglese in erba, Sarah \u00e8 una ragazza messicana che sogna di fare la cantante. Tra i due nasce la passione, l'amore, la voglia di stare insieme e addirittura l'idea di volersi sposare durante un viaggio in Messico.\nWilliam, tornato a casa dopo aver girato un film proprio in Messico, trova una Sarah cambiata, pi\u00f9 volenterosa a dedicarsi a se stessa piuttosto che ad una vita di coppia. Inizia per William un'ossessione senza limiti, spinto dall'amore per Sarah che non riesce a placare. Tutta questa vicenda lo porter\u00e0 al confronto con il padre, con cui non ha rapporti da pi\u00f9 di 10 anni e che si \u00e8 rifatto una famiglia in Texas e da cui cerca risposte sul perch\u00e9 Sarah non lo ami pi\u00f9. Sar\u00e0 proprio questo incontro a far capire molte cose al protagonista."}
{"id": "1725246", "revid": "287204", "url": "https://it.wikipedia.org/wiki?curid=1725246", "title": "Man Smart/I Love You Baby", "text": "Man Smart/I Love You Baby \u00e8 il terzo singolo di Adriano Celentano con Eraldo Volont\u00e8 and His Rockers, pubblicato in Italia nel 1958.\nLe canzoni.\nDopo i primi due singoli, pubblicati in primavera, in autunno la Music, l'etichetta di Walter Guertler che aveva messo sotto contratto Celentano, pubblica a distanza di pochi giorni questo disco ed il successivo; il numero di catalogo dei due dischi \u00e8 sequenziale, e le quattro canzoni vengono poi anche raccolte in un EP.\nCome anche per i primi due singoli, anche questo racchiude due celebri canzoni americane: quella sul lato A, \"Man Smart\" (nota anche con il sottotitolo \"Woman Smarter\") era stata pochi anni prima uno dei primi successi di Harry Belafonte, ed era stata scritta sia per il testo che per la musica da Norman Span; in seguito verr\u00e0 anche rieseguita dai Grateful Dead.\n\"I Love You Baby\" \u00e8 invece un successo di Paul Anka di pochi mesi prima.\nCome per i primi due singoli, all'incisione di entrambe le canzoni partecip\u00f2 il gruppo Eraldo Volont\u00e8 &amp; his Rockets.\nIl disco \u00e8 stato pubblicato con copertina standard forata; i due brani non sono mai stati inclusi in nessun album."}
{"id": "1725247", "revid": "287204", "url": "https://it.wikipedia.org/wiki?curid=1725247", "title": "Anselmo Ballester", "text": "Biografia.\nAnselmo Ballester nasce a Roma alla fine dell'Ottocento, figlio di Federico Ballester (Roma 1868-1926), pittore di origini spagnole. Segue sin da bambino l'attivit\u00e0 artistica del padre, tanto da realizzare i primi lavori all'et\u00e0 di 15 anni.\nIl manifesto cinematografico.\nDopo aver frequentato l'accademia di Belle Arti di Roma, si specializza, come attivit\u00e0 prevalente, nella pubblicit\u00e0 cinematografica, lavorando per le pi\u00f9 importanti case di produzione del cinema muto.\nBen presto affiner\u00e0 il suo inconfondibile stile, per il quale sar\u00e0 sempre pi\u00f9 spesso richiesto dai committenti.\nNel suo studio di Roma, in via della Croce 50a, poi in via della Passeggiata Ripetta 19, per quasi 50 anni preparer\u00e0 migliaia di schizzi e bozzetti per locandine e manifesti di tutti i formati.\nLavorer\u00e0, in misura minore, anche nel campo della pubblicit\u00e0 commerciale generica e politica.\nSaranno le pi\u00f9 importanti case di produzione e distribuzione di film a commissionargli lavori, che Ballester restituir\u00e0 con bozzetti dipinti in colori e composizioni molto spesso spettacolari.\nDal 1914 lavorer\u00e0 alla realizzazione di manifesti e materiale affine per la CINES, Caesar Film, Tespi Film, Cosmopolis, Guazzoni Film, Titanus, Minerva, Fox, Paramount, Manenti, Sangraf, Tirrenia, Lo Deserto, Nazionalcine, Sabaudia, Bassoli, Eagle Lion, Rank, RKO, De Laurentiis.\nTra i manifesti pi\u00f9 famosi si ricordano Ombre rosse, Fronte del porto, Gilda.\nLe idee per la composizione del manifesto venivano fissate in pi\u00f9 \"schizzi\", dipinti su pezzi di carta o cartoncino di piccole dimensioni. \nUna volta selezionati gli schizzi, Ballester dipingeva i \"bozzetti\" a tempera.\nLe tempere venivano poi inviate per essere stampate - con l'aggiunta o il completamento delle scritte - come \"poster\" (in formato m. 100x140 o 140x200) e \"locandine\".\nLa B.C.M..\nSi associa negli anni venti, con alcuni colleghi per pianificare la grande quantit\u00e0 di lavori da svolgere; divideranno, con lui, l'attivit\u00e0 pittori come Alfredo Capitani e Luigi Martinati, fondando la B.C.M.\nNegli anni 30 realizza diversi manifesti per i film di Alida Valli, tra cui:\nLa pubblicit\u00e0 per le major USA.\nLe maggiori case americane MGM, Warner Bros., Columbia, RKO si avvarranno del suo talento, per far conoscere al pubblico le loro produzioni hollywoodiane, ma lavora con frequenza anche per committenti italiani come Cines, ICI, Tirrenia, CEIAD, Variety Film.\nAlcuni manifesti del cinema americano:\nIl cinema italiano.\nDopo essere stato un assiduo illustratore per il cinema muto italiano, prosegue la produzione per quello degli anni successivi.\nNel 1930 prepara i bozzetti per i manifesti del primo film sonoro italiano \"La canzone dell'amore\".\nAlcuni manifesti per il cinema italiano:\nIl manifesto pubblicitario e politico.\nMeno importante per quantit\u00e0 la produzione di manifesti di tematica diversa da quella del cinema. Tra gli altri quelli per:\nLavorer\u00e0 ininterrottamente sino all'inizio degli anni 60, poi abbandoner\u00e0 l'attivit\u00e0 di cartellonista cinematografico per quella di pittore puro e ritrattista.\nMuore a Roma il 22 settembre 1974.\nVideo.\nTempo di cinema. Omaggio a Ballester, Mario Verdone: http://www.rai.it/dl/RaiTV/programmi/media/ContentItem-138f3b7f-8b84-46d1-a67d-5d7cdb2938cf.html\nLezioni di Cinema. Anselmo Ballester pioniere dei pittori del cinema. Incontro con Paola Pallottino, Claudio, Lidia e Rita Procesi: https://www.youtube.com/watch?v=Jr8ll-Owdn8"}
{"id": "1725248", "revid": "1305772", "url": "https://it.wikipedia.org/wiki?curid=1725248", "title": "Ats", "text": ""}
{"id": "1725251", "revid": "174925", "url": "https://it.wikipedia.org/wiki?curid=1725251", "title": "Notarchirico", "text": ""}
{"id": "1725252", "revid": "110157", "url": "https://it.wikipedia.org/wiki?curid=1725252", "title": "R\u00f6derland", "text": "R\u00f6derland \u00e8 un comune del Brandeburgo, in Germania.\nAppartiene al circondario dell'Elba-Elster (targa EE).\nStoria.\nIl comune di R\u00f6derland fu creato il 26 ottobre 2003 dall'unione dei comuni di Haida, Pr\u00f6sen, Reichenhain, Stolzenhain an der R\u00f6der, Saathain e Wainsdorf, che ne divennero frazioni assieme a W\u00fcrdenhain, gi\u00e0 frazione di Haida.\nSuddivisione amministrativa.\nIl territorio comunale comprende 7 centri abitati (\"Ortsteil\"):\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1725253", "revid": "287204", "url": "https://it.wikipedia.org/wiki?curid=1725253", "title": "Younousse Sankhare", "text": ""}
{"id": "1725255", "revid": "287204", "url": "https://it.wikipedia.org/wiki?curid=1725255", "title": "Charo Cofr\u00e8", "text": ""}
{"id": "1725257", "revid": "287204", "url": "https://it.wikipedia.org/wiki?curid=1725257", "title": "Jerome Alonzo", "text": ""}
{"id": "1725258", "revid": "15756", "url": "https://it.wikipedia.org/wiki?curid=1725258", "title": "Batti il tuo tempo", "text": "Batti il tuo tempo \u00e8 il primo disco della crew Onda Rossa Posse \u00e8 il primo disco hip hop cantato in italiano.\nIl disco.\nIl disco, rigorosamente autoprodotto e autodistribuito, fu registrato al \"32\", centro sociale di Via dei Volsci a Roma, storica sede dell'autonomia romana nel quartiere di San Lorenzo e fu pubblicato, originariamente solo in vinile, come EP, il 15 giugno 1990.\nSenza alcuna etichetta indipendente alle spalle del progetto, la distribuzione si affid\u00f2 ai soli canali underground: centri sociali e collettivi.\nIl disco si presentava gi\u00e0 a prima vista come un progetto militante: sulla copertina posteriore campeggiava una stella a cinque punte con una pantera nera nel mezzo (simbolo delle Pantere Nere) e le scritte: \"Rap, poesia della strada\" e \"Riproduzione e diffusione sono altamente consigliate\".\n\u00c8 stato ripubblicato su CD nel 2005."}
{"id": "1725259", "revid": "287204", "url": "https://it.wikipedia.org/wiki?curid=1725259", "title": "Amara Diane", "text": ""}
{"id": "1725260", "revid": "287204", "url": "https://it.wikipedia.org/wiki?curid=1725260", "title": "Andre Ayew", "text": ""}
{"id": "1725261", "revid": "729019", "url": "https://it.wikipedia.org/wiki?curid=1725261", "title": "Kuzminki (metropolitana di Mosca)", "text": "Kuzminki \u00e8 una stazione della Linea Tagansko-Krasnopresnenskaja, la linea 7 della Metropolitana di Mosca. La stazione fu inaugurata il 31 dicembre 1966 come parte del ramo \u017ddanovskij e prende il nome dal quartiere Kuzminki, nella parte sud-orientale di Mosca, dove \u00e8 situata.\nLa stazione presenta due ingressi sotterranei collegati con sottopassaggi a uscite su viale Volgogradskij e accessi alle vie Zelenodolskaja, Marshala \u010cujkova e \u017digulevskaja Fino a Kuzminki, la linea segue viale Volgogradskij verso sud-est. Dopo la stazione, per\u00f2, la linea svolta perpendicolarmente e si unisce al viale parallelo Rjazanskij, seguendo questa nuova traiettoria. Di conseguenza, la stazione ha un traffico molto elevato di passeggeri, dovuto alla quantit\u00e0 di mezzi di trasporto che giungono a questo importante snodo della capitale russa; quotidianamente, circa 116.000 persone utilizzano la stazione.\nIn un futuro forse lontano, il tratto tra Rjazanskij Prospekt e Kuzminki potrebbe essere chiuso, e il ramo Taganskij potrebbe continuare lungo viale Volgogradskij verso la citt\u00e0 di Ljubercy, prossima a Mosca, e anche fino all'Aeroporto di Mosca-Bykovo.\nDesign.\nLa stazione \u00e8 stata costruita secondo il tipico design degli anni sessanta, con un tema modesto (opera degli architetti L.A. Shagurina e M.N.Korneeva) di pilastri in marmo bianco e crema e mura ricoperte da piastrelle in ceramica rosse, decorate con bassorilievi che contengono immagini di animali della foresta (opera di G.G. Derviz). Il pavimento \u00e8 ricoperto con granito grigio e rosso."}
{"id": "1725262", "revid": "287204", "url": "https://it.wikipedia.org/wiki?curid=1725262", "title": "Sebastien Hamel", "text": ""}
{"id": "1725265", "revid": "287204", "url": "https://it.wikipedia.org/wiki?curid=1725265", "title": "Benoit Cheyrou", "text": ""}
{"id": "1725267", "revid": "15516280", "url": "https://it.wikipedia.org/wiki?curid=1725267", "title": "Palais des Rohan", "text": ""}
{"id": "1725268", "revid": "1305772", "url": "https://it.wikipedia.org/wiki?curid=1725268", "title": "Kuzminki", "text": ""}
{"id": "1725269", "revid": "287204", "url": "https://it.wikipedia.org/wiki?curid=1725269", "title": "Kanga Akale", "text": ""}
{"id": "1725271", "revid": "287204", "url": "https://it.wikipedia.org/wiki?curid=1725271", "title": "Frederic Antonetti", "text": ""}
{"id": "1725272", "revid": "287204", "url": "https://it.wikipedia.org/wiki?curid=1725272", "title": "Jeremy Moreau", "text": ""}
{"id": "1725273", "revid": "287204", "url": "https://it.wikipedia.org/wiki?curid=1725273", "title": "Clement Chantome", "text": ""}
{"id": "1725275", "revid": "237256", "url": "https://it.wikipedia.org/wiki?curid=1725275", "title": "Boris Eichenbaum", "text": ""}
{"id": "1725281", "revid": "110157", "url": "https://it.wikipedia.org/wiki?curid=1725281", "title": "Heideland (Brandeburgo)", "text": "Heideland \u00e8 un comune di 593 abitanti del Brandeburgo, in Germania.&lt;br&gt;\nAppartiene al circondario dell'Elba-Elster (targa EE) ed \u00e8 parte della comunit\u00e0 amministrativa (\"Amt\") dell'Elsterland.\nSuddivisione amministrativa.\nIl territorio comunale comprende 3 centri abitati (Ortsteil):"}
{"id": "1725286", "revid": "133557", "url": "https://it.wikipedia.org/wiki?curid=1725286", "title": "Francesco Chieffi", "text": "\u00c8 stato deputato all'Assemblea Costituente, e deputato alla Camera nella I legislatura.\n\u00c8 stato presidente del gruppo Italcable-Italo-Radio\nControversia.\nNella seduta del 13 dicembre 1947, i deputati Alberto Cianca ed Emilio Lussu avevano mosso delle accuse nei confronti di Chieffi: il primo l'aveva nominato \"collaboratore dei tedeschi\", ed il secondo aveva dichiarato che Chieffi era stato \"fornitore di donne ai tedeschi\".\nIl 22 dicembre 1947 un'apposita Commissione di indagine parlamentare, presieduta da Luigi Gasparotto, concluse a maggioranza che le accuse erano senza fondamento sotto ogni profilo. Alcuni membri della commissione hanno presentato una relazione di minoranza, che non \u00e8 stata resa nota per questioni regolamentari. ."}
{"id": "1725287", "revid": "36426", "url": "https://it.wikipedia.org/wiki?curid=1725287", "title": "Ketan Mehta", "text": "Carriera.\nDurante la sua carriera ha girato film a Bollywood di vario genere: dalle commedie fino a quelli di violenze.\nHa avuto un discreto successo anche all'estero, soprattutto nei festival cinematografici, tra cui quello di Locarno.\nInoltre ha scritto la sceneggiatura di tutti i film che ha diretto, eccetto \"The Rising\"."}
{"id": "1725288", "revid": "1543377", "url": "https://it.wikipedia.org/wiki?curid=1725288", "title": "June Anderson", "text": "Biografia.\nNata a Boston, ma cresciuta a Wallingford, cominci\u00f2 a prendere lezioni di canto private dal 1963 al 1969. Dopo essersi laureata in lingua e letteratura francese alla Yale University, comp\u00ec regolari studi di canto con Robert Leonard.\nEsord\u00ec con successo alla New York City Opera nel 1978 interpretando la Regina della notte ne \"Il flauto magico\" e nel 1981 cant\u00f2 in \"Lucia di Lammermoor\" a Milwaukee. Nel 1984 fu la Regina della notte nel film Amadeus di Milo\u0161 Forman.\nTra il 1982 e il 1989 ha sviluppato la carriera in Europa, cantando in una grande variet\u00e0 di ruoli di coloratura. \"Semiramide\" al Teatro dell'Opera di Roma, \"Lucia di Lammermoor\" al Teatro Comunale di Firenze, \"Il Nascimento dell'Aurora\" al Teatro La Fenice di Venezia, \"La Fille du r\u00e9giment\" a Parma, \"La sonnambula\" al Teatro Malibran.\nNel corso degli anni novanta ha ampliato il repertorio con ruoli sempre pi\u00f9 impegnativi che l'hanno vista in scena soprattutto nei teatri di New York e di Chicago. \u00c8 stata inoltre protagonista di storiche riesumazioni di opere uscite di repertorio.\nNel 2007 ha cantato in concerti di gala alla Teatro La Fenice e al Teatro di Erode Attico di Atene, in quest'ultima occasione per il trentesimo anniversario della scomparsa di Maria Callas."}
{"id": "1725293", "revid": "599013", "url": "https://it.wikipedia.org/wiki?curid=1725293", "title": "Heideland", "text": ""}
{"id": "1725294", "revid": "106908", "url": "https://it.wikipedia.org/wiki?curid=1725294", "title": "KDE Software Compilation 4", "text": "KDE Software Compilation 4 (KDE SC 4) \u00e8 la quarta versione dell'ambiente desktop sviluppato dalla comunit\u00e0 KDE.\nLa prima versione definitiva di KDE SC 4 \u00e8 stata distribuita l'11 gennaio 2008. Alla base del rinnovamento conseguente al passaggio alla nuova serie dell'ambiente desktop vi \u00e8 stato l'utilizzo della versione 4 del toolkit Qt che ha consentito anche un risparmio di memoria stimabile attorno al 39%.\nNovit\u00e0 di rilievo.\nPlasma.\nPlasma \u00e8 un applicativo che unisce le funzionalit\u00e0 di KDesktop, Kicker e Superkaramba della serie 3. Costituisce il desktop di base componendo immagini di sfondo, effetti grafici ed oggetti simili a quelli disponibili in Dashboard di Apple. \u00c8 inoltre presente una versione di Plasma ottimizzata per i netbook denominata KDE Plasma Netbook e una per i dispositivi mobili come gli smartphone nota come KDE Plasma Mobile.\nSolid.\nSolid \u00e8 una libreria multipiattaforma di astrazione dell'hardware. Consente una migliore integrazione con l'hardware per dare all'utente maggiore consistenza nella gestione delle risorse.\nAkonadi.\nAkonadi \u00e8 un nuovo servizio di archiviazione di dati e metadati PIM su cui \u00e8 basato Kontact.\nPhonon.\nPhonon \u00e8 la nuova API multimediale in KDE 4. Consente di astrarre l'accesso alle risorse multimediali del sistema facilitando la creazione e la gestione di applicazioni multimediali. Essendo un'interfaccia unificata a differenti sistemi multimediali, l'utente ha la possibilit\u00e0 di cambiare, in modo semplice, quale sistema sonoro utilizzare in tutto l'ambiente desktop. Sono disponibili differenti \"backend\", per esempio per Xine, GStreamer, ecc.\nDecibel.\nDecibel \u00e8 un progetto che mira ad integrare i vari servizi di chat, messaggistica istantanea e VoIP in modo semplice e trasparente per l'utente desktop.\nOxygen.\nOxygen \u00e8 un nuovo tema contenente anche un set di icone SVG.\nNepomuk.\nNepomuk \u00e8 la base del \"desktop semantico sociale\". Con \"desktop semantico\" si intende la possibilit\u00e0 di individuare relazioni significative tra file e persone con l'obiettivo di fornire informazioni utili all'utente stesso. Nepomuk fornisce la base per gestire tutti i tipi di metadati nel desktop di KDE. Le informazioni gestite spaziano dalle semplici etichette associate ai file dall'utente a informazioni estratte automaticamente dai file tramite Strigi.\nAltro.\nDolphin \u00e8 il nuovo gestore di file che sostituisce Konqueror. Pensato per essere facile da usare, presenta molte caratteristiche tra cui una nuova barra di navigazione per esplorare la gerarchia delle cartelle e una modalit\u00e0 Vista divisa per accedere a due risorse differenti contemporaneamente.\nNovit\u00e0 importante \u00e8 anche la nuova funzionalit\u00e0 \"Composite\" integrata nel gestore delle finestre KWin. Attraverso XRender o OpenGL permette di avere effetti grafici paragonabili a quelli di Compiz.\nIl nuovo lettore video predefinito \u00e8 Dragon Player, un'evoluzione di Codeine con una veste grafica rinnovata.\nOkular \u00e8 invece il nuovo visualizzatore di file pdf, ps, djv e molti altri formati. Sostituisce applicazioni come KPDF, Kghostview, ecc.\n\u00c8 inoltre presente un nuovo \"framework\" di \"scripting\" denominato \"Kross\".\nSupporto per Mac OS X e Windows.\nTutti i componenti di KDE 4 (ad eccezione di Plasma) potranno essere eseguiti su macOS e su Windows. KDE 4 girer\u00e0 su Mac OS X nativamente, non richieder\u00e0 l'installazione di X11."}
{"id": "1725295", "revid": "339392", "url": "https://it.wikipedia.org/wiki?curid=1725295", "title": "Saale-Holzland", "text": ""}
{"id": "1725299", "revid": "101768", "url": "https://it.wikipedia.org/wiki?curid=1725299", "title": "\u30ae", "text": ""}
{"id": "1725302", "revid": "101768", "url": "https://it.wikipedia.org/wiki?curid=1725302", "title": "\u30b8", "text": ""}
{"id": "1725304", "revid": "110157", "url": "https://it.wikipedia.org/wiki?curid=1725304", "title": "Love Love Love (Lenny Kravitz)", "text": "Love Love Love \u00e8 una canzone scritta da Lenny Kravitz e Craig Ross per l'album del 2008 di Kravitz \"It's Time for a Love Revolution\" e dal 18 aprile 2008 resa disponibile per il download digitale come terzo singolo estratto.\nIl videoclip.\nIl video prodotto per \"Love Love Love\" \u00e8 stato reso disponibile sul canale YouTube di Lenny Kravitz il 18 aprile 2008."}
{"id": "1725305", "revid": "101768", "url": "https://it.wikipedia.org/wiki?curid=1725305", "title": "\u30c2", "text": ""}
{"id": "1725306", "revid": "767487", "url": "https://it.wikipedia.org/wiki?curid=1725306", "title": "BMW VIII", "text": "Il BMW IV era un motore aeronautico sperimentale a 6 cilindri in linea realizzato dalla tedesca BMW Flugmotorenbau GmbH tra il 1928 ed il 1930.\nEra stato realizzato per sperimentare alcune nuove soluzioni tecniche che sarebbero state adottate nelle future produzioni, tra le quali l'utilizzo della distribuzione a 4 valvole per cilindro.\nDa una comparazione con il precedente Va di pari cilindrata, grazie alle migliorie applicate si era riusciti ad ottenere un incremento da 320 to 400 PS di potenza continua."}
{"id": "1725309", "revid": "101768", "url": "https://it.wikipedia.org/wiki?curid=1725309", "title": "\u30d3", "text": ""}
{"id": "1725311", "revid": "101768", "url": "https://it.wikipedia.org/wiki?curid=1725311", "title": "\u30d4", "text": ""}
{"id": "1725313", "revid": "24443", "url": "https://it.wikipedia.org/wiki?curid=1725313", "title": "Mount Monadnock", "text": ""}
{"id": "1725315", "revid": "101768", "url": "https://it.wikipedia.org/wiki?curid=1725315", "title": "\u30b0", "text": ""}
{"id": "1725318", "revid": "101768", "url": "https://it.wikipedia.org/wiki?curid=1725318", "title": "\u30ba", "text": ""}
{"id": "1725319", "revid": "101768", "url": "https://it.wikipedia.org/wiki?curid=1725319", "title": "\u30c5", "text": ""}
{"id": "1725321", "revid": "101768", "url": "https://it.wikipedia.org/wiki?curid=1725321", "title": "\u30d6", "text": ""}
{"id": "1725323", "revid": "101768", "url": "https://it.wikipedia.org/wiki?curid=1725323", "title": "\u30d7", "text": ""}
{"id": "1725324", "revid": "6923", "url": "https://it.wikipedia.org/wiki?curid=1725324", "title": "Midual", "text": "Midual \u00e8 un marchio motociclistico francese creato nel 1992 dall'imprenditore Olivier Midy.\nStoria.\nL'azienda \u00e8 stata fondata nel 1992 a Juign\u00e9-sur-Loire ed \u00e8 nota per avere lanciato, al Salone di Parigi del 1999, un innovativo prototipo di motocicletta naked di 875 cm\u00b3, caratterizzato da un motore boxer inserito longitudinalmente nel telaio (in posizione completamente diversa dal classico schema boxer BMW). L'unico precedente di rilievo ad essere caratterizzato da una simile impostazione motoristica, era costituito sino ad allora dalle moto inglesi Douglas costruite negli anni dieci.\nIl motore Midual 900 aveva distribuzione bialbero a quattro valvole per cilindro, raffreddamento a liquido, alimentazione a iniezione, trasmissione finale a catena (altro elemento atipico per un motore boxer), e per esso venivano dichiarati 90 cv di potenza. Era inserito in un telaio in tubi di grosso diametro, con sovrastrutture che, seppur ispirate in linea di massima alla Ducati Monster, erano frutto dell'originale matita del designer Glynn Kerr. Il peso totale dichiarato era di 185\u00a0kg.\nNel 2013 \u00e8 stato presentato un nuovo modello di motocicletta, la Midual Type 1, destinata a una produzione limitata, visto anche il prezzo elevato che la inserisce tra le motociclette pi\u00f9 care del mercato. "}
{"id": "1725325", "revid": "101768", "url": "https://it.wikipedia.org/wiki?curid=1725325", "title": "\u30b2", "text": ""}
{"id": "1725326", "revid": "101768", "url": "https://it.wikipedia.org/wiki?curid=1725326", "title": "\u30bc", "text": ""}
{"id": "1725328", "revid": "101768", "url": "https://it.wikipedia.org/wiki?curid=1725328", "title": "\u30c7", "text": ""}
{"id": "1725329", "revid": "101768", "url": "https://it.wikipedia.org/wiki?curid=1725329", "title": "\u30d9", "text": ""}
{"id": "1725330", "revid": "101768", "url": "https://it.wikipedia.org/wiki?curid=1725330", "title": "\u30da", "text": ""}
{"id": "1725332", "revid": "101768", "url": "https://it.wikipedia.org/wiki?curid=1725332", "title": "\u30b4", "text": ""}
{"id": "1725333", "revid": "101768", "url": "https://it.wikipedia.org/wiki?curid=1725333", "title": "\u30be", "text": ""}
{"id": "1725334", "revid": "115508101", "url": "https://it.wikipedia.org/wiki?curid=1725334", "title": "Alberto Cianca", "text": "\u00c8 stato deputato all'Assemblea Costituente, e senatore nella II e III legislatura.\nBiografia.\nL'inizio dell'attivit\u00e0 giornalistica.\nLaureato in giurisprudenza, inizi\u00f2 la professione giornalistica come resocontista parlamentare della \u00abTribuna\u00bb di Roma e poi del \u00abSecolo\u00bb di Milano. Redattore capo al \u00abMessaggero\u00bb di Roma, si dimise nel 1921, non condividendone l'indirizzo politico, e pass\u00f2 poi a dirigere \u00abL'Ora\u00bb di Palermo.\nAttivit\u00e0 antifascista in Italia e in Francia (1924-1940).\nDemocratico e antifascista, nel novembre del 1924, dopo il delitto Matteotti, Cianca ader\u00ec all'Unione Nazionale di Giovanni Amendola ed assunse la direzione del quotidiano del pomeriggio \u00abIl Mondo\u00bb (22 agosto 1922). Dal 12 marzo 1925 fu direttore anche del quotidiano del mattino \u00abIl Risorgimento\u00bb. Per le sue convinzioni sub\u00ec aggressioni, la devastazione della casa e il confino di polizia. Riuscito a fuggire in Corsica, raggiunse Parigi (gennaio 1927). Nella capitale francese diresse il periodico socialista \"La Libert\u00e0\" e riusc\u00ec a far riprendere le pubblicazioni al settimanale satirico \u00abBecco giallo\u00bb, di cui fu condirettore (con Alberto Giannini).\nPerseguitato dal fascismo, fu condannato pi\u00f9 volte in contumacia dal Tribunale speciale.\nNell'agosto del 1929, all'H\u00f4tel du Nord de Champagne, a Montmartre, su iniziativa di Alberto Tarchiani, Carlo Rosselli, Gaetano Salvemini, Emilio Lussu, Francesco Fausto Nitti e Alberto Cianca, si form\u00f2 Giustizia e Libert\u00e0, un movimento a pregiudiziale repubblicana, con il proposito di riunire tutte le formazioni non comuniste che intendevano combattere e porre fine al regime fascista. Nel 1931, Giustizia e Libert\u00e0 stipul\u00f2 un accordo paritario con il Partito Socialista che prevedeva l'inclusione di Giustizia e Libert\u00e0 nel comitato esecutivo della Concentrazione Antifascista, un'associazione di partiti antifascisti comprendente anche il Partito Repubblicano Italiano. Il componente di GL nel Comitato esecutivo della \"Concentrazione\" fu Alberto Cianca. L'accordo tra le tre formazioni politiche, tuttavia, fu ben presto segnato da numerosi contrasti e, nel maggio del 1934, la Concentrazione Antifascista si sciolse. Fu pure iniziato in Massoneria nella Loggia \" Giovanni Amendola\", del Grande Oriente d'Italia in esilio a Parigi Durante la guerra civile spagnola, Cianca fu pi\u00f9 volte in Spagna tra i combattenti delle Brigate Internazionali come propagandista delle idee antifasciste. Di fronte all'occupazione tedesca della Francia, nel giugno del 1940, Alberto Cianca lasci\u00f2 Parigi, e raggiunse gli Stati Uniti, via Casablanca.\nIl soggiorno negli Stati Uniti e la \"Mazzini Society\" (1940-1944).\nDurante il soggiorno negli Stati Uniti, Cianca collabor\u00f2 con l'altro ex \"giellino\" Alberto Tarchiani, esule anch'egli, che aveva assunto la carica di segretario della Mazzini Society, un'associazione antifascista italo-americana di matrice democratica e repubblicana. Attraverso la \"Mazzini\", Cianca e Tarchiani contavano di acquisire l'appoggio del governo degli Stati Uniti, per la creazione di un Comitato nazionale italiano, cio\u00e8 una forma di governo in esilio e, con il progressivo avanzamento delle truppe alleate nell'Africa settentrionale (1941-42), anche di una \u201clegione italiana\u201d, con alla guida Randolfo Pacciardi, gi\u00e0 comandante del Battaglione Garibaldi nella Guerra civile spagnola e giunto negli Stati Uniti nel dicembre del 1941. Tale linea politica, inoltre, mirava a candidare l'ex Ministro degli esteri Carlo Sforza, anch'egli nella \"Mazzini\", quale leader del movimento antifascista italiano all'estero e, implicitamente, futuro Capo del Governo di un'Italia liberal-democratica liberata dalla dittatura fascista e dalla monarchia. Tuttavia, l'atteggiamento delle autorit\u00e0 statunitensi verso tale progetto non and\u00f2 oltre quello di una tiepida attesa e gli analoghi contatti che si tentarono con la Gran Bretagna non ebbero alcun esito.\nLa Mazzini Society and\u00f2 in crisi tra il dicembre del 1942 e il gennaio del 1943, per un tentativo di riavvicinamento ai social-comunisti. Contrari a snaturare la matrice liberal-democratica dell'associazione, nel febbraio successivo, Tarchiani e Cianca si dimisero.\nDopo lo sbarco alleato in Sicilia (luglio 1943), Tarchiani, Cianca e Garosci si imbarcarono per rientrare in Europa sul transatlantico Queen Mary, trasformato per il trasporto truppe. Giunti in Inghilterra, dopo un viaggio non privo di incognite e pericoli, attivarono subito la radio clandestina di Giustizia e Libert\u00e0, trasmettendo per tutto l'arco della giornata attacchi al regime e alla monarchia, accusata di esserne stata complice, e affiancando i primi nuclei antifascisti. In agosto il gruppo riusc\u00ec a imbarcarsi per l'Italia, sbarcando finalmente a Salerno.\nGiunto in Italia, Alberto Cianca, insieme agli ex GL Lussu, Tarchiani e Garosci, ader\u00ec al Partito d'Azione e, tra il giugno e il dicembre del 1944 fu ministro senza portafoglio nel II Governo Bonomi.\nIl dopoguerra e l'attivit\u00e0 parlamentare.\nNell'aprile del 1945, Cianca fu nominato membro della Consulta Nazionale e, nel I Governo De Gasperi (dicembre 1945 - luglio 1946), fu Ministro senza portafoglio per le relazioni con la Consulta.\nNelle elezioni politiche del 2 giugno 1946, tenutesi contemporaneamente al referendum istituzionale, Cianca fu eletto deputato alla Costituente nelle liste del Partito d'Azione e, come tutti i suoi compagni di partito, entr\u00f2 a far parte del gruppo parlamentare autonomista. Al momento dello scioglimento del partito (20 ottobre 1947), entr\u00f2 a far parte del Partito Socialista Italiano.\nNella seduta della Costituente del 13 dicembre 1947, Alberto Cianca ed Emilio Lussu mossero delle accuse nei confronti del collega democristiano Francesco Chieffi: il primo l'aveva nominato \"collaboratore dei tedeschi\", ed il secondo aveva dichiarato che Chieffi era stato \"fornitore di donne ai tedeschi\". Il 22 dicembre 1947 un'apposita Commissione di inchiesta parlamentare, presieduta da Luigi Gasparotto, concluse che le accuse erano senza fondamento sotto ogni profilo.\nNella seconda legislatura (1953-1958), Cianca fu eletto senatore nel collegio delle Marche nelle liste del PSI; rieletto nella legislatura successiva (1958-1963), \u00e8 stato pi\u00f9 volte presidente del Collegio dei probiviri dei giornalisti italiani. Roma gli ha dedicato un giardino pubblico riservato ai bambini alla sua periferia."}
{"id": "1725336", "revid": "101768", "url": "https://it.wikipedia.org/wiki?curid=1725336", "title": "\u30c9", "text": ""}
{"id": "1725337", "revid": "101768", "url": "https://it.wikipedia.org/wiki?curid=1725337", "title": "\u30dc", "text": ""}
{"id": "1725338", "revid": "101768", "url": "https://it.wikipedia.org/wiki?curid=1725338", "title": "\u30dd", "text": ""}
{"id": "1725342", "revid": "1086846", "url": "https://it.wikipedia.org/wiki?curid=1725342", "title": "Atalanta Bergamasca Calcio 1953-1954", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1953-1954.\nStagione.\nDopo un inizio mediocre, l'allenatore Ferrero si dimette a favore del duo Simonetti-Tentorio. Il campionato si conclude tuttavia con una posizione che non rende merito della mole di gioco espresso. Questo per via dei troppi gol subiti, a fronte di uno degli attacchi pi\u00f9 prolifici del campionato. A farne le spese \u00e8 la Juventus, che a Bergamo viene sconfitta per 3-2 alla terz'ultima giornata compromettendo la conquista dello scudetto. Da segnale il sonoro 6-0 all'Udinese e il 4-0 al Novara.\nOrganigramma societario.\nArea direttiva\nArea tecnica\nArea sanitaria"}
{"id": "1725351", "revid": "1543377", "url": "https://it.wikipedia.org/wiki?curid=1725351", "title": "Fernando Lugo", "text": "Biografia.\nVita e attivit\u00e0 ecclesiale.\nNacque a San Solano, piccolo villaggio di San Pedro del Paran\u00e1. Cresciuto in una famiglia priva di riferimenti religiosi, Fernando Lugo ebbe sin dalla giovinezza una propensione verso la vita politica. Suo zio, Epifanio M\u00e9ndez Fleitas, era un dissidente del partito \"colorado\", e fu perseguitato ed esiliato dal regime del generale Alfredo Stroessner. Suo padre fu imprigionato venti volte, e anche alcuni dei suoi fratelli maggiori furono esiliati. Frequent\u00f2 i primi anni di scuola in un istituto religioso a Encarnaci\u00f3n; nel frattempo lavorava come venditore ambulante.\nAll'et\u00e0 di 17-18 anni, contro il parere del padre che desiderava studiasse legge, Lugo entr\u00f2 in una scuola normale (istituto magistrale) e inizi\u00f2 l'insegnamento in una comunit\u00e0 rurale. Fu molto benvoluto tra la popolazione, che era molto religiosa ma priva di sacerdoti. Lugo ricorda di essere stato molto colpito da quell'esperienza, in cui scopr\u00ec la sua vocazione; decise cos\u00ec, a 19 anni, di entrare nel seminario della Societ\u00e0 del Verbo Divino. Fu ordinato sacerdote il 15 agosto 1977 e lo stesso anno fu inviato in Ecuador, come missionario, per 5 anni. Qui ebbe l'occasione di interessarsi alla teologia della liberazione. Ritorn\u00f2 in Paraguay nel 1982, e, dopo un anno, la polizia del regime ne chiese l'espulsione. La Chiesa lo invi\u00f2 a Roma per ulteriori studi accademici. Lugo ritorn\u00f2 in patria nel 1987, due anni prima della caduta della dittatura di Stroessner. Il 5 marzo 1994 fu nominato vescovo della diocesi di San Pedro, la pi\u00f9 povera del paese, nel dipartimento di San Pedro; fu ordinato vescovo il successivo 17 aprile.\nVerso la candidatura presidenziale.\nPer potersi candidare in politica, Lugo present\u00f2 le dimissioni da ordinario della diocesi cattolica di San Pedro Ap\u00f3stol l'11 gennaio 2005.\n, Lugo fu visto da molti come l'alternativa pi\u00f9 seria al dominio dell'Asociaci\u00f3n Nacional Republicana, meglio nota come Partido Colorado. Sebbene abbia affermato in origine di trovare \"interessante\" la presidenza di Hugo Ch\u00e1vez in Venezuela, ha preso poi le distanze dagli altri capi politici dell'America Latina, ponendosi il primario obiettivo il combattere l'ineguaglianza sociale in Paraguay.\nIl 25 dicembre 2006 annunci\u00f2 di aver chiesto al Vaticano la dimissione dallo stato clericale per seguire le sue aspirazioni civili e politiche. La Radio Vaticana il 1\u00ba febbraio 2007 annunci\u00f2 che, con una lettera del 20 gennaio, il cardinal Giovanni Battista Re, prefetto della Congregazione per i Vescovi, aveva rifiutato la dimissione dallo stato clericale, ma comminato la sospensione \"a divinis\", cio\u00e8 il divieto di amministrare i sacramenti.\nIl 23 febbraio 2007 il Ministero degli Interni paraguaiano offr\u00ec protezione a Lugo, a causa di minacce di morte che egli aveva ricevuto durante le sue attivit\u00e0 politiche.\nSecondo un sondaggio del febbraio 2007, era gi\u00e0 da considerarsi il principale favorito alle elezioni presidenziali.\nIl 29 ottobre 2007, iscrittosi al Partito della Democrazia Cristiana del Paraguay, che nel frattempo aveva formato una coalizione di pi\u00f9 di una dozzina di movimenti e partiti di opposizione denominata Alleanza Patriottica per il Cambiamento (APC), ne ottenne la candidatura, mentre Federico Franco, del Partido Liberal Radical Aut\u00e9ntico (di centro-destra), il maggior partito d'opposizione del Paraguay, fu candidato alla vicepresidenza.\nNonostante, il 16 novembre 2007, Nicanor Duarte Frutos, presidente dell'Associazione Nazionale Repubblicana (Partito Colorado), avesse annunciato che il suo partito non avrebbe iniziato alcun processo per bloccare la candidatura di Lugo, fu avviato un dibattito polemico riguardo alla sua legittimit\u00e0, in quanto l'articolo 235 della Costituzione paraguaiana proibisce ai ministri di qualsiasi religione di mantenere cariche elettive.\nElezione a presidente del Paraguay.\nIl 20 aprile 2008 Lugo ottenne il primo posto nelle elezioni presidenziali con almeno 10 punti percentuali di vantaggio, per quanto senza maggioranza assoluta. La Costituzione del Paese prevede la maggioranza relativa, per accedere alla massima carica dello Stato. La candidata del partito \"colorado\", Blanca Ovelar, ha ammesso la sconfitta nella stessa notte, intorno alle ore 21 locali.\nFernando Lugo era divenuto il secondo presidente del Paraguay di sinistra (il primo era stato Rafael Franco, dal 1936 al 1937). Fu inoltre la prima sconfitta, in 61 anni di dominio, del partito \"colorado\" alle elezioni presidenziali. Lugo assunse la carica di presidente il 15 agosto 2008.\nIl 31 luglio 2008, nell'imminenza dell'assunzione della carica di presidente, la Santa Sede accett\u00f2 la richiesta di dimissione dallo stato clericale di Lugo per la incompatibilit\u00e0 con la sua carica politica.\nNell'occasione, il presidente neoeletto chiese scusa alla Chiesa cattolica, e in particolare a papa Benedetto XVI, per essersi candidato in politica. Il Pontefice, accettando la richiesta di Lugo, lo esort\u00f2 comunque a esser fedele ai principi morali della fede cattolica, ed a condurre una vita coerente con il Vangelo. Il 13 aprile 2009 Lugo ha riconosciuto, dopo un attacco dell'opposizione, di avere avuto un figlio naturale nel 2007, due anni dopo la sua richiesta di riduzione allo stato laicale; a quel tempo per\u00f2 la sua richiesta non era stata ancora accettata, e quindi pur se sospeso \"a divinis\", era sempre appartenente alla struttura della Chiesa.\nPresidenza.\nDue delle principali promesse della campagna presidenziale di Lugo sono state la lotta alla corruzione e la riforma agraria. Sono state introdotte numerose iniziative per migliorare la vita dei poveri del Paraguay, come gli investimenti in alloggi a basso reddito, l'introduzione di trattamenti gratuiti negli ospedali pubblici e l'introduzione di trasferimenti di denaro per il Paraguay pi\u00f9 cittadini impoveriti.\nIn materia sociale, uno dei principali risultati del suo governo \u00e8 stato il graduale miglioramento del sistema sanitario in Paraguay, con l'obiettivo di universalizzarlo. Nel 2009 sono stati introdotti miglioramenti e, attraverso una risoluzione presidenziale, servizi gratuiti per l'intera popolazione, che includono consultazioni ambulatoriali, farmaci e interventi estremamente complessi negli ospedali pubblici di tutto il paese.\nNell'ambito dell'educazione, la sua amministrazione ha espresso il suo fermo impegno nei confronti dell'istruzione pubblica, avviando la distribuzione gratuita di laptop agli studenti primari nell'ambito del programma \"Un computer per bambino\", un progetto governativo avviato nel 2008 con l'obiettivo di promuovere l'istruzione in nuove tecnologie per gli studenti delle scuole pubbliche. Nel programma governativo, la merenda scolastica \u00e8 stata inclusa per la prima volta dai rispettivi governatorati dipartimentali per tutti gli studenti.\nIn materia economica, la sua amministrazione \u00e8 stata caratterizzata per non aver incluso importanti cambiamenti nell'agenda commerciale. Molti analisti concordavano sul fatto che la politica economica del suo governo fosse alquanto conservatrice. La sua politica di cambio consisteva nel mantenere un cambio relativamente basso, oltre a promuovere la diversificazione produttiva. Il suo governo era favorevole allo statalismo, cos\u00ec come alla collaborazione pubblico-privato per le imprese statali deficitarie. A differenza del suo predecessore, ha rafforzato le relazioni con il FMI e il Banco Interamericano di Sviluppo.\nNel corso del 2010 e all'inizio del 2011, il Paraguay ha registrato tassi record di crescita economica, generati in gran parte dall'esportazione di materie prime e dall'espansione dei settori commerciale, industriale e delle costruzioni, raggiungendo picchi storici di crescita di 14,5 punti percentuale, uno dei pi\u00f9 alti tassi in America Latina.\nUno dei punti chiave della sua amministrazione \u00e8 stata la ratifica parlamentare del Brasile, il 6 aprile 2011, sul trattato firmato tra Fernando Lugo e il presidente brasiliano Luiz In\u00e1cio Lula da Silva il 25 luglio 2009, che ha aumentato a quasi triplo l'importo pagato dal Brasile per la vendita del surplus energetico paraguaiano nella centrale idroelettrica di Itaip\u00fa. Con questa somma, il Paraguay aumenta la sua entrata di denaro annuale fino alla fine del contratto nel 2023. Era considerata una delle pi\u00f9 grandi conquiste politiche del suo governo. Lugo ha annunciato la creazione di un fondo di sviluppo con l'obiettivo di investire queste risorse in infrastrutture pubbliche.\nImpeachment.\nNel maggio 2012, la fattoria \"Campos Morombi\" della citt\u00e0 di Curuguaty, 240 chilometri a nord est di Asuncion, di propriet\u00e0 di ex senatore Blas Riquelme del Partito Colorado fu occupata da un centinaio di agricoltori per protestare contro la scarsit\u00e0 di terreni agricoli nel dipartimento di Canindey\u00fa. Dopo tre settimane di trattative, venerd\u00ec 15 giugno, il Ministero degli Interni ha ordinato lo sfratto con la forza dalla propriet\u00e0, provocando violenti scontri tra gli occupanti e le forze di polizia. Durante lo sgombero, 17 persone sono state uccise (undici contadini e sei poliziotti), un evento che ha suscitato forti critiche nel paese, spingendo le dimissioni del ministro dell'Interno Carlos Filizzola, e il comandante della polizia, Paulino Rojas.\nFonti della polizia hanno detto che i soldati sono caduti in un'imboscata mentre cercavano di stabilire i negoziati, sospettando che 34 membri dell'Ej\u00e9rcito del Pueblo Paraguayo si fossero infiltrati tra contadini. Altre fonti ritengono che questo tragico episodio era in realt\u00e0 un montaggio per servire come pretesto per chiedere le dimissioni di Lugo. Sei mesi dopo il massacro, il dirigente di polizia Vidal Vega, che stava conducendo un'indagine parallela, fu ucciso da assassini mascherati. Secondo lui, \"infiltrati\" sarebbero quelli che hanno scatenato la sparatoria, sparando allo stesso tempo contro i contadini e contro la polizia. Secondo Hugo Richert, ex ministro dell'azione sociale, \"l'episodio avrebbe potuto essere preparato in modo da avere una ragione perfetta per licenziare il presidente. E nonostante la pressione dei cittadini, il pubblico ministero ha indagato solo in una direzione: secondo lui i contadini hanno teso un agguato alla polizia\".\nIl presidente Fernando Lugo non ha espresso il suo sostegno alle forze di sicurezza, ma ha esteso le sue condoglianze ai parenti dei poliziotti defunti. Lugo \u00e8 stato perseguito, anche se in seguito lo stesso parlamento dichiar\u00f2 che la catena di comando era rotta, per l'ordine dato a Curuguaty. Sabato 16 giugno 2012 Lugo ha nominato come nuovo ministro degli interni l'ex procuratore generale dello stato Rub\u00e9n Candia Amarilla, che ha ricoperto la carica lasciata la sera prima da Carlos Filizzola. Il presidente ha sostituito anche il comandante della polizia nazionale e annunciato la creazione di una commissione per indagare, con il supporto dell'Organizzazione degli Stati americani, cosa \u00e8 veramente accaduto in Curuguaty.\nDiverse irregolarit\u00e0 hanno confuso l'indagine. Un elicottero della polizia ha sorvolato la scena durante gli eventi, ma il video registrato dall'aria \u00e8 misteriosamente scomparso. Nessuna indagine o indagine balistica \u00e8 stata effettuata per determinare chi avrebbe potuto uccidere i sei agenti di polizia. Un fucile Maverick calibro 12 rubato a un ex ufficiale militare pochi giorni dopo e che non aveva nulla a che fare con la sparatoria \u00e8 stato aggiunto al set di elementi considerati come prova della colpevolezza dei \"senza terra\". Il 20 marzo 2014 il Partito Democratico Progressista (PDP) ha presentato al Senato una serie di fotografie di contadini morti e ammanettati, possibili vittime di esecuzioni sommarie.\nIl 21 giugno 2012 la Camera dei Deputati del parlamento paraguaiano ha approvato l'esecuzione di un processo politico contro il Presidente della Repubblica, Fernando Lugo, in cui si asserisce una cattiva esecuzione delle sue funzioni. Lugo ha rifiutato di dimettersi e ha detto che per soddisfare i voti che il 2008 sarebbe quello di difendere la sua posizione, ma il giorno dopo, il 22 giugno, con 39 voti a favore e 4 contrari, Lugo \u00e8 stato rimosso dal suo ufficio. Il processo di impeachment fu descritto come una \"rottura dell'ordine democratico\" dalla maggior parte dei governi latinoamericani e da alcuni europei, e port\u00f2 il Paraguay a essere sospeso come membro del Mercosur e dell'Unasur dai paesi membri. I sostenitori del presidente deposto Fernando Lugo asseriscono che la comunit\u00e0 internazionale ha sostenuto che \u00e8 stato effettuato un \"colpo di stato\" e una violazione dell'ordine costituzionale. Uno degli argomenti addotti fu che a Lugo furono date solo 2 ore per presentare la sua difesa davanti al parlamento.\nGenealogia episcopale.\nLa genealogia episcopale \u00e8:"}
{"id": "1725353", "revid": "115751", "url": "https://it.wikipedia.org/wiki?curid=1725353", "title": "Visual meteorological conditions", "text": ""}
{"id": "1725356", "revid": "1305772", "url": "https://it.wikipedia.org/wiki?curid=1725356", "title": "You Love the Styles", "text": "You Love the Styles \u00e8 il primo album studio \"full-length\" della rock band italiana The Styles. Il disco \u00e8 stato interamente prodotto dal cantante della band, Guido Style nello studio della band, lo Style Studio, e successivamente masterizzato allo Sterling Sound di New York da Ryan Smith e Guido stesso. Il disco ha ricevuto diverse critiche positive."}
{"id": "1725357", "revid": "125768015", "url": "https://it.wikipedia.org/wiki?curid=1725357", "title": "Out of Time (film 2003)", "text": "Out of Time \u00e8 un film del 2003 diretto da Carl Franklin, con protagonista Denzel Washington.\nTrama.\nMatthias Whitlock \u00e8 il capo della polizia locale di Banyan Key, piccola cittadina della Florida. Durante un'operazione antidroga sequestra denaro e altro materiale determinante per la condanna del boss malavitoso Scarcetti. Il successo professionale si accompagna a una vita personale travagliata: Whitlock, che si sta separando dalla moglie Alex Diaz, ha una relazione con Ann Merai Harrison, vittima di un marito violento, Chris.\nAnche Alex \u00e8 una poliziotta e, quando riceve una promozione a detective della squadra omicidi, lascia definitivamente la casa di Matt, che nel frattempo viene a sapere che Ann sta morendo a causa di un cancro. Dopo l'infausta diagnosi del medico, Ann decide di cambiare il beneficiario della sua polizza sulla vita, estromettendo il marito: alla sua morte, sar\u00e0 Matt a guadagnare un milione di dollari.\nWhitlock, per poter aiutare Ann e far in modo che possa pagarsi le migliori cure private, preleva dalla cassaforte del comando di polizia i soldi sequestrati a Scarcetti. La sera stessa i due si dovrebbero incontrare per pianificare il viaggio della speranza di Ann in Svizzera. Tuttavia, l'ora dell'appuntamento passa senza che Ann si faccia vedere. Whitlock sospetta di essere stato raggirato e si reca a casa della donna ma, mentre si aggira intorno all'abitazione cercando di percepire presenze all'interno, viene scorto da una vicina di casa, e deve allontanarsi furtivamente. La mattina dopo viene svegliato dalla sirena dei pompieri: Ann e il marito sono morti nell'incendio della loro casa. Quando si scopre che l'incendio \u00e8 di origine dolosa, la squadra omicidi incarica Alex delle indagini.\nWhitlock si rende presto conto di essere il principale sospettato: era l'amante di una delle vittime, nonch\u00e9 il beneficiario di un'assicurazione milionaria, e inoltre una testimone potrebbe inchiodarlo sul luogo del delitto a poche ore dall'incendio. Il suo obiettivo diventa quello di eliminare tutte le tracce che possano collegarlo ad Ann, mentre inizia personalmente un'indagine per scoprire il reale assassino. Il primo passo lo compie quando scopre che Ann non era affatto malata di cancro. Va quindi alla ricerca del dottore che aveva personalmente comunicato la diagnosi a lui ed Ann, e trovandone un altro, capisce che colui che avevano incontrato era un impostore. Whitlock riesce comunque a recuperare una penna su cui il falso medico dovrebbe aver lasciato le proprie impronte digitali.\nQuando la DEA richiede i soldi sequestrati a Scarcetti per effettuare ulteriori indagini, Whitlock capisce di avere lasciato dietro di s\u00e9 troppe tracce. Fortunatamente per lui, il medico legale Chae, suo amico, lo copre. Ottenuto il nome del falso dottore, Paul Cabot, Whitlock si mette alla sua ricerca e lo rintraccia in un albergo, poco prima che vi giunga anche Alex. Con notevole freddezza, Whitlock si spaccia per Cabot e si fa dare dal portiere la chiave della stanza. Entrato poi nella camera, ha un duro scontro fisico con Cabot, il quale precipita dal settimo piano e muore. Dalla stanza, Whitlock recupera la valigetta coi soldi di Scarcetti, ma deve ricorrere a tutta la sua abilit\u00e0 per non esserne visto in possesso da Alex, nel frattempo sopraggiunta.\nBench\u00e9 non possa avere certezze, Alex comincia a nutrire sospetti nei confronti di Matt. Quando il portiere dell'albergo, che ha visto in faccia il presunto Cabot, si presenta al comando per fornire la propria deposizione, Matt sparisce; la conferma che il beneficiario della polizza \u00e8 proprio lui \u00e8 un ulteriore tassello del mosaico: Alex non ha pi\u00f9 dubbi.\nMatt intanto ha ricevuto la telefonata che meno di tutte si sarebbe aspettato: \u00e8 Ann. La donna gli dice che Chris, che era amico di Cabot, l'ha costretta con la violenza a inscenare la loro morte per mettere le mani sui soldi dell'assicurazione e incriminare Matt. I due si accordano affinch\u00e9 Whitlock le porti la valigia contenente i soldi di Scarcetti, ma arrivato al nascondiglio della coppia Matt capisce che Chris vuole ucciderlo. I due uomini iniziano a spararsi addosso e quando la pistola di Chris si scarica Matt lo picchia duramente. Chris vuole farsi dare da Ann la sua pistola ma la donna gli spara uccidendolo.\nMatt scopre con orrore che Ann non ha sparato per legittima difesa e che i lividi presenti sul suo volto se li \u00e8 fatti da sola: \u00e8 stata proprio Ann, e non Chris, a organizzare il diabolico piano contro Matt nel tentativo di liberarsi del marito violento e diventare ricca. La donna spara due volte al poliziotto ferendolo, ma quando sta per ucciderlo sopraggiunge Alex che la uccide a sua volta. La detective \u00e8 arrabbiata con Matt, che deve anche rispondere alla DEA della sparizione del denaro di Scarcetti. Whitlock per\u00f2, sospettando (giustamente) di essere stato ingannato di nuovo, non aveva portato con s\u00e9 i soldi ma li aveva affidati a Chae, che arriva con la borsa contenente i soldi scagionando l'amico. Prima di essere portato via in ambulanza, Matt ammette le sue responsabilit\u00e0 ad Alex ma le dice anche di aver amato sempre e solo lei.\nTempo dopo, Alex si presenta a casa di un convalescente Matt, dicendo di essere l\u00ec per la sua roba. L'uomo crede che l'ex moglie sia l\u00ec per prendersi la roba ancora presente in casa sua, ma la donna dice di aver riportato tutte le sue cose. Matt e Alex tornano cos\u00ec insieme e possono anche godersi il milione di dollari dell'assicurazione di Ann.\nEdizione italiana.\nL'edizione italiana del film \u00e8 stata curata dalla C.V.D., mentre la sonorizzazione \u00e8 avvenuta presso l'International Recording. I dialoghi italiani e la direzione del doppiaggio sono a cura di Maura Vespini.\nPer la pellicola fu eseguito anche un secondo doppiaggio utilizzato nelle proiezioni per i voli aerei internazionali; tale versione \u00e8 a cura della Sefit - CDC, con dialoghi italiani e direzione del doppiaggio di Angelo Nicotra, e mantiene per i due protagonisti le medesime voci."}
{"id": "1725361", "revid": "125251753", "url": "https://it.wikipedia.org/wiki?curid=1725361", "title": "E ritorno da te", "text": "E ritorno da te \u00e8 un singolo della cantante italiana Laura Pausini, pubblicato il 14 settembre 2001 come primo estratto dalla raccolta \"The Best of Laura Pausini - E ritorno da te\".\nDescrizione.\nLa musica \u00e8 composta da Daniel Vuletic, mentre il testo \u00e8 scritto da Laura Pausini e Cheope. La canzone viene tradotta in lingua spagnola con il titolo \"Volver\u00e9 junto a ti\" (il cui adattamento \u00e8 stato curato da Badia), inserita nell'album \"Lo mejor de Laura Pausini - Volver\u00e9 junto a ti\" ed estratta come primo singolo in Spagna e in America Latina.\nInterpretazioni dal vivo.\n\"E ritorno da te\" viene eseguita in alcune esibizioni dal vivo da Laura Pausini insieme ad altri artisti: il 5 maggio 2004 in duetto con il cantante italiano Tiziano Ferro al \"PalaLottomatica\" di Roma, tappa del \"tour di Tiziano Ferro#111% Tour 2004/05\" di Tiziano Ferro; il 24 luglio 2012 in duetto con il cantante italiano Pino Daniele in Piazza del Plebiscito a Napoli, tappa dell\"Inedito World Tour 2011-2012\". Il 28 febbraio 2014 Laura Pausini esegue il brano \"Volver\u00e9 junto a t\u00ed\" in duetto con il cantante messicano Mario Sandoval del duo Lu all\"Arena Ciudad de M\u00e9xico\" di Citt\u00e0 del Messico, tappa del \"The Greatest Hits World Tour 2013-2015\".\nVideo musicale.\nIl video (in italiano e spagnolo) \u00e8 stato diretto da Gabriele Muccino e girato a Los Angeles. Nel video recita nel ruolo di un fattorino Silvio Muccino, fratello del regista. Il video della canzone viene trasmesso in anteprima su Canale 5 il 20 settembre 2001.\nPubblicazioni.\n\"E ritorno da te\" viene inserita in una versione rinnovata nell'album \"20 - The Greatest Hits\" del 2013; in versione \"Live\" nel DVD \"Live 2001-2002 World Tour\" del 2002 (video), negli album \"Live in Paris 05\" del 2005 (audio e video), \"San Siro 2007\" del 2007 (video), \"Laura Live World Tour 09\" del 2009 (audio e video) e \"Fatti sentire ancora\"/\"Hazte sentir m\u00e1s\" del 2018 (video).\n\"E ritorno da te\" viene inoltre inserita nelle compilation \"NRJ Music Awards 2003\" del 2003 e \"Voices Of Love\" del 2005.\n\"Volver\u00e9 junto a ti\" viene inserita in una versione rinnovata nell'album \"20 - Grandes Exitos\" del 2013; in versione nel DVD \"Live 2001-2002 World Tour\" del 2002 (video) e nell'album \"Laura Live Gira Mundial 09\" del 2009 (audio e video).\nRiconoscimenti.\nNel 2003 con il brano \"Volver\u00e9 junto a ti\" Laura Pausini si aggiudica l\"ASCAP Latin Music Awards\" nella categoria \"Miglior brano Pop del 2002\".\nCover.\nNel 2013 il gruppo spagnolo The Clone Band realizzano una cover di \"E ritorno da te\" inserendola nell'album \"Vivo per lei - Italian top songs\"."}
{"id": "1725362", "revid": "438678", "url": "https://it.wikipedia.org/wiki?curid=1725362", "title": "The Cure", "text": "The Cure \u00e8 un gruppo musicale post-punk britannico nato nel 1976 in piena esplosione new wave.\nLa sua formazione \u00e8 variata pi\u00f9 o meno regolarmente nel corso degli anni, comprendendo da un minimo di due fino a un massimo di sei membri.\nIl gruppo raggiunse l'apice del successo tra la met\u00e0 e la fine degli anni ottanta (soprattutto con i singoli \"Close to Me\" e \"Lullaby\"); tuttavia l'anima primaria e fondante del gruppo, che ad ogni concerto trova sempre uno spazio speciale, quasi sacro, deriva dal periodo cupo dei primi anni ottanta, la cosiddetta fase gotica, descritta pi\u00f9 avanti. Brani come \"A Forest\", \"One Hundred Years\" o \"Play for Today\" ottengono sempre una grande partecipazione del pubblico.\nLa costante del complesso \u00e8 Robert Smith, suo fondatore e presente in tutte le formazioni nel corso dei decenni di attivit\u00e0.\nA luglio 2008 i Cure avevano venduto circa 28 milioni di dischi.\nL'album pi\u00f9 venduto \u00e8 la raccolta di successi \"Standing on a Beach\" del 1986, che solo negli Stati Uniti vendette pi\u00f9 di due milioni di copie. Tra Regno Unito, Stati Uniti d'America e Italia, i Cure hanno avuto nella Top Ten 12 album (posizioni pi\u00f9 alte: UK: \"Wish\", numero 1; USA: \"Wish\", numero 2; Italia: \"The Cure\", numero 2) e 11 singoli (posizioni pi\u00f9 alte: UK: \"Lullaby\", numero 5; USA: \"Lovesong\", numero 2, Italia: \"High\", numero 2).\nStoria.\nI primi anni (1976-1982).\nI primi concerti.\nRobert Smith, il leader del gruppo, originario di Blackpool, crebbe nel West Sussex.\nIl primo nucleo del gruppo sono i Malice, nato ai tempi del liceo con Robert Smith e Marc Ceccagno alla chitarra, Michael Dempsey al basso, il loro compagno Graham alla batteria e suo fratello alla voce.\nDopo poco tempo, Graham e Ceccagno se ne vanno, e il loro posto viene preso da Laurence Tolhurst, compagno di classe e amico d'infanzia di Smith, e Porl Thompson, il fratello della ragazza di Tolhurst.\nIl loro primo concerto, uno strano set acustico, suonato con dei bonghi, si tiene alla Worth Abbey di Crawley, il 18 dicembre 1976; due giorni dopo suonano alla loro scuola, con il ruolo del cantante preso da Martin Creasy, un giornalista locale.\nIl concerto \u00e8 un disastro e spinge il gruppo a cambiare nome, cos\u00ec, nel gennaio 1977, diventano gli Easy Cure, dal titolo di un brano composto da Tolhurst.\nIntanto, dopo aver cambiato senza successo vari cantanti, \u00e8 lo stesso Robert Smith a prendere definitivamente il microfono in mano.\nNascono i Cure.\nNell'aprile di quello stesso anno, la Hansa Records, la pi\u00f9 grande etichetta indipendente tedesca, indice un concorso per cercare nuovi talenti. I Cure partecipano e il 18 maggio firmano il loro primo contratto discografico. Insieme al contratto, arriva un finanziamento di sterline, con cui pagano nuovi strumenti e una prima session in studio, che consente la registrazione dei primi demo; dopo appena dieci mesi, per\u00f2, il contratto verr\u00e0 risolto a causa dell'insoddisfazione del gruppo, stufo delle pressioni dell'etichetta affinch\u00e9 i ragazzi si dedicassero a cover di canzoni famose (il gruppo voleva invece pubblicare un primo singolo), alla ricerca dei nuovi Japan: \nA maggio, Porl Thompson lascia il gruppo, insoddisfatto della direzione minimalista presa dalle composizioni, contrapposta alla sua anima psichedelica e da guitar hero (in inglese \u00aberoe della chitarra\u00bb, cio\u00e8 un virtuoso della chitarra). Allo stesso tempo, i tre rimasti decidono di cambiare di nuovo nome: \nLa prima pubblicazione in assoluto del gruppo, per la piccola etichetta Small Wonder, \u00e8 del dicembre 1978; si tratta del singolo \"Killing an Arab\", il cui testo trae ispirazione da \"Lo straniero\" di Albert Camus. Quest'ultima canzone ha attirato molte polemiche per il suo titolo (in italiano \"uccidere un arabo\") e, pi\u00f9 volte, i Cure sono stati costretti a rilasciare dichiarazioni ufficiali, negando qualsiasi connotazione razzista o violenta. Nonostante questo, questa canzone sar\u00e0 bandita dalle radio statunitensi, nel periodo post 11 settembre e gli stessi Cure, forse per evitare polemiche, non l'hanno pi\u00f9 suonata nei concerti live, fino all'estate del 2005, quando \u00e8 tornata sotto le mentite - e meno offensive - spoglie di \"Kissing an Arab\" (\u00abBaciando un arabo\u00bb).\nIl primo album.\nL'album d'esordio, uscito nel 1979, per una sussidiaria della casa discografica Polydor, la neonata Fiction Records (creata quasi apposta per loro dal discografico Chris Parry, con cui il gruppo aveva firmato il 13 settembre 1978), si intitola \"Three Imaginary Boys\". Sono chiari in questo lavoro gli influssi giovanili della band, come il punk e l'art rock di David Bowie, ma sono gi\u00e0 presenti \"in nuce\" i tratti tipici di una musica introspettiva e minimalista - su tutte la title track, \"Three Imaginary Boys\" - che prenderanno il sopravvento negli album successivi. Spicca anche il \"nonsense\" di \"So What?\", in cui Robert Smith, ubriaco e incapace di farsi venire in mente un testo, legge al microfono la pubblicit\u00e0 di un set per decorare le torte da una confezione di zucchero. Negli anni successivi, Smith si dir\u00e0 pubblicamente insoddisfatto dell'album, registrato senza la necessaria libert\u00e0 artistica (data la forte presenza di Chris Parry e di Mike Hedges), ma soprattutto con l'inesperienza e la scarsa maturit\u00e0 artistica del trio: \nIn giugno esce il secondo singolo, \"Boys Don't Cry\": \n\"Boys Don't Cry\" (accanto alle relativamente pi\u00f9 recenti \"Lullaby\" e \"Close to Me\") \u00e8 forse la canzone in assoluto pi\u00f9 famosa del gruppo. Il mese dopo, Robert Smith si prende una pausa dal suo complesso e, oltre a produrre un disco degli Obtainers, un gruppo di undicenni che cantano a cappella, registra un singolo sotto il nome di \u00abThe Cult Heroes\u00bb, avvalendosi dell'aiuto, per la voce, di un postino di Horley, tale Frank Bell. La mossa fu concepita da Smith anche per suonare con Simon Gallup, allora bassista dei Magspies e suo amico da qualche tempo. Le sessioni di registrazione in studio sono tutt'altro che serie e all'insegna della concentrazione: partecipano anche Porl Thompson, Janet Smith (sorella di Robert), e un'altra dozzina di persone di Horley, tutte l\u00ec per divertirsi. Il singolo \"I'm a Cult Hero/I Dig You\", per\u00f2, va sorprendentemente bene in Canada, vendendo copie.\nIntanto, sul palco, i Cure continuano a farsi le ossa, suonando come gruppo di supporto per band come Wire, Generation X, The Police e Joy Division. Il 3 agosto 1979, in particolare, Robert Smith incontra una band con cui instaurer\u00e0 un duraturo rapporto di collaborazione e amicizia: Siouxsie and the Banshees. Tra i due gruppi nascer\u00e0 un rapporto personale profondo e una simbiosi artistica molto creativa: poco dopo, infatti, ha inizio un tour, in cui i Cure suonano come band di supporto per la formazione di Siouxsie. Il mese seguente, per\u00f2, ad Aberdeen, improvvisamente, il batterista e il chitarrista dei Banshees abbandonano il gruppo e, dopo qualche audizione insoddisfacente, Robert Smith viene scelto come chitarrista per il prosieguo del tour \"Join Hands\" che si svolge due mesi che durano da settembre. Quell'interludio come chitarrista sostitutivo di Siouxsie and the Banshees gli ha permesso di esplorare un nuovo tipo di musica pi\u00f9 oscura, con pi\u00f9 effetti sonori sulla chitarra: \nDopo la pubblicazione, a novembre, del terzo singolo, \"Jumping Someone Else's Train\", Dempsey, sempre pi\u00f9 insofferente verso l'atteggiamento autoritario di Robert Smith e distaccato dalla coppia Smith-Tolhurst, amici d'infanzia, viene sostituito da Simon Gallup: \nAnche in futuro, il gruppo osciller\u00e0 sempre tra i tre e i cinque componenti (toccando un massimo di sei membri nelle esibizioni dal vivo), e questa costante instabilit\u00e0 nella formazione andr\u00e0 a costituire uno dei tratti distintivi del complesso.\nLa fase gotica.\nCon l'ingresso di Gallup e del tastierista Matthieu Hartley (anche lui ex-Magspies), i toni si incupiscono, sfociando nel melanconico \"Seventeen Seconds\" del 1980, registrato tuttavia in un'atmosfera di grande carica: \nL'unico singolo estratto dall'album \u00e8 l'iconica \"A Forest\" che, accompagnata da un video dai toni scurissimi e quasi claustrofobici, diventa un classico del gruppo. A quel punto, i Cure avevano gi\u00e0 cominciato a girare il mondo: il tour di accompagnamento tocca Europa, Stati Uniti e Australia. Alla fine, per\u00f2, Smith, Gallup e Tolhurst si rendono conto che Hartley non \u00e8 pi\u00f9 adatto a rimanere nel gruppo e, una volta tornati a casa, \u00e8 Hartley stesso a prendere l'iniziativa: \nIn quello stesso 1980, l'album di esordio viene pubblicato negli Stati Uniti, con il titolo \"Boys Don't Cry\", con una diversa copertina, l'aggiunta di nuovi brani e l'omissione di un paio di quelli che figuravano nell'originario \"Three Imaginary Boys\".\nCos\u00ec, alla fine del 1980 i Cure, di nuovo un trio, si ritrovano in studio per registrare il terzo album: \"Faith\", che uscir\u00e0 nel 1981, un lavoro dalle tonalit\u00e0 ancora pi\u00f9 tristi e cupe rispetto a \"Seventeen Seconds\", concentrato sull'analisi della fede (questo significa appunto il titolo \u00abfaith\u00bb, che copre anche il significato correlato di \u00abfiducia\u00bb) e del rapporto che la gente ha con quest'ultima: \nLa prima canzone dell'album \"Faith\" \u00e8 \"The Holy Hour\", espressamente dedicata alla memoria di Ian Curtis, il cantante dei Joy Division che si era da poco suicidato, creando grande scalpore nell'opinione pubblica. Poco tempo prima i Cure avevano suonato di supporto agli stessi Joy Division e sono in tanti a supporre che tale evento e la stessa musica di Curtis avesse all'epoca influenzato il periodo pi\u00f9 prettamente \"gotica\" della compagine musicale di Smith e soci.\nNell'edizione in musicassetta, il lato B contiene l'inedito \"Carnage Visors\", un lungo brano strumentale, composto da Robert Smith come colonna sonora per un cortometraggio di Ric Gallup, fratello di Simon Gallup (\"Carnage Visors\" \u00e8 stato inserito anche nella recente ristampa in edizione deluxe del CD, insieme ad altre rarit\u00e0 e versioni alternative dei brani dell'originario \"Faith\").\nA ottobre, i Cure pubblicano il singolo \"Charlotte Sometimes\", ispirato al libro omonimo del 1969 della scrittrice Penelope Farmer, su una ragazza che viaggia indietro nel tempo e si ritrova nel corpo di una sua coetanea del 1918. Intanto, sempre nel 1981, negli Stati Uniti, viene pubblicato \"...Happily Ever After\", un doppio LP, che comprende \"Seventeen Seconds\" e \"Faith\", fino ad allora inediti per il mercato americano.\nL'anno successivo, nel 1982, i Cure registrano e pubblicano \"Pornography\", il terzo e ultimo album di una ideale trilogia, che porta i Cure a essere considerati gli eredi del testamento musicale dei Joy Division e Robert Smith sull'orlo di un esaurimento nervoso. L'album \u00e8 intriso di rabbia e disperazione, \u00e8 cupo e pessimista: \nIl controverso titolo dell'album ha una genesi ben precisa: \n\u00c8 in questi anni che Smith incomincia, forse per difendere la sua personalit\u00e0 dal successo o per incarnare la tristezza delle sue melodie, a truccarsi pesantemente e a distinguersi per il suo look, segu\u00ecto fedelmente dai suoi fan. \nIn quel periodo, anche per colpa dell'abuso di droghe, i rapporti all'interno del gruppo si consumano sempre di pi\u00f9, sfociando in una lite fisica tra Gallup e Smith, quasi alla fine del tour promozionale per \"Pornography\". Una volta terminata la tourn\u00e9e, Gallup lascer\u00e0 temporaneamente il complesso (per rientrarvi nel 1985), mentre Smith partir\u00e0 per un periodo di vacanza: negli anni a seguire, Smith stesso ammetter\u00e0 che, in quel momento, i Cure si erano effettivamente sciolti, soprattutto a causa del suo scarso interesse per \u00abla sua stessa creatura\u00bb.\nLa svolta pop (1983-1986).\nDopo \"Pornography\".\nTornati insieme, Smith e Tolhurst (nel frattempo convertitosi alle tastiere) abbandoneranno, anche se non del tutto, l'impronta dark, ritrovando uno stile pi\u00f9 leggero e allegro, spinti dal loro discografico Chris Parry: \nCon il turnista Steve Goulding alla batteria viene registrata \"Let's Go to Bed\", una divagazione synth pop che esce come singolo, nel novembre 1982. Intanto Smith torna a suonare con i Banshees, provocando la disapprovazione di Parry. \nIncomincia in questo periodo anche la longeva collaborazione del gruppo con Tim Pope, storico regista che trasformer\u00e0 tutti i singoli in colorati e psichedelici videoclip.\nLa parentesi dei Glove.\nTra marzo e maggio 1983, Robert Smith torna al lavoro per un progetto parallelo, insieme al bassista dei Banshees, Steven Severin, chiamato The Glove, che produrr\u00e0 un album (\"Blue Sunshine\", uscito in settembre) e due singoli (\"Like an Animal\" e \"Punish Me with Kisses\"): a causa dell'esclusiva contrattuale come \"The Cure\", Robert Smith non pu\u00f2 per\u00f2 esserne il cantante ufficiale, cos\u00ec per le parti vocali viene chiamata Jeanette Landray, fidanzata di Budgie, e Smith canta solo due brani, \"Mr. Alphabet Says\" e \"Perfect Murder\". L'esperienza viene descritta come alienante dallo stesso Smith: \n\"Japanese Whispers\".\nSubito dopo, i Cure (Smith e Tolhurst) registrano, con lo stesso spirito di \"Let's Go to Bed\", il nuovo singolo \"The Walk\" che, sorprendentemente, entra nella Top 20 britannica. Viene programmata anche una serie di concerti, per la qual cosa si rende necessaria una vera band: vengono reclutati alla batteria Andy Anderson dei Brilliant e al basso Phil Thornalley, produttore discografico, che aveva gi\u00e0 firmato \"Pornography\". Una volta ritrovata la scintilla con i nuovi concerti, il gruppo, con la nuova formazione, torna in studio, in Francia, per registrare \"The Lovecats\": \nLa canzone nasce dopo la visione del film \"Gli Aristogatti\" e viene pubblicata in ottobre. Alla fine del 1983 viene pubblicato \"Japanese Whispers\", un long playing che raccoglie tutti e tre i precedenti singoli, con i rispettivi lati B, in un unico disco.\nA novembre \u00e8 uscito un Album dal vivo e un DVD \"Nocturne\", di Siouxsie and the Banshees con Robert Smith alla chitarra, registrato in concerto a Londra.\n\"The Top\".\nL'anno successivo esce \"The Top\" (1984), visto da molti come il lavoro pi\u00f9 eclettico e vario del gruppo, che vede anche il ritorno in formazione di Porl Thompson. In questo periodo Robert Smith si sottopone a un'incredibile mole di attivit\u00e0 e stress: ancora in formazione con Siouxsie and the Banshees, che registrano contemporaneamente il loro nuovo album \"Hy\u00e6na\", si fa carico della composizione di tutti i brani e di suonare quasi ogni strumento nel nuovo disco del gruppo (Phil Thornalley era in Australia con i Duran Duran), ricorrendo frequentemente all'uso di droghe. In ottobre, poi, viene pubblicato anche il primo live, \"\", che comprende anche come bonus track alcuni demo dei primi anni del complesso.\nDurante il \u00abTop Tour\u00bb, per\u00f2, sorgono problemi con Andy Anderson, gravemente dedito all'alcool. In Giappone, dopo una nottata tremenda in albergo, in cui, ubriaco, aggredisce gli altri membri della band, Anderson viene cacciato dal gruppo. Al suo posto viene contattato temporaneamente Vince Ely degli Psychedelic Furs e, dopo una decina di date, Boris Williams dei Thompson Twins, su proposta di Thornalley. In quello stesso tour, il 26 maggio, Robert Smith lascia definitivamente i Banshees: \nAlla fine del tour, anche Phil Thornalley lascia il gruppo, per suonare da solista, nonostante le richieste degli altri di rimanere: \nPer sostituirlo, Smith decide di richiamare Simon Gallup (che intanto suonava in un altro gruppo, i Fools Dance) il quale accetta la proposta, dimenticando definitivamente i dissapori di tre anni prima.\nIl successo commerciale.\nI nuovi Cure (Smith/Tolhurst/Gallup/Thompson/Williams) pubblicano quindi un nuovo album di studio, \"The Head on the Door\" del 1985, che rappresenta il primo grande successo commerciale della band: ognuno era felice e le session di registrazione erano contraddistinte da feste continue. \nDa questo album vengono estratti due singoli di successo, \"Inbetween Days\" e \"Close to Me\" (grazie ai quali i Cure si affermano anche in Italia), canzoni volutamente pi\u00f9 leggere, i cui video vengono curati sempre da Tim Pope. Il video per \"Inbetween Days\" \u00e8 una visione caleidoscopica, che comprende una serie di grotteschi calzini colorati danzanti intorno al gruppo, ripreso in una sorta di negativo blu, con colori fluorescenti, mentre quello per \"Close to Me\", inizialmente censurato dai media, vede i componenti del complesso che interpretano il brano con strumenti di fortuna (Thompson, ad esempio, invece di una tastiera suona un pettine), chiusi in un armadio che cade dalla cima di una scogliera.\nUn ulteriore passo verso la celebrit\u00e0 i Cure lo compiono con la raccolta di singoli \"Standing on a Beach - The Singles 1978-1985\" del 1986. Per l'occasione, viene effettuata una nuova registrazione di \"Boys Don't Cry\", che uscir\u00e0 anche come maxi singolo insieme ad altri due brani, \"Do the Hansa\" e \"Pillbox Tales\". Come accennato in una nota nell'introduzione, la versione su CD dello stesso album \u00e8 intitolata \"Staring at the Sea\" e contiene alcuni pezzi in pi\u00f9, mentre la versione su musicassetta contiene anche tutte le B-side dei singoli. L'operazione commerciale viene completata dalla pubblicazione di una VHS con tutti i video fino ad allora realizzati dal gruppo, intitolata \"Staring at the Sea - The Images\".\nPer celebrare questo periodo di successi, il concerto del 9 agosto all'anfiteatro romano di Orange, in Provenza, viene filmato e distribuito nei cinema, l'anno successivo, come \"The Cure in Orange\". A causa del basso budget, le riprese vennero divise in due giorni: le scene \"live\" furono girate di sabato, durante il concerto, ma i primi piani furono fatti la domenica, durante una falsa \"performance\". Ha scritto il Melody Maker: \nLa maturit\u00e0 artistica e la consacrazione internazionale (1987-1997).\n\"Kiss Me Tour\".\nNel 1987, esce il doppio LP intitolato \"Kiss Me Kiss Me Kiss Me\": la copertina dell'album presenta un primo piano delle labbra di Smith, cariche di rossetto rosso acceso, su uno sfondo arancione altrettanto sgargiante: \nIl lavoro contiene al suo interno pezzi ballabili, come \"How Beautiful You Are\" e \"Just Like Heaven\", alternati a pezzi maggiormente orientati verso il rock psichedelico, quali \"If Only Tonight We Could Sleep\", e ad altri tendenti invece a un rock pi\u00f9 puro, come \"Shiver and Shake\": \nL'album contiene la ballata pop menzionata sopra, \"Just Like Heaven\", un'altra canzone che, nel corso degli anni, rimarr\u00e0 indissolubilmente associata al nome The Cure. Il relativo video \u00e8 girato nella baia di Beachy Head (dove \u00e8 stato girato anche \"Close to Me\", con la tipica scena dell'armadio scaraventato gi\u00f9 dalla scogliera), tristemente famosa per i molti suicidi.\nCon quest'album, presentato con un tour mondiale, i Cure entrano definitivamente nell'Olimpo musicale, mentre i fan raggiungono livelli di isteria collettiva senza precedenti, come documentato dallo stesso Smith nell'articolo \u00abThree imaginary weeks - What we did on our holidays... (The Cure's South American Diary)\u00bb, che, come specifica il sottotitolo dell'articolo, la cui traduzione completa \u00e8: \u00abTre settimane immaginarie: cosa abbiamo fatto durante le nostre vacanze - Il diario sudamericano dei Cure\u00bb - racconta la parte sudamericana del \"Kiss Me Tour\", che ha avuto luogo nella primavera del 1987, in cui, per colpa di una cattiva organizzazione e di prevendite eccessive, durante i concerti svoltisi nei luoghi pi\u00f9 sovraffollati, si registrarono momenti di tensione tra il pubblico da una parte e la polizia dall'altra.\nDurante la tourn\u00e9e, esattamente in occasione del concerto del 1\u00ba novembre, tenutosi a Bruxelles, la formazione del gruppo si allarga a sei elementi, con l'ingresso del tastierista Roger O'Donnell, reclutato per sopperire alle assenze di Lol, sempre pi\u00f9 incapace di gestire i suoi problemi con l'alcol.\nIl ritorno al dark.\nPer molti il vero ritorno al dark avviene nel 1989, con \"Disintegration\", album di grande successo, a cui seguir\u00e0 un nuovo tour mondiale, che raggiunge l'apice con tre serate consecutive \"tutto esaurito\" allo stadio di Wembley. Il lavoro include il brano intitolato \"Lovesong\" (pubblicato anche come singolo), regalo d'anniversario che Smith fa alla moglie Mary Poole, sposata l'anno prima:\nDurante le registrazioni del disco, Laurence \"Lol\" Tolhurst abbandona la band, senza essere sostituito. Cos\u00ec commenter\u00e0 Smith: \nSuccessivamente, nel 1994, Tolhurst intenter\u00e0, perdendola, un'azione legale nei confronti di Smith, legata all'utilizzo del nome della band. Prima della raccolta di remix, intitolata \"Mixed Up\" e pubblicata nel 1990, anche O'Donnell se ne va, tirando in ballo \u00abdifferenze artistiche\u00bb. Verr\u00e0 sostituito dall'ex \"roadie\" Perry Bamonte, nel doppio ruolo di chitarrista-tastierista.\nNel 1991, esce invece \"Entreat\", un album live, registrato durante i tre concerti tenutisi a Wembley nel luglio del 1989, contenente sette canzoni, esclusivamente tratte da \"Disintegration\" (ecco perch\u00e9, spesso e neanche tanto impropriamente, ci si riferisce a questo lavoro come a \"Disintegration Live\"). Poco dopo, i Cure suonano per il famoso MTV Unplugged, ripreso anche dalla TV (e, molto di frequente, poi riportato anche su disco, ma non in questo caso, con grande rammarico dei fan), seduti su dei cuscini, distesi a terra, in una stanza illuminata da candele. In quello stesso anno, vincono anche il premio come gruppo britannico dell'anno ai BRIT Awards. Alla cerimonia di premiazione, Robert Smith ringrazia per nome tutti gli ex-membri, tranne Tolhurst.\nUn gruppo allo sbando.\nNel 1992 esce \"Wish\", altro grande successo (sar\u00e0 nominato per un Grammy Award nella categoria \"Best Alternative Music Performance\"), dal cui tour saranno tratti i due live \"Show\" e \"Paris\", entrambi pubblicati nel 1993. Ricco di pezzi ottimistici, \"Doing the Unstuck\" su tutte, e ballabili, come i singoli \"High\" e \"Friday I'm in Love\", l'album cambia ancora una volta rotta, dal punto di vista della sperimentazione melodica, avvolgendo l'ascoltatore in un clima di solarit\u00e0 e di energia inaspettata. Il disco comprende anche una delle canzoni pi\u00f9 romantiche del gruppo, \"Trust\", realizzata con due tastiere sovrapposte, il cui testo contiene la frase \"I love you more than I can say, why won't you just believe?\" (\u00abTi amo pi\u00f9 di quanto riesca a dire, allora perch\u00e9 non vuoi proprio credermi?\u00bb), che rappresenta invece la poetica pi\u00f9 malinconica di Smith. Al contrario, il secondo singolo estratto, \"Friday I'm in Love\", costituisce forse il testo pi\u00f9 allegro e scanzonato dell'intera carriera musicale dei Cure, accompagnato da un videoclip altrettanto pieno di vitalit\u00e0 e \"joie de vivre\", realizzato, tra l'altro, in presa diretta, e girato una volta sola, tutto di seguito, dall'inizio alla fine.\nAl termine del tour di \"Wish\", sia Williams sia Thompson lasciano il gruppo, desiderosi di provare nuove strade. Al posto di Thompson torna O'Donnell, con lo spostamento a tempo pieno di Bamonte alla chitarra. Per sostituire Boris Williams, invece, nel 1994, i Cure mettono un annuncio su Melody Maker, importante rivista musicale inglese. L'inserzione diceva: \"Very famous band needs drummer. No metalheads\" (\u00abGruppo molto famoso cerca batterista. Astenersi metallari\u00bb), con indirizzo 'Charlotte House - Fiction'. Ne verr\u00e0 fuori il nome di Jason Cooper, ex-My Life Story.\nQuesto periodo di stallo ha rischiato, ancora una volta, di far sciogliere definitivamente la band: \nE ancora, circa un mese dopo: \nA causa della necessit\u00e0 di reintegrare il gruppo, e per via di un'azione legale intentata da Lol Tolhurst sui diritti d'autore e di sfruttamento del nome, le registrazioni per il nuovo disco vanno piuttosto a rilento. Intanto, il complesso partecipa all'album tributo a Jimi Hendrix, \"Stone Free\", rifacendo la sua \"Purple Haze\", e alla colonna sonora de \"Il corvo\", con l'inedita \"Burn\". Sempre nel 1994, esce l'EP \"Lost Wishes\" (acquistabile soltanto per posta, scrivendo all'etichetta storica del gruppo, la Fiction), contenente quattro inediti strumentali, tratti dalle sessions di \"Wish\". L'anno dopo, \u00e8 la volta di un'altra cover: \"Young Americans\" di David Bowie, incisa per la compilation intitolata \"104.9 XFM\". \"Purple Haze\", \"Burn\" e \"Young Americans\" verranno successivamente inserite nella raccolta intitolata \"\", un cofanetto di quattro cd che, come recita il sottotitolo, contiene \u00abB-Sides &amp; Rarities 1978-2001\u00bb (i.e. rarit\u00e0 e lati B, realizzati negli anni trascorsi con la casa discografica Fiction Records, che i Cure, in seguito, abbandoneranno). Oltre alle tre versioni originali, tratte dai rispettivi album/compilation, il cofanetto contiene anche una versione alternativa inedita di \"Purple Haze\", eseguita alla stazione radiofonica della Virgin, sottotitolata appunto \u00abUnreleased Virgin Radio Version\u00bb.\nIl flop di \"Wild Mood Swings\".\nNel 1996, dopo quattro anni, esce finalmente il nuovo album di inediti di studio, con il titolo definitivo di \"Wild Mood Swings\". Ricco di ritmi e melodie latineggianti, il disco spiazza, e in gran parte delude, i fan di vecchia data, conquistandone, per\u00f2, anche di nuovi: \nMa, con il procedere del tour promozionale, il fallimento commerciale dell'album e della stessa tourn\u00e9e fanno s\u00ec che il senso di chiusura che Robert Smith avverte ormai gi\u00e0 da anni si acuisca sempre di pi\u00f9, tanto che, durante l'ultimo concerto, il 16 dicembre a Birmingham, l'esibizione si chiude con il primo singolo in assoluto, \"Killing an Arab\", anticipato da queste parole di Smith: \nParole che sembrerebbero non lasciare repliche. Anche il lunghissimo concerto tenutosi, qualche settimana prima, in Italia, a Roma, si chiude, dopo pi\u00f9 di tre ore, con una nota critica, diretta alla decisione del cantante di indossare, sul palco, una T-shirt con la scritta 'The 13th', a pubblicizzare palesemente il titolo del primo estratto dall'album. Insomma, come riporteranno i giornali e le riviste specializzate il giorno dopo, dove si parler\u00e0 anche, come una deludente sorpresa, di \u00abinedite velleit\u00e0 promo-commerciali\u00bb di Robert Smith, nonostante la spettacolarit\u00e0 della \"performance\" e la sua lunghezza.\nL'anno successivo, il 9 gennaio 1997, Robert Smith corona la realizzazione di un sogno. Infatti, il leader dei Cure, \u00e8 l'unico artista inglese invitato da David Bowie per il concerto celebrativo del cinquantesimo compleanno dell'ex Ziggy Stardust al Madison Square Garden di New York, dove (alternandosi fra Lou Reed, Sonic Youth, Foo Fighters, Frank Black e Billy Corgan), duetter\u00e0, col suo idolo di sempre, nei brani: The Last Thing You Should Do (da Earthling) e Quicksand (da Hunky Dory). Inoltre, Robert Smith, parteciper\u00e0 sia alla trasmissione radiofonica della BBC per gli auguri al Duca Bianco (insieme a Scott Walker, Damon Albarn, Bono Vox, ecc.), sia come testimonial per la conferenza stampa di presentazione all'evento celebrativo. Intervistato per la VH1-News, Robert Smith affermer\u00e0: \"Non so davvero perch\u00e9 mi abbia invitato a farlo. Penso di avere dei sospetti cinici, ma sono mescolati ad un sentimento di gratitudine, perch\u00e9 sto realizzando una delle mie vecchie ambizioni di fare queste cose\". Sul palco David Bowie, in abito nero, lo presenter\u00e0 cos\u00ec: \"Ecco un amico... un ragazzo dall'Inghilterra da... una, una delle migliori, credo, pi\u00f9 eccentriche band inglesi; sono stato un suo grande fan per anni, lui \u00e8 Robert Smith dai The Cure\". David Bowie, per la VH1-News, dichiarer\u00e0: \"Robert Smith per me \u00e8 come andare mano nella mano con ci\u00f2 che la Gran Bretagna sa fare meglio nella musica rock. \u00c8 eccentrico, \u00e8 pazzo, non potrebbe mai provenire dall'America, proprio come penso che Robert sia cos\u00ec divertente\". In quell'occasione inizia l'amicizia con il celebre chitarrista di David Bowie, Reeves Gabrels, che collaborer\u00e0 per Wrong Number, unico inedito per la seconda raccolta di successi, \"Galore - The Singles 1987-1997\", la quale, contenendo, come annuncia il puntuale sottotitolo, tutti i singoli pubblicati dal 1987 al 1997, si presenta come la naturale continuazione di \"Standing on a Beach/Staring at the Sea - The Singles 1978-1985\", riprendendo, pi\u00f9 o meno esattamente, dal punto in cui la precedente si era interrotta.\nNel 1998 i Cure partecipano con una cover di \"World in My Eyes\" all'album \"For the Masses\", tributo al gruppo elettronico britannico dei Depeche Mode.\nLa terza decade: fuori dai riflettori (1998-2009).\n\"Bloodflowers\".\nRobert Smith, per\u00f2, non vuole arrendersi, dopo il mezzo fallimento di \"Wild Mood Swings\", e cos\u00ec, dopo \"Galore\", cominciano i lavori per il nuovo album di studio. Dopo alcuni demo, orientati verso un rock piuttosto elettronico e alquanto pesante, arriva una svolta soft-acustica e il risultato \u00e8 \"Bloodflowers\", pubblicato nel 2000, con i brani di punta \"Maybe Someday\" e \"Out of This World\". Smith considera il disco, nominato come \"Wish\" per un Grammy Award nella categoria \"Best Alternative Music Performance\", come parte di una ideale \"trilogia gotica\", dilatata nel tempo, iniziata con \"Pornography\" e continuata da \"Disintegration\", annunciando ripetutamente che il nuovo lavoro segna la fine dei Cure: \n\"Bloodflowers\" si rivela un grande successo di critica (anche se le vendite non decollano pi\u00f9 di tanto), mentre l'energico \"Dream Tour\" che seguir\u00e0 rivitalizza l'impegno del cantante verso il gruppo.\nL'omonimo album \"The Cure\" e l'addio alla Fiction Records.\nNel 2001, esce quindi un \"Greatest Hits\", che segna l'addio del gruppo all'etichetta di sempre, la Fiction Records. Il 2002 vede i Cure suonare in giro per l'Europa, in particolare a Berlino, dove, a novembre, ripropongono per intero i tre album della trilogia gotica: due concerti verranno riproposti in DVD, l'anno successivo, con l'appropriato titolo di \"Trilogy\".\nQuesto epico progetto live doveva, nelle intenzioni di Smith, porre definitivamente fine ai Cure finalmente in un modo degno e dargli modo di dare spazio alla sua carriera da solista; tuttavia \u00e8 anche grazie a Ross Robinson (gi\u00e0 produttore di Korn e Slipknot) e alle sue pressioni che i Cure si ritrovano, nel 2003, per registrare un nuovo album. Sotto la guida del guru nu metal (per la prima volta dopo il disco d'esordio, la produzione non \u00e8 interamente lasciata a Robert) viene inciso e pubblicato \"The Cure\", che, nel 2004, segna l'esordio del complesso con la nuova etichetta, la Geffen Records. Il disco presenta un sound generalmente pop, a parte pezzi pi\u00f9 duri, come \"Lost\" e \"The Promise\", e si differenzia dai precedenti long playing per non avere un sound specifico: il disco sembra infatti offrire una panoramica dell'intero repertorio del gruppo, riscuotendo un discreto successo commerciale anche fra i nuovi fan con il pezzo \"The End of the World\", uscito anche su singolo, seguito da un secondo estratto, \"Taking Off\", meno famoso, ma contenente l'inedito \"Why Can't I Be Me?\", il cui titolo allude chiaramente al successo di met\u00e0 anni ottanta, \"Why Can't I Be You?\", primo singolo tratto da \"Kiss Me Kiss Me Kiss Me\".\nPer promuovere l'album il gruppo crea un festival itinerante, chiamato \"Curiosa Festival\", che mette in mostra alcuni gruppi personalmente scelti da Robert Smith, come Melissa Auf der Maur, Hot Hot Heat, Muse e The Cooper Temple Clause. A fare da co-\"headliner\" insieme ai Cure sono Interpol, The Rapture e Mogwai, tre gruppi di cui pi\u00f9 volte negli anni Smith ha ammesso di essere appassionato. Per grande disappunto dei fan europei, per\u00f2, il festival si svolge solo su suolo americano.\nIl lavoro esce, oltre che nei consueti formati CD e MC, anche come doppio LP in vinile, con tre brani in pi\u00f9 rispetto al compact disc e alla cassetta. Di questi, \"This Morning\" e \"Fake\" vengono aggiunti sul CD singolo di \"The End of the World\", con tanto di testi riprodotti nel mini-booklet del CD singolo, di solito completamente spoglio, mentre una terza canzone rimane confinata, nella sua versione originale, al solo vinile, e una sua esecuzione demo, con la traccia vocale appena abbozzata, viene inserita anche nell'edizione deluxe del CD. Per un totale di 19 pezzi, distribuiti nelle varie versioni in vinile, compact disc, CD deluxe, MC e CD singoli, le sessioni di \"The Cure\" danno vita a una tracklisting molto lunga, i cui brani non contenuti tra le 12 canzoni della tracklisting del CD, quello pi\u00f9 diffuso, ricevono tanti consensi quanti rifiuti: a detta di molti fan, le tracce non incluse nel lavoro sarebbero dovute apparirvi, al posto di episodi meno fortunati, mentre secondo i detrattori le capacit\u00e0 compositive del gruppo si starebbero esaurendo, se i Cure devono ricorrere all'espediente commerciale di lasciare una traccia soltanto in un'edizione limitata in vinile per spingerne le vendite (vedi i commenti negativi gi\u00e0 ricevuti da Robert Smith per aver indossato la T-shirt auto-pubblicitaria con la scritta \u00abThe 13th\u00bb nel concerto romano per \"Wild Mood Swings\").\nSempre nel 2004, prima di \"The Cure\", esce \"\", citata raccolta di lati B e rarit\u00e0, appartenenti al periodo-Fiction, compreso tra 1978 e 2001, molto apprezzata dai fan, di cui si era cominciato a parlare gi\u00e0 dal 1997.\nRistampe, rimasterizzazioni e inediti.\nIl discreto successo di \"The Cure\" risveglia anche l'interesse nei confronti del gruppo da parte di MTV, che li celebra con uno speciale, intitolato MTV Icon, che negli anni precedenti aveva onorato le carriere di altri \"mostri sacri\" del rock come Aerosmith e Metallica. Durante la trasmissione, presentata da Marilyn Manson, oltre a ripercorrere la carriera del complesso, vari artisti si sono alternati nel pagare un tributo a Smith e compagni, per terminare con esibizioni dal vivo di Deftones, blink-182, AFI e Razorlight, impegnati in cover di classici dei Cure.\nNel novembre del 2004 esce la versione rimasterizzata, con allegato un cd contenente brani inediti, demo e registrazioni \"live\", dell'album di esordio, \"Three Imaginary Boys\" (la riedizione contiene anche materiale risalente all'epoca \u00abThe Easy Cure\u00bb). A seguire, come anticipato da Smith durante la promozione di \"Trilogy\", usciranno analoghe ristampe di tutti gli altri album di studio; le prime a uscire sono quelle relative a \"Seventeen Seconds\", \"Faith\" e \"Pornography\", uscite nella primavera del 2005.\nIn quest'opera di rimasterizzazione, portata avanti dalla Rhino Records (anche per molti altri artisti e gruppi britannici, tra cui proprio i Siouxsie and the Banshees) manca sorprendentemente il primo singolo della band, \"Killing an Arab\": \u00e8 probabile che ci\u00f2 sia per evitare ogni possibile polemica con eventuali riferimenti alla lotta al terrorismo fondamentalista islamico, in atto dal 2001. I Cure pi\u00f9 volte hanno evidenziato l'infondatezza di questa ipotesi: la compilation \"Standing on a Beach\", di cui la canzone in questione costituisce la traccia di apertura, \u00e8 stata venduta con un'etichetta adesiva che denuncia usi razzisti della canzone. Robert Smith ha cos\u00ec dichiarato nel 2001: \nA maggio del 2005, Robert Smith ha \"licenziato\" O'Donnell e Bamonte, probabilmente poich\u00e9 gli interessava seguire una direzione diversa da quella degli ultimi tempi, richiamando invece in formazione Porl Thompson che, nel frattempo, ha arricchito la sua esperienza musicale, suonando con Jimmy Page e Robert Plant dei Led Zeppelin, due suoi grandi idoli, dedicandosi anche alla pittura. La nuova formazione esordisce al prestigioso Live 8, il maxi-festival promosso da Bob Geldof, sul palco di Parigi. I concerti di quell'estate, tra cui una memorabile esibizione al Teatro Antico di Taormina, i primi con il ritrovato Thompson, vengono immortalati nel DVD intitolato \"Festival 2005\" (uscito per\u00f2 nel 2006), registrato in giro per l'Europa. Esistono per\u00f2 tre registrazioni fatte prima del ritorno di Thompson, cio\u00e8 quando i Cure si sono ritrovati a essere un trio (come non accadeva da 23 anni): una di queste \u00e8 una reinterpretazione del brano \"Love\" di John Lennon, per l'iniziativa Make Some Noise di Amnesty International, che il gruppo da anni sostiene attivamente.\nAll'inizio di agosto del 2006, in contemporanea con le edizioni deluxe di \"The Top\", \"The Head on the Door\" e \"Kiss Me Kiss Me Kiss Me\", esce anche la versione rimasterizzata del progetto parallelo di Smith con Steven Severin dei Banshees, risalente al 1983: si tratta di \"Blue Sunshine\", firmato sotto il nome di The Glove. Il relativo cd di inediti \u00e8 particolarmente gradito ai fan, in quanto contiene pezzi lungamente desiderati, come dei demo, cantati da Robert Smith, delle tracce in cui la voce nell'album \u00e8 quella di Jeanette Landray.\n\"4:13 Dream\".\nL'ultima fatica dei Cure si intitola \"\", il loro tredicesimo album di studio, di cui era stata annunciata l'uscita per il 13 settembre 2008, posticipata poi al 28 ottobre 2008. L'album esce per l'etichetta Suretone Records, sussidiaria della loro etichetta madre Geffen. Nonostante alcune dichiarazioni iniziali del frontman che si diceva sicuro di un disco doppio, l'album consiste invece di un disco singolo:\nPrima dell'uscita di \"4:13 Dream\", il gruppo ha deciso di pubblicare ben quattro singoli, uno al mese, il 13 di ogni mese, con una mossa commerciale inizialmente rigettata dall'etichetta. Il motivo di tale ciclicit\u00e0 e dell'enfasi sul numero 13 (i mix con cui sono presenti le tracce nei cd singoli si chiamano tutti \"mix 13\") nasce poich\u00e9 l'album \u00e8 il tredicesimo nella discografia del gruppo, evidentemente non superstiziosa. Il ritardo dell'album, che ha rotto la sequenza delle date, \u00e8 da imputarsi, ha rivelato Smith, all'abitudine dello Universal Music Group di pubblicare dischi solo di marted\u00ec (il vuoto \u00e8 stato comunque riempito in qualche modo dalla pubblicazione di un EP di remix dei quattro singoli da parte di giovani gruppi apprezzati da Smith come My Chemical Romance, Fall Out Boy, AFI, Thirty Seconds to Mars e 65daysofstatic).\nLa serie, cominciata il 13 maggio, ha visto la pubblicazione di \"The Only One\", \"Freakshow\", \"Sleep When I'm Dead\" e \"The Perfect Boy\". Questi brani, che hanno avuto un grande successo specialmente in Spagna (dove sono entrati tutti e quattro nella \"Top 5\", i primi due direttamente alla numero 1) e Stati Uniti d'America, erano gi\u00e0 entrati con altri inediti tratti dall'album nella scaletta regolare dei concerti dei Cure nel 2007, in un tour che li ha visti impegnati inizialmente in Australasia in estate (i Cure erano stati l'ultima volta in Giappone nel 1984), per poi approdare in Europa e in America settentrionale nella successiva primavera.\nContemporaneamente alla registrazione del nuovo album, Smith ha affermato di essersi dedicato al missaggio ed editing di un cofanetto in DVD che dovrebbe contenere varie \"performance\", tra cui \"Show\", \"The Cure in Orange\" e, forse, un concerto tratto dal \"Prayer Tour\" del 1989.\nNel febbraio 2009 i Cure sono incoronati \"Godlike Geniuses\" dalla rivista britannica NME, seguendo le scie di New Order e The Clash.\nGli anni recenti.\nDopo le fatiche di \"4:13 Dream\", che a cavallo tra il 2007 e il 2008 li hanno portati anche a tornare a suonare in Asia (per la prima volta dal 1984), nel 2010 il gruppo si prende un periodo di pausa prolungato, in cui Smith si dedica di nuovo (come sette anni prima) ad alcune collaborazioni. L'unico avvenimento degno di nota \u00e8 l'uscita della deluxe edition di \"Disintegration\" che, comprende, oltre al solito cd di rarit\u00e0, un terzo cd con una versione rimasterizzata ed espansa del live \"Entreat\".\nNell'anno successivo, in occasione del festival \"VIVID Live\", i Cure, per l'occasione composti solo da Smith, Gallup e Cooper, ripropongono in concerto i primi tre album in successione, affiancati dai vecchi membri O'Donnell (per \"Seventeen Seconds\" e \"Faith\") e Tolhurst (per \"Faith\"), richiamati per l'occasione, dimostrando di avere definitivamente raddrizzato i rapporti con i due, con i quali c'erano state delle separazioni amare. Mentre per Tolhurst questo ha rappresentato solo un \"tuffo nel passato\", una parentesi, si \u00e8 scoperto in seguito che O'Donnell \u00e8 rientrato definitivamente nella formazione, in occasione del concerto tenuto al Bestival nel settembre 2011 al quale ha partecipato anche lui, tra la sorpresa generale. Lo spettacolo \u00e8 stato pubblicato poi pochi mesi dopo come disco dal vivo col titolo \"Bestival Live 2011\"; la seconda assenza di fila dal palco di Porl Thompson aveva fatto nascere speculazioni che egli avesse lasciato di nuovo: i sospetti sono stati confermati dal libretto di accompagnamento, che presenta il complesso come \"Smith/Gallup/Cooper/O'Donnell\".\nContinuano a non esserci notizie riguardo a un eventuale ritorno in studio per un nuovo album; in un'intervista a Radio Devon del 12 settembre, O'Donnell si \u00e8 limitato a dire \"Molte persone saranno molto molto molto felici tra non molto tempo\".\nNel 2011 i Cure vengono nominati per la Rock and Roll Hall of Fame del 2012, ma perdono assieme a Eric B. &amp; Rakim, Heart, Joan Jett and The Blackhearts, Rufus, The Spinners, Donna Summer e War in favore di Beastie Boys, Donovan, Guns N' Roses, Laura Nyro, Red Hot Chili Peppers, The Small Faces e Faces.\nNel frattempo, nel 2012, hanno iniziato un tour estivo per i maggiori Festival d'Europa, presentando per la prima volta in formazione Reeves Gabrels in sostituzione di Thompson. In Italia hanno fatto tappa il 7 luglio 2012 a Milano (Rho) per l'Heineken Jammin' Festival e il successivo 9 luglio 2012 a Roma per il festival Rock in Roma. In entrambi i casi, hanno suonato oltre 30 canzoni per circa tre ore di concerto.\nNel mese di febbraio 2014, oltre all'annuncio di due concerti in favore della raccolta fondi per la ricerca contro il cancro, poi tenutisi il 28 e il 29 marzo a Londra nella Royal Albert Hall, viene annunciata per la seconda parte dell'anno, la prevista pubblicazione di \"4:14 Scream\", nuovo disco che rappresenta la seconda parte del precedente \"4:13 Dream\", tratto dalle stesse sessioni del 2008, e una serie di nuovi DVD live; si parla pure di un nuovo tour stile \"trilogy\" ma incentrato sugli album anni ottanta, \"The Top\", \"The Head on the Door\" e \"Kiss Me Kiss Me Kiss Me\".\nCome spesso accaduto con altri annunci passati, la data prevista per il nuovo album passa senza altro annuncio ufficiale, prolungando l'assenza di nuove pubblicazioni che dura dal 2008 (2011 se si considera il live \"Bestival\").\nNel 2016 il gruppo completa un altro tour che tocca Europa, Nord America e Oceania. A fine 2017, tramite il sito ufficiale viene annunciato un festival per celebrare i 40 anni di vita dei Cure, da tenere all'interno del BST Hyde Park di Londra, a cui parteciperanno tra gli altri Interpol, The Twilight Sad, Editors e Ride. L'esibizione si tiene il 7 luglio 2018 davanti a 65 mila persone.. L'anno successivo il concerto viene proiettato nei cinema e poi pubblicato in dvd col titolo \"Anniversary 1978-2018 Live In Hyde Park\", registrato in Dolby 5.1 e diretto da Tim Pope.\nIn occasione del Record Store Day 2018, viene annunciata la pubblicazione del vinile remasterizzato di \"Mixed Up\" e della sua versione extra, \"Torn Down: Mixed Up Extras 2018\", con sedici remix inediti curati dallo stesso Robert Smith. Il 13 dicembre il gruppo \u00e8 stato ammesso alla prestigiosa Rock and Roll Hall of Fame e ha annunciato ufficialmente l'uscita di un nuovo disco d'inediti per i primi mesi del 2019. Tuttavia l'album \u00e8 stato posticipato a data da destinarsi.\nA maggio 2019 la band si esibisce per cinque serate all'Opera House di Sydney, per celebrare il trentennale della pubblicazione di Disintegration, suonando per intero tutto l\u2019album, comprese \"Homesick\" e \"Untitled\", che mancavano dalle setlist del gruppo da 17 anni, pi\u00f9 un bis di otto brani scelti tra le B-Side dell'epoca.\nA febbraio 2020 la band viene premiata agli NME Awards come \"Best Festival Headliner\", nell'occasione Robert Smith conferma che i lavori per il nuovo disco sono a buon punto, che \u00e8 stata registrata una quantit\u00e0 valida di musica da poter andare a comporre due album, ma che andava ancora composta tutta la parte vocale. La pubblicazione dell'album, dal titolo provvisorio \"Live from the Moon\" viene ulteriormente rimandata a causa della pandemia Covid, anche se Robert Smith ha dichiarato in un'intervista che, durante il lockdown, ha avuto la possibilit\u00e0 di concentrasi maggiormente sulla lavorazione senza ulteriori distrazioni.\nA sorpresa, il 14 agosto 2021, il bassista Simon Gallup annuncia tramite i suoi social di non essere pi\u00f9 un membro dei Cure, adducendo di essere \"stufo dei tradimenti\" senza entrare precisamente nel merito e lasciando cos\u00ec trapelare possibili screzi con il leader della band. Non sono per\u00f2 seguite ulteriori conferme ufficiali da parte di Robert Smith.\nStile musicale.\nI Cure vengono molto spesso categorizzati come appartenenti al genere rock gotico per via della loro immagine triste e decadente (specie nei primi anni ottanta, quando hanno ottenuto un'iniziale popolarit\u00e0, grazie a \"Pornography\", assurto a pietra miliare del genere), nonch\u00e9 a causa della forte componente emozionale delle loro canzoni e dei loro videoclip. Robert Smith, per\u00f2, ha pi\u00f9 volte rifiutato questa definizione, affermando che i Cure non sono e non sono mai stati \"goth\": \nNonostante la posizione di preminenza assoluta di Robert Smith nel gruppo, il processo creativo \u00e8, a detta dei membri, molto democratico in quanto ognuno porta le sue idee e quelle giudicate collettivamente migliori vengono sviluppate in vere canzoni. Esempi di ci\u00f2 si possono vedere in \"Kiss Me Kiss Me Kiss Me\", che contiene input provenienti da ciascuno dei membri, cos\u00ec come in \"Disintegration\" (\"Untitled\"), in \"Wish\" (\"Wendy Time\" e \"Trust\"), in \"Wild Mood Swings\" (\"This Is a Lie\" e \"Club America\"), in \"Bloodflowers\" (\"The Last Day of Summer\") e, infine, in \"The Cure\" (\"Anniversary\").\nTutti i membri del gruppo sono generalmente accreditati come compositori delle musiche. Cos\u00ec non \u00e8 invece per quanto riguarda i testi, che sono esclusivamente opera di Robert Smith.\nLa creativit\u00e0 di Smith nella composizione dei testi \u00e8 fortemente influenzata dalla letteratura e tra gli artisti a cui Robert Smith si \u00e8 ispirato di pi\u00f9, sono da annoverare: Albert Camus (per \"Killing an Arab\"), Charles Baudelaire (per \"How Beautiful You Are\"), Franz Kafka (per \"At Night\"), Dylan Thomas (per \"Birdmad Girl\"), Samuel Taylor Coleridge (per \"A Foolish Arrangement\"), Christina Rossetti (per \"Treasure\") e, infine, Percy Bysshe Shelley (per \"Adonais\").\nTesti \"in fieri\".\nNei CD bonus allegati alle ristampe rimasterizzate degli album di studio dei Cure, \u00e8 possibile seguire, a grandi linee, il modo di comporre di Smith: partendo da un'improvvisazione con parole farfugliate o appena comprensibili, oppure tramite un mix, pi\u00f9 o meno privo di senso, ottenuto unendo insieme i titoli di altre canzoni del gruppo, il cantante butta gi\u00f9 un abbozzo di quella che poi costituir\u00e0 la trama ritmica del suo cantato. Smith ha dichiarato che scrive testi e musiche separatamente:\nQuesto processo, che sembra essere abbastanza abitudinario, \u00e8 particolarmente visibile nei pezzi inediti di \"The Head on the Door\", quelli cio\u00e8 non inseriti nella tracklisting originaria, bens\u00ec soltanto sui lati B dei due singoli \"Close to Me\" e \"In between Days\" (per esempio, \"The Exploding Boy\" o \"A Few Hours After This\", i cui testi provvisori non hanno veramente nulla a che vedere con quelle che poi diventeranno le versioni definitive).\nConcerti.\nCon il crescere del loro repertorio, negli anni recenti i Cure si sono contraddistinti come uno dei gruppi che produce concerti di durate maggiori, nel panorama internazionale, insieme a Bruce Springsteen, Grateful Dead e Phish. Fin dagli anni 2000 i loro concerti arrivano regolarmente a durare tre ore, fino a un record di 50 canzoni in 4 ore e 16 minuti in un concerto a Citt\u00e0 del Messico il 21 aprile 2013. Nel 2014, in occasione di un paio di date alla Royal Albert Hall di Londra, proprio la durata ritenuta eccessiva del loro concerto ha prodotto un diverbio on-line tra Robert Smith e la giornalista del \"The Guardian\" che l'ha recensito, Caroline Sullivan.\nSul palco il gruppo non si serve di turnisti, anche se per alcune canzoni vengono utilizzate delle basi di accompagnamento: ci\u00f2 succede ad esempio per alcune parti di batteria di \"One Hundred Years\" e per piccole parti di tastiera in alcune canzoni di \"4:13 Dream\". \u00c8 capitato che altri musicisti esterni al complesso abbiano partecipato a dei concerti, per sostituire altri membri non disponibili: Vince Ely ha suonato la betteria per una decina di concerti alla fine del \"Top Tour\" dopo il licenziamento di Andy Anderson e prima dell'arrivo di Boris Williams nel 1984; Noko (Norman Fisher Jones) ha sostituito Phil Thornalley al basso per un concerto a inizio 1984 quando Thornalley era impegnato con i Duran Duran in Australia, Roberto Suave ha ovviato all'assenza di Gallup quando egli si ammal\u00f2 di pleurite durante il \"Wish Tour\" del 1992 mentre al Fuji festival tenutosi in Giappone nel 2019 il bassista \u00e8 stato sostituito dal figlio Eden Gallup.\nTour.\nA tutto il 2013, i Cure hanno tenuto 1 334 concerti (pi\u00f9 otto date di cui non si hanno notizie certe):\nEcco la lista dei tour ufficiali intrapresi dal gruppo, con tutte le nazioni di volta in volta visitate:\n1979\n1980\n1981\n1982\n1984\n1985\n1986\n1987\n1989\n1990\n1992\n1995\n1996\n1997\n2000\n2004\n2007-2008\n2011\n2012\n2013\n\"Forever\".\nUna particolare canzone, \"Forever\", esiste solamente in versione \"live\": non ha un testo prefissato e, per ogni esecuzione, Robert Smith inventa un testo diverso. Probabilmente, \u00e8 stata eseguita per la prima volta il 31 maggio 1980, a Herford. Il testo di quella \"performance\" originaria era costituito da un augurio per Simon Gallup, il cui compleanno ricorreva il giorno seguente. Ne esistono svariate versioni famose, come quella del 7 giugno 1982, eseguita a Parigi, della durata di undici minuti, riconosciuta tra i fan per il suo verso pi\u00f9 significativo, che recita: \u00ab\"All I have to do is kill her\"\u00bb ('Non devo far altro che ucciderla').\nL'abitudine di Robert Smith di reinventare i suoi stessi testi non si limita a \"Forever\": molte canzoni, durante i concerti, vengono pi\u00f9 o meno riscritte, vuoi per mancanza di memoria, vuoi per improvvisazione. Due brani ai quali, nelle rispettive esecuzioni \"live\", viene aggiunta quasi sempre una coda di testo inedito sono \"A Forest\" e \"Faith\". Nel 1996, inoltre, il gruppo era solito creare dei medley con altre melodie (tra cui: \"Theme from New York, New York\", \"Mission Impossible Theme\", \"Young at Heart\", \"God Save the Queen\", l\"'Inno alla gioia\" dalla nona sinfonia di Beethoven), eseguiti operando variazioni di ritmo durante la \"performance\" della popolare \"Why Can't I Be You?\"\nImpatto sulla cultura di massa.\nI Cure sono stati uno delle primi gruppi \"alternative\" ad avere successo, in un'era in cui l'alternative rock era ancora un genere di nicchia. Nel 1992 NME scrive: \u00ab[negli anni ottanta] i Cure sono diventati una macchina di successi goth (19 a oggi), un fenomeno internazionale e, s\u00ec, il gruppo alternative con pi\u00f9 successo che si sia mai trascinato svogliatamente su questa Terra\u00bb.\nNel corso degli anni numerosissimi artisti hanno reso omaggio a Smith e compagni, a cominciare dalle influenze pi\u00f9 riconosciute dalla critica, come Interpol, My Chemical Romance e Placebo, che Smith accoglie con benevolenza, fino a gruppi \"insospettabili\" come Red Hot Chili Peppers, Korn, The Raveonettes, The Dandy Warhols, che hanno nel tempo riproposto come cover vari brani dei Cure. Sono inoltre numerosi i tribute album veri e propri.\nUn altro gruppo che ha subito una forte influenza dai Cure sono i Deftones,\nritenuti insieme ai Korn i fondatori del movimento nu metal, che con l'album \"White Pony\", ritenuto insieme al precedente \"Around the Fur\" il loro capolavoro, hanno deciso di incorporare nel proprio sound elementi di post-punk e new wave.\nVari riferimenti ai Cure sono presenti nella cultura popolare: i film \"Boys Don't Cry\" e \"Se solo fosse vero\" (in originale \"Just Like Heaven\") sono intitolati come le due famose canzoni e nel film \"Ragazze\" le due protagoniste sono due amiche fan dei Cure di vecchia data; nella colonna sonora sono presenti varie canzoni e il gruppo viene anche nominato nel film stesso. Paolo Sorrentino si \u00e8 evidentemente ispirato a Robert Smith per il protagonista del film This Must Be the Place, interpretato da Sean Penn, anche se lo stesso cantante ha affermato di non riconoscersi nel personaggio che, a suo dire, assomiglierebbe a Wayne Hussey, cantante dei The Mission. Smith ha partecipato di persona come \"guest star\" al popolare cartone animato \"South Park\", nell'episodio \"Mecha-Streisand\", in cui salva il mondo da una Barbra Streisand trasformatasi in un gigantesco mostro metallico. In quel periodo era in studio per la registrazione di \"Bloodflowers\", quindi le sue parti di doppiaggio sono registrate tramite telefono.\nI capelli (e l'acconciatura arruffata e cespugliosa) di Robert Smith sono diventati con gli anni parte del personaggio, tanto che quando nel 1992 egli se li \u00e8 accorciati, in corrispondenza dell'uscita di \"Wish\", MTV lo ha annunciato nel suo telegiornale e la radio di Toronto The Edge 102.1 lo ha classificato al numero 43 nella sua classifica dei \"100 momenti pi\u00f9 scioccanti nella storia del rock\". Gli accorgimenti che usa per tenerli in questo modo sono diventati col tempo una domanda cui egli si \u00e8 dovuto abituare a rispondere, seppur con crescente fastidio.\nRiconoscimenti.\nNon sono molti i premi vinti dai Cure nel corso della loro carriera, sempre passata, per stessa ammissione di Smith, al confine tra \"mainstream\" e \"alternative\":\nRobert Smith si \u00e8 detto una volta tanto disinteressato delle fortune commerciali dei Cure da annunciare, non si sa quanto seriamente, che non appena i Cure avessero raggiunto il Numero 1 nelle classifiche, avrebbe sciolto il complesso. Ha tuttavia disatteso questa promessa nel 1992, quando il long playing \"Wish\" \u00e8 entrato nella relativa classifica britannica direttamente alla prima posizione.\nQuesta \u00e8 la lista completa dei premi assegnati loro, nonch\u00e9 delle nomination ricevute:\nAl luglio 2008, i Cure avevano vinto nel mondo:\nVedi Discografia dei The Cure#Posizioni in classifica e certificazioni\nDiscografia.\nAlbum in studio.\nGli album in studio sono stati pubblicati da Fiction Records eccetto dove indicato diversamente.\nAlbum live.\nTutti pubblicati da Fiction Records.\nFormazione.\nMembri passati: la \"politica della porta girevole\".\nLa formazione dei Cure \u00e8 stata sempre figlia delle ispirazioni musicali attuali di Robert Smith. Come ammette egli stesso:\nPer questo motivo, col tempo il pubblico ha assistito a ben nove cambi di formazione, a partire dall'allontanamento di Michael Dempsey, il bassista originale, dopo solo un album (l'esordio \"Three Imaginary Boys\"), perch\u00e9 in disaccordo con la direzione pi\u00f9 \"dark\" e riflessiva che Smith avrebbe poi fissato nei successivi tre album. \u00c8 stato scritto, abbastanza propriamente, che la formazione dei Cure sembra essere fatta seguendo una \"politica della porta girevole\".\nNessuna formazione dei Cure \u00e8 durata per pi\u00f9 di tre album di studio. La pi\u00f9 longeva \u00e8 stata quella formata da Smith/Gallup/O'Donnell/Bamonte/Cooper, che \u00e8 rimasta invariata per undici anni (dal 1995 al 2005) pubblicando \"Wild Mood Swings\", \"Bloodflowers\" e \"The Cure\", oltre a due raccolte di successi, una compilation di lati B (in un cofanetto con ben quattro CD) e il DVD dal vivo intitolato \"Trilogy\"."}
{"id": "1725364", "revid": "92920", "url": "https://it.wikipedia.org/wiki?curid=1725364", "title": "Robert Smith (musicista)", "text": "\u00c8 il fondatore del celebre gruppo musicale The Cure e l'unico membro della band a non avere mai abbandonato la formazione, di cui \u00e8 autore dei testi e maggiore autore delle melodie. Sebbene molti lo considerino un semplice chitarrista, Smith \u00e8 di fatto un polistrumentista.\nBiografia.\nNato nel Lancashire, il leader dei Cure, col suo stile dark (capelli cotonati, matita agli occhi, rossetto, camicia nera larga, pantaloni neri e scarpe da ginnastica bianche) \u00e8 diventato un'icona.\nCon i \"Cure\", Smith si rivela un musicista decisamente versatile facendo da unica voce in tutte le canzoni della band (ad eccezione del brano \"Foxy Lady\" in \"Three Imaginary Boys\" cantata da Michael Dempsey) e suonando nel corso degli anni chitarra, la chitarra baritona (che nei crediti degli album \u00e8 intesa come un basso a 6 corde), basso, tastiere, violino (in \"The Caterpillar\" nell'album \"The Top\" del 1984) e perfino la batteria nella parte conclusiva del \"Pornography\" Tour.\nAnche se della sua vita privata non trapela quasi nulla, sappiamo che oggi \u00e8 diversa la sua visione della vita e c'\u00e8 pi\u00f9 luce anche tra le note dei Cure. Smith si \u00e8 sposato con la ragazza con cui era fidanzato fin dai tempi della scuola, Mary Poole, conosciuta all'et\u00e0 di 14 anni e sposata dopo un'attesa durata 14 anni. Il matrimonio si \u00e8 svolto il 13 agosto 1988: ha invitato tutti i componenti del gruppo e Simon Gallup gli ha fatto da testimone. \u00c8 andato alla cerimonia in scarpe da ginnastica.\nMary tra l'altro compare, vestita da sposa, nel video di \"Just Like Heaven\" del 1987. La coppia ha deciso di non avere figli; lo stesso Robert Smith ha ammesso che, essendo incapace di autodisciplinarsi, non riuscirebbe a educare un figlio, preferendo cos\u00ec essere lo zio dei suoi 25 amati nipoti e pronipoti. Proprio alcuni di essi sono gli autori dei disegni presenti nell'album \"The Cure\" del 2004.\nUn grande rammarico per lui \u00e8 stato l'abbandono di uno dei fondatori dei The Cure, il batterista Laurence \"Lol\" Tolhurst, degenerato anche in una controversia legale poi vinta da Smith: \"Voleva usare il nome dei Cure per i suoi scopi, non potevo consentirglielo. Tutto il resto non contava niente\".\nNel 2005 ha vinto l'\"Outstanding International Achievement Award\" agli Ivor Novello Awards per l'anno 2004.\nNel 2018 \u00e8 stato curatore del prestigioso Meltdown Festival, che si tiene a Londra e che in passato ha avuto tra i curatori David Bowie, Nick Cave, Patti Smith, Jarvis Cocker e M.I.A..\nInizio carriera: 1972\u20131976.\nRobert Smith ha riferito che la sua prima band, della quale fece parte all'et\u00e0 di quattordici anni, consisteva in: \u00abmio fratello [Richard], alcuni suoi amici e mia sorella pi\u00f9 piccola [Janet]. Si chiamava \"The Crawley Goat Band\" \u2013 \"brillante\"!\u00bb Tuttavia, mentre la Crawley Goat Band potrebbe essere stata effettivamente il primo gruppo regolare di Smith, egli aveva solo tredici anni quando si esib\u00ec per la prima volta dal vivo in pubblico in una band chiamata \"The Obelisk;\" formata da lui e da suoi compagni di scuola alla Notre Dame. Gli Obelisk erano formati da Robert Smith (che suonava ancora il piano all'epoca), Marc Ceccagno (chitarra solista), Michael Dempsey (chitarra), Alan Hill (basso) e Laurence \"Lol\" Tolhurst (percussioni) e, secondo la biografia ufficiale dei The Cure \"Ten Imaginary Years\", si esibirono in concerto in un'unica occasione scolastica nell'aprile 1972. Jeff Apter, invece, data la performance all'aprile 1973.\nDurante l'ultima parte del 1972, Smith, Ceccagno, Dempsey e Tolhurst iniziarono a frequentare insieme la St. Wilfrid's Comprehensive, dove avrebbero continuato a suonare musica insieme. Smith disse che la band era conosciuta semplicemente come \"the group\" (\"il gruppo\"). Dempsey, che nel frattempo si spost\u00f2 dalla chitarra al basso, raccont\u00f2 che un'altra denominazione della band dell'epoca era \"Brat's Club\" \u2013 un riferimento al romanzo \"Una manciata di polvere\" di Evelyn Waugh. Successivamente il gruppo divenne \"Malice\", una \"sorta di gruppo sub-metal punk, con Michael Dempsey, Laurence e due altri tizi\". Sempre secondo \"Ten Imaginary Years\", tra il gennaio e il dicembre del 1976, la line-up dei Malice cambi\u00f2 diverse volte. Marc Ceccagno venne sostituito da Porl Thompson, Lol Tolhurst rimpiazz\u00f2 un certo \"Graham\" alla batteria, e il \"fratello di Graham\" venne sostituito a sua volta da Martin Creasy. Nel 1977, i Malice divennero gli Easy Cure.\nProgetti musicali al di fuori dei Cure.\nSiouxsie and the Banshees: \"Join Hands\" Tour (1979).\nRobert Smith incontr\u00f2 per la prima volta Steven Severin dei Siouxsie and the Banshees a un concerto dei Throbbing Gristle e dei Cabaret Voltaire all'YMCA di Londra il 3 agosto 1979. Sia i Banshees che i Cure erano affiliati alla stessa casa discografica (Polydor Records e la sua sussidiaria Fiction, rispettivamente), scritturati da Chris Parry, e Smith era inoltre un grande fan dei Banshees. I due fecero amicizia, e Severin invit\u00f2 Smith ad accompagnare i Banshees durante un tour inglese in supporto all'album \"Join Hands\". Le due band si misero in viaggio in agosto, e nel frattempo a settembre Siouxsie Sioux, cantante dei Banshees, contribu\u00ec ai cori nel brano \"I'm Cold\", B-side del prossimo singolo dei Cure \"Jumping Someone Else's Train\" (pubblicato a novembre), Dopo poche date del \"Join Hands\" Tour, tuttavia, il chitarrista dei Banshees John McKay e il batterista Kenny Morris lasciarono improvvisamente la band poco tempo prima di un concerto ad Aberdeen, mettendo il tour in sospeso. Determinato a non far terminare il tour, Smith si offr\u00ec di rimpiazzare temporaneamente McKay in qualit\u00e0 di chitarrista pur restando membro dei The Cure che suonavano come gruppo spalla dei Banshees, mentre l'ex-Slits Budgie si un\u00ec alla band alla batteria. Il tour ripart\u00ec il 18 settembre, con Smith a suonare tutte le sere in entrambi i gruppi. Alla fine del tour, Smith torn\u00f2 a tempo pieno nei Cure.\nThe Glove (1983).\nSmith e Severin discussero di un progetto collaborativo per la prima volta nel 1981, anche se i loro rispettivi gruppi di appartenenza, The Cure e Banshees, all'epoca non lasciarono loro tempo per dedicarvisi compiutamente. Tuttavia, a partire dal maggio 1983, con i Cure in stallo e Siouxsie impegnata a lavorare con Budgie nei The Creatures, Smith e Severin riuscirono a ritagliarsi uno spazio per iniziare le registrazioni dell'album di debutto dei The Glove (nome scelto in omaggio ai Beatles di \"Yellow Submarine\") intitolato \"Blue Sunshine\". L'allora fidanzata di Budgie, Jeanette Landray, ex ballerina degli Zoo, fu reclutata come cantante, mentre Andy Anderson dei Brilliant venne chiamato per suonare la batteria. Se il nome del gruppo era un omaggio ai Beatles, il titolo dell'album lo era ad un omonimo B-movie (in Italia noto con il titolo \"La sindrome del terrore\") che raccontava la storia di un potente LSD che faceva perdere i capelli a chi lo assumeva trasformandoli poi in pazzi omicidi a distanza di anni. Severin disse del progetto: Smith descrisse la nascita dell'album dicendo: Oltre a \"Barbarella\", \"Yellow Submarine\" e l'omonimo \"Blue Sunshine\", altri film citati come fonte di ispirazione per il progetto includono \"Videodrome\", \"Brood - La covata malefica\", \"La casa\", \"Il lenzuolo viola\" e \"Inferno\". In retrospettiva, il \"Melody Maker\" descrisse i Glove come un \"folle pastiche psichedelico\".\nThe Banshees: \"Dear Prudence\" (1983).\nL'album dei Glove \"Blue Sunshine\" e il singolo da esso estratto \"Like an Animal\" uscirono entrambi nell'agosto 1983, seguiti a settembre dal singolo dei Siouxsie and The Banshees \"Dear Prudence\" (cover di una canzone dei Beatles), entrambi su etichetta Wonderland Records. Secondo la biografia autorizzata dei Banshees, \"Dear Prudence\" venne incisa dietro insistenza di Smith per documentare la sua breve permanenza nel gruppo, e divenne il maggior successo dei Banshees, raggiungendo il numero 3 della Official Singles Chart.\nDiscografia da solista.\nDa sempre Robert Smith continua a ripetere che far\u00e0 uscire un disco da solista, tanto che ormai questo disco \u00e8 diventato una specie di Godot per i fan dei Cure. Si pensa generalmente che, nel corso degli anni, Robert sia stato vicino a completare almeno tre album diversi: uno nel 1983, del quale si conosce \"Ariel\", una canzone di cui esiste solo una registrazione parziale, tratta dal programma radiofonico \"David Jensen Sessions\"; un altro album risalirebbe al 1989, anno in cui Robert ha registrato una cover della canzone \"Pirate Ships\" di Wendy Waldman, resa disponibile poi nel 2001 sul sito ufficiale della band; infine, un ultimo album si sarebbe dovuto registrare nei primi anni 2000, dopo numerose dichiarazioni rilasciate in tal senso durante la promozione dell'album \"Bloodflowers\". Quest'album avrebbe contenuto collaborazioni con molti artisti famosi e amici di Robert, quali Trent Reznor e Billy Corgan. Dopo la decisione di riprendere il lavoro con i Cure, che avrebbe portato all'album \"The Cure\", Robert ha detto di avere inizialmente pensato di includere quest'album come regalo all'interno del nuovo lavoro del gruppo, poi l'ha ulteriormente \"ibernato\" ritenendolo troppo diverso dal materiale solito al quale sono abituati i fan.\nC'\u00e8 comunque da dire che, essendo la mente creativa e quasi il dittatore all'interno della band, c'\u00e8 anche chi pensa che, nonostante tutto, alcuni album dei Cure (su tutti \"The Top\" e \"The Head on the Door\") possono essere praticamente considerati album solisti di Robert, a causa del minimo contributo che si ritiene abbiano dato gli altri membri alla lavorazione del disco.\nNel 2010 collabora alla colonna sonora del film \"Alice in Wonderland\", film diretto da Tim Burton, con la canzone \"Very Good Advice\".\nCollaborazioni.\nA parte l'album solista, Robert si \u00e8 divertito, soprattutto negli ultimi anni, a partecipare come ospite in brani di altri artisti, spesso anche di generi completamente diversi dal proprio, come la house, spiazzando i fan. Si annoverano tra tali collaborazioni:\nProgetti paralleli.\nNel tempo, soprattutto nei primi anni, \u00e8 capitato che Robert sperimentasse altre strade musicali dentro un altro gruppo, o creandone uno per l'occasione. Sono di questo tipo:"}
{"id": "1725365", "revid": "599013", "url": "https://it.wikipedia.org/wiki?curid=1725365", "title": "Giuseppe Nuoto", "text": "Carriera.\nInizialmente utilizzato come ala sinistra, ma sovente arretrato in posizione di centrocampista, esordisce in Serie A con la Lucchese dopo aver militato nel Gaeta, nel Formia, nella Casertana e nel . Il suo allenatore, Luigi Ferrero, lo porta all'Atalanta, dove disputa altri tre anni nel massimo campionato.\nLa sua carriera poi si conclude con squadre laziali nei campionati di serie C e D."}
{"id": "1725368", "revid": "287204", "url": "https://it.wikipedia.org/wiki?curid=1725368", "title": "Cesarino Romano", "text": "La sua attivit\u00e0 clinica e di ricerca fu incentrata sullo studio delle patologie pediatriche. In particolare, Romano si \u00e8 occupato di malattie endocrine e dismetaboliche, nonch\u00e9 di fibrosi cistica.\nIl suo nome \u00e8 indissolubilmente legato alla Sindrome di Romano\u2013Ward, da lui descritta per primo nel 1963. La sindrome di Romano-Ward \u00e8 la variante prevalente della sindrome del QT lungo, un'anomalia del ritmo cardiaco nel quale il muscolo cardiaco richiede pi\u00f9 tempo del normale per ricaricarsi tra due battiti, e pu\u00f2 portare ad affaticamento, debolezza e morte improvvisa.\nCarriera.\nIscrittosi alla Facolt\u00e0 di Medicina dell'Universit\u00e0 di Pavia, fu ammesso, per meriti, al prestigioso Collegio Ghislieri di Pavia. Il 26 aprile 1952 si laure\u00f2 in Medicina e Chirurgia a pieni voti e con lode.\nNel 1954 ottenne a Genova la Specializzazione in Pediatria, discutendo la tesi dal titolo 'Patologia del pancreas in et\u00e0 infantile, con particolare riguardo alla fibrosi cistica del pancreas'.\nNel 1956 fu proposto dal prof. Giovanni de Toni per il concorso internazionale alla prima borsa di studio 'Guigoz' per gli studi sulla nutrizione ed il metabolismo nel bambino. Conseguita la borsa, prosegu\u00ec i suoi studi negli anni 1956-1957 a Parigi, presso il \"Centre d'\u00e9tudes sur les maladies du M\u00e9tabolisme chez l'enfant\" diretto dal prof. Pierre Royer, all'H\u00f4pital des Enfants Malades. Dall'esperienza parigina trasfer\u00ec in Italia innovazioni fondamentali, tuttora in applicazione, nella cura e nell'assistenza delle patologie endocrino-metaboliche e del diabete.\nLa sua carriera universitaria si \u00e8 interamente svolta presso la Clinica Pediatrica dell'Universit\u00e0 di Genova, a partire dal 1958, anno in cui fu nominato assistente della Clinica Pediatrica del prof. de Toni, conseguendo poi la Libera Docenza in Pediatria nel 1961 per il merito scientifico, il titolo di professore incaricato (Terapia Pediatrica Sistematica) nel 1972 e quello di professore ordinario (Clinica Pediatrica R, poi Clinica Pediatrica) nel 1976.\nDal 1956 diresse l'ambulatorio per cardiopatici della Clinica Pediatrica e dal 1958 fu preposto al Laboratorio di Elettrocardiografia e alla Sezione di Cardiologia della Clinica Pediatrica. Dal 1957 diresse la Sezione per lo studio della Fibrosi Cistica della Clinica Pediatrica. Nel 1958 gli fu affidato il Laboratorio per l'Ormonologia e Biochimica della Clinica Pediatrica e dal 1960 la Sezione per lo studio del Diabete Infantile. Dal 1960 al riposo fu Direttore del Centro di Pediatria Sociale per le Malattie Endocrino-Metaboliche dell'Universit\u00e0 di Genova, di cui fanno parte le Sezioni Ecocardiografia, Diabetologia, Aminoacidopatie e Malattie Metaboliche, Fibrosi cistica.\nNell'ambito della sua attivit\u00e0 clinico-scientifica in cardiologia pediatrica, descrisse per primo, nel 1963, una nuova aritmia congenita familiare. La sindrome prese il suo nome ed \u00e8 universalmente riconosciuta come sindrome di Romano-Ward. Nello stesso periodo, ha segnalato per la prima volta nella letteratura medica internazionale un nuovo segno elettrocardiografico presente nell'ipotiroidismo e nell'ipercalcemia.\nL'esperienza acquisita in dodici anni di studio della fibrosi cistica si \u00e8 espressa in numerose pubblicazioni. Alla sua attivit\u00e0 \u00e8 dovuta la raccolta del materiale casistico e scientifico che \u00e8 stato oggetto del primo \"Simposio Italiano sulla Fibrosi Cistica del Pancreas\", organizzato a Genova nel febbraio del 1961, sotto la presidenza del suo maestro, prof. Giovanni de Toni.\nNel 1966 ha ispirato e contribuito alla costituzione dell'Associazione Italiana per la Lotta contro la Fibrosi Cistica, del cui Comitato di Consulenza Scientifica \u00e8 diventato il primo Segretario. Nel 1968 ha pubblicato la prima monografia sulla fibrosi cistica, che ha rappresentato per anni un punto di riferimento per tutti i pediatri che si sono interessati alla malattia. Sotto la sua direzione, il Centro Regionale per la Fibrosi Cistica di Genova ha sempre mantenuto un elevato livello clinico-assistenziale, sino alla realizzazione, nel 1990, del primo trapianto di polmone in un paziente italiano.\nNel campo della pneumologia pediatrica, ha organizzato nel 1973, in onore del suo Maestro, il Simposio sulle \"Broncopneumopatie Croniche e Ricorrenti dell'Et\u00e0 Pediatrica\".\nIn collaborazione con B. Afzelius e G.F. Gargani ha descritto, nel 1985, una nuova variante di discinesia ciliare primitiva.\nDal 1965 ha diretto inoltre la Sezione per la malattia fenilchetonurica della Clinica Pediatrica, avviando un'esperienza assistenziale sul piano clinico, dietetico e biologico che ha permesso di valorizzare quella che ancora oggi \u00e8 la pi\u00f9 estesa casistica di malattie metaboliche d'Italia. Sempre in quest\u00b9ambito, il prof. Romano ha lottato tenacemente e con determinazione per realizzare uno degli interventi in pediatria preventiva e sociale pi\u00f9 importanti della medicina moderna. Nel 1973, su sua ispirazione, la Regione Liguria, prima in Italia, ha promulgato la legge sullo screening neonatale di massa della fenilchetonuria. Nel 1986 lo screening neonatale di massa \u00e8 stato esteso per legge anche all'ipotiroidismo congenito.\nNell'ambito dell'endocrinologia pediatrica, \u00e8 stato intenso e affettuoso il suo rapporto con il prof. Zvi Laron di Tel Aviv, che ha permesso di realizzare, in collaborazione anche con il prof. Silvano Mastragostino, il primo convegno internazionale sull'allungamento degli arti ('Limb lengthening: for whom, when and how?'), svoltosi in Israele nel 1994.\nNel 1976 \u00e8 stato nominato Direttore della Clinica Pediatrica dell'Universit\u00e0 di Genova che ha diretto sino al 1996, formando un'intera generazione di pediatri.\nNegli ultimi anni della sua attivit\u00e0 professionale, ha dato vita ad un altro suo sogno, quello di costruire la Pediatria d'Urgenza, istituendo il Corso di Perfezionamento Post-universitario di Pediatria d'Urgenza e pubblicando il primo testo di Pediatria d'Urgenza."}
{"id": "1725369", "revid": "547034", "url": "https://it.wikipedia.org/wiki?curid=1725369", "title": "Tumulo di Montecalvario", "text": "Il tumulo di Montecalvario \u00e8 una tomba etrusca situata a Castellina in Chianti, in Italia.\nStoria e descrizione.\nIl suo nome deriva dall'et\u00e0 medievale, poich\u00e9 qui si trovava una cappella per l'ultima stazione della Via Crucis. La tomba era sicuramente di propriet\u00e0 di una famiglia aristocratica la cui ricchezza doveva essere legata alla fortunata posizione geografica del luogo, che era posta sulle principali vie di comunicazione dell'epoca.\nLa tomba \u00e8 di grandi dimensioni, con un diametro di oltre cinquanta metri, ed \u00e8 costituita da quattro camere sepolcrali disposte secondo i punti cardinali: la disposizione secondo i punti cardinali, oltre che le sezioni delle camere ipogee e la forma del tumulo, hanno fatto supporre che il tumulo sia stata fonte d'ispirazione per il mausoleo di Leonardo da Vinci. Il tumulo etrusco tuttavia non venne mai completato: il progetto originario prevedeva quattro camere con copertura a volta, precedute da un vestibolo con due cellette laterali. La \"tomba est\" \u00e8 priva delle celle minori, mentre la \"tomba nord\" non possiede alcuna camera principale.\nAl momento della scoperta la tomba era stata gi\u00e0 saccheggiata, tanto che ben pochi furono gli oggetti rinvenuti al suo interno: alcuni frammenti del corredo sono stati riconosciuti come oggetti in bronzo, avorio, e pasta vitrea, e fanno datare la tomba all'et\u00e0 arcaica. Il principale ritrovamento, proveniente dalla \"tomba sud\", \u00e8 una protome leonina raffigurata con le fauci spalancate, realizzata in pietra, forse parte della decorazione architettonica. Altro importante ritrovamento \u00e8 rappresentato dai resti di un \"carro\" etrusco, ricostruito ed esposto presso il Museo di Castellina. Il tipo di oggetti non si discosta da quelli ritrovati nelle tombe di Quinto, di Camucia, del Sodo e della residenza di Murlo."}
{"id": "1725385", "revid": "287204", "url": "https://it.wikipedia.org/wiki?curid=1725385", "title": "Bacchetta del direttore d'orchestra", "text": "La bacchetta \u00e8 un bastoncino utilizzato dai direttori d'orchestra essenzialmente per indicare il tempo e gli attacchi durante l'esecuzione di un'opera, di un concerto o di un qualsiasi pezzo per orchestra, mediante movimenti orizzontali e verticali. Le bacchette sono generalmente di legno leggero, fibra di vetro o fibra di carbonio, rastremate verso l'estremit\u00e0 opposta all'impugnatura, che \u00e8 invece fornita di un contrappeso a goccia, solitamente di sughero o legno, il quale conferisce allo strumento una presa pi\u00f9 salda e un migliore bilanciamento. I direttori professionisti spesso le fanno fabbricare in base alle loro specifiche esigenze fisiche e alla natura dell'esecuzione: Sir Henry Wood ed Herbert von Karajan sono alcuni esempi. Quando Gaspare Spontini arriv\u00f2 a Dresda nel 1844, a Wagner fu chiesto di far fare una bacchetta - uno spesso bastone di ebano con pomi d'avorio ad entrambe le estremit\u00e0.\nLe bacchette variano da circa 25 fino a 60 centimetri di lunghezza, che fu quella richiesta da Sir Henry Wood per la fabbricazione della sua bacchetta. Il primato mondiale ufficiale del Guinness per la pi\u00f9 grande bacchetta del mondo \u00e8 attualmente detenuto da Kenton J. Hetrick, che il 14 ottobre 2006 diresse la Banda dell'Universit\u00e0 di Harvard nell'introduzione ad \"Also Sprach Zarathustra\" con una bacchetta lunga 3 metri.\nUso.\nLa bacchetta si tiene solitamente con la mano destra, anche se alcuni direttori d'orchestra mancini la tengono con la sinistra. Il modo abituale di impugnare la bacchetta \u00e8 tra il pollice e le prime due dita con la presa contro il palmo della mano. Alcuni direttori come Pierre Boulez, Leopold Stokowski e Dimitri Mitropoulos, tuttavia, scelsero di non usare la bacchetta, preferendo dirigere solo con le mani. Questo metodo \u00e8 comune con gruppi pi\u00f9 piccoli e direttori di cori.\nIl fatto che i direttori d'orchestra usino o no le bacchette, deve avere diretta attinenza con la musica che viene eseguita. Secondo un'affermazione di Leonard Bernstein: \"Se il direttore d'orchestra usa una bacchetta, la bacchetta stessa deve essere una cosa vivente, caricata di una specie di elettricit\u00e0, che la rende uno strumento dotato di significato nel suo pi\u00f9 minuscolo movimento. Se il direttore non usa una bacchetta, le sue mani devono fare il lavoro con uguale chiarezza. Ma bacchetta o non bacchetta, i suoi gesti devono essere innanzitutto e sempre significativi dal punto di vista della musica\".\nStoria della bacchetta.\nAnteriormente all'uso della bacchetta, le formazioni orchestrali erano guidate dal maestro al cembalo o dal primo violino. I direttori cominciarono ad usare inizialmente archetti per violino o pezzi di carta arrotolati prima che fosse introdotta la moderna bacchetta.\nXVI - XVIII secolo.\nLa prima testimonianza dell'uso di una bacchetta fu da parte di alcune suore a San Vito Lo Capo nel 1594. Un compositore contemporaneo not\u00f2 che \"la Maestra\" del concerto \u00e8 seduta ad un capo del tavolo con una verghetta lunga, sottile e ben lustrata... e quando tutte le altre sorelle sono chiaramente pronte, senza rumore ella fa loro vari segni per iniziare e poi continua a battere la misura del tempo che devono seguire nel cantare e nel suonare\".\nNella seconda met\u00e0 del Seicento si diffuse l'uso di \"battere la zolfa\" sia con una bacchetta sia con un rotolo di carta ed il colpo era ben rumoroso visto che si picchiava duramente su una latta attaccata al leggio.\nJean-Baptiste Lully (1632-87) teneva il tempo battendo per terra con un lungo bastone com'era usanza a quel tempo. Si colp\u00ec accidentalmente il dito del piede durante le prove, creando un ascesso. La ferita svilupp\u00f2 una gangrena, ma Lully rifiut\u00f2 di farsi amputare il dito e la gangrena si diffuse causandone la morte.\nXIX secolo.\nL'uso della bacchetta fu disapprovato fino a quando non cominci\u00f2 a trovare accettazione tra il 1820 e il 1840.\nLa Hall\u00e9 Orchestra rifer\u00ec che nel 1810 Daniel Turk utilizz\u00f2 una bacchetta, con movimenti cos\u00ec esuberanti che colp\u00ec accidentalmente il lampadario sopra la sua testa e si rovesci\u00f2 addosso i vetri.\nLouis Spohr sosteneva di aver introdotto la bacchetta il 10 aprile 1820 mentre dirigeva la sua seconda sinfonia con la Philharmonic Society a Londra, sebbene alcuni testimoni notassero che il direttore d'orchestra \"siede l\u00e0 e gira i fogli dello spartito ma, dopotutto, non \u00e8 in grado, senza... la sua bacchetta, di comandare sul suo esercito musicale\".. \u00c8 pi\u00f9 probabile che egli usasse la bacchetta nelle prove che nei concerti. Era il 1825 quando George Smart rifer\u00ec che a volte \"batto il tempo davanti con un bastoncino corto\".\nQuando Felix Mendelssohn ritorn\u00f2 a Londra nel 1832, malgrado alcune obiezioni dei primi violini, fu incoraggiato a proseguire con la sua bacchetta. Malgrado l'iniziale disaccordo, la bacchetta fu regolarmente in uso alla Philharmonic un anno dopo ed \u00e8 ancora utilizzata nelle orchestre di tutto il mondo.\nVasilij Safonov \u00e8 considerato il primo direttore d'orchestra moderno a fare completamente a meno della bacchetta."}
{"id": "1725391", "revid": "767487", "url": "https://it.wikipedia.org/wiki?curid=1725391", "title": "Giuseppe Albani (calciatore)", "text": "Carriera.\nCresce nella Pavese \"Luigi Belli\", con cui debutta in Serie C disputando tre campionati.\nPassa quindi all'Ambrosiana-Inter, dove non ha la possibilit\u00e0 di esordire. Durante gli eventi bellici sospende l'attivit\u00e0, ripartendo dalla Pro Broni in Serie C.\nRitorna quindi all'Inter, dove debutta in Serie A e disputa tre campionati culminati nel secondo posto in classifica in quella stagione 1948-1949 funestata dalla tragedia del Grande Torino, per trasferirsi poi all'Atalanta. Con i bergamaschi colleziona 123 presenze nella massima serie, concludendo poi la carriera in Serie B con il Brescia. Con le Rondinelle disputa 36 incontri, subendo altrettante reti in due Campionati di Serie B.\nTerminata la carriera di portiere allena per un biennio il Pavia in Serie D."}
{"id": "1725392", "revid": "767487", "url": "https://it.wikipedia.org/wiki?curid=1725392", "title": "BMW VIIa", "text": "Il BMW VII era un motore aeronautico a 12 cilindri a V di 60\u00b0 raffreddato ad acqua realizzato dalla tedesca BMW Flugmotorenbau GmbH alla fine degli anni venti.\nTecnica.\nIl BMW VII era derivato dal precedente BMW VI dal quale si distingueva per una serie di migliorie, la pi\u00f9 evidente delle quali era lo spostamento dei magneti nella parte anteriore, quella fronte mozzo dell'elica, questo per facilitarne le operazioni di manutenzione. Serv\u00ec anche come banco di prova di un primitivo sistema di sovralimentazione ottenuto tramite una \"ventola miscelatrice\" che applicata al carburatore aveva il compito di soffiare aria ad una pressione maggiore di quella atmosferica.\nLe esperienze conseguite con il VII vennero sfruttate nello sviluppo del successivo BMW IX."}
{"id": "1725394", "revid": "96867012", "url": "https://it.wikipedia.org/wiki?curid=1725394", "title": "Renault Iliade", "text": "Il Renault Iliade \u00e8 un autobus francese prodotto dal 1997 al 2006.\nProgetto.\nL'Iliade nasce nel 1997 come rivisitazione del precedente modello Renault FR1, del quale mantiene la struttura e l'impostazione, venendo aggiornato a livello estetico con l'adozione di un nuovo frontale (simile a quello della Renault Laguna) e nuovi gruppi ottici posteriori. Quando nel 1999 la divisione autobus di Renault VI \u00e8 confluita in Irisbus, l'Iliade ha continuato ad essere prodotto con il nuovo marchio.\nLa produzione dell'Iliade \u00e8 cessata alla fine del 2006 e gli ultimi esemplari sono stati consegnati all'inizio del 2007. Il modello \u00e8 stato sostituito dall'Irisbus Evadys e dall'Irisbus Magelys.\nTecnica.\nL'Iliade viene inizialmente equipaggiato con il classico motore MIDR 062.045, erogante 302 cv (R41) oppure 340 cv (M41), oltre che con il nuovo MIDR 062.356 da 380 cavalli; entrambi i motori rispondevano alla normativa antinquinamento Euro 2. Con il passaggio all'Euro 3, nel 2001, resta i produzione solo il MIDR 062.356 (rinominato dCi 11) nelle versioni da 313, 362 e 431 cavalli.\nLa trasmissione \u00e8 la stessa dell'FR1, ovvero manuale B8L TBV e automatica ZF 8S180; a partire dal 2001 vengono adottati il manuale AS-Tronic e l'automatico ZF 5HP592.\nCome il predecessore, si tratta di un mezzo versatile, prodotto in pi\u00f9 allestimenti, adatto sia ai servizi di linea interurbani di fascia alta che al noleggio di fascia media.\nVersioni.\nEcco un riepilogo delle versioni prodotte:\nIliade 12 HD.\nNel 2002 le versioni TEC e TEX sono state rimosse dal listino per gli scarsi volumi di vendita registrati,\nDiffusione.\nL'Irisbus Iliade ha avuto una grande diffusione in Francia sia nella versione interurbana che in quella Gran Turismo. In Italia tale modello ha avuto una scarsa diffusione, essendo tale mercato pi\u00f9 rivolto ai prodotti Irisbus di derivazione Iveco.. \nL'ATM Milano possiede 5 Iliade in versione Gran Turismo acquistati usati dalla Germania per l'esercizio della linea Milano-Bergamo.\nPossiede alcuni Iliade anche l'ATVO, operante nella provincia di Venezia."}
{"id": "1725396", "revid": "61051", "url": "https://it.wikipedia.org/wiki?curid=1725396", "title": "Junkers Ju 52/1m", "text": ""}
{"id": "1725402", "revid": "61051", "url": "https://it.wikipedia.org/wiki?curid=1725402", "title": "BMW VII", "text": ""}
{"id": "1725404", "revid": "1793900", "url": "https://it.wikipedia.org/wiki?curid=1725404", "title": "Ugo Ferrandi", "text": "Biografia.\nConosciuto come uno dei pi\u00f9 grandi geografi-esploratori del novarese, nacque da una ricca famiglia di proprietari terrieri.\nIntraprese gli studi classici presso il Collegio Nazionale di Novara ma, respinto agli esami di licenza ginnasiale nell'anno scolastico 1867-68, frequent\u00f2 prima la scuola tecnica e l'istituto tecnico di Novara e poi l'istituto nautico di Genova, diventando ben presto capitano di lungo corso a soli 22 anni.\nSeppur giovanissimo infatti aveva deciso di imbarcarsi a bordo di un veliero mercantile diretto verso il Mar Rosso in qualit\u00e0 di semplice mozzo ma ben presto le sue qualit\u00e0 lo portarono a conseguire la patente di capitano.\nTuttavia, lasci\u00f2 ben presto l'uniforme del marinaio per entrare come agente nella casa Bienenfeld, che aveva allora le sue sedi in Aden e nell'Harar. Si stabil\u00ec cos\u00ec sulla costa somala dove fu impegnato in commerci costieri a Mogadiscio ed in Arabia.\nFerrandi fu amico e compagno di Vincenzo Filonardi, esploratore dell'Uebi Scebeli e del territorio compreso tra Mogadiscio e Brava, partecip\u00f2 alle prime azioni italiane negli scali del Benadir. Venuto a conoscenza della partenza dall'Italia della spedizione del generale Alessandro Asinari di San Marzano per vendicare l'eccidio di Dogali, lasci\u00f2 la Somalia e si rec\u00f2 in Eritrea, dove lavor\u00f2 come consigliere e corrispondente di diversi giornali. Rimasto in Eritrea fino al maggio del 1888, quando le truppe italiane rientrarono ed il governo della Colonia eritrea pass\u00f2 al generale Baldissera.\nFerrandi poi si trasfer\u00ec di nuovo a Brava, progettando inedite esplorazioni in quella parte dell'Africa sotto influenza italiana. Nel febbraio del 1889 lavor\u00f2 nell'Harar da dove inviava informazioni alla Societ\u00e0 d'Esplorazione Commerciale di Milano sulle condizioni nelle quali si trovava il Paese da poco occupato dagli scioani. Le buone qualit\u00e0 dimostrate dal Ferrandi in queste sue relazioni, spinsero la Societ\u00e0 di Esplorazione Commerciale ad affidargli il compito di effettuare ripetuti viaggi di conoscenza della costa somala.\nIl Ferrandi visit\u00f2 tutti gli scali di quella costa fino a Brava, da dove si propose poi di raggiungere il territorio della Goscia, arrivando fino al corso del fiume Giuba all'altezza di Bardera. L'esplorazione avrebbe dovuto offrire le conoscenze necessarie per una futura penetrazione politica ed economica nell'interno della Somalia. Non minore importanza aveva lo stabilire fin da allora buone relazioni commerciali con i capi locali al fine di soddisfare le esigenze dei soci della Societ\u00e0 di Esplorazione Commerciale che erano alla continua ricerca di nuovi mercati.\nTra il 1880 e il 1887 venne iniziato in Massoneria nella Loggia \"Ugo Foscolo\" di Novara. \nNel 1893 fu incaricato di effettuare un'ulteriore esplorazione nella zona, sempre per conto della Societ\u00e0 milanese ma d'accordo con la Societ\u00e0 Geografica Italiana, sotto gli auspici della quale si stava allestendo in quell'anno la spedizione Bottego che da Berbera, attraverso la Somalia, si proponeva di verificare la direzione del corso del fiume Omo per giungere alle sorgenti del Giuba, spedizione di cui entrer\u00e0 in contatto diverse volte.\nNel 1895 il Ferrandi raggiunse Lugh, rimasto in Somalia a servizio della Societ\u00e0 colonizzatrice del Benadir e fu chiamato a partecipare alla seconda spedizione Bottego, con l'incarico di stabilire una stazione italiana proprio a Lugh della quale fu posto al comando. Rimase in quella citt\u00e0 fino al 1897 ed il suo volume \"Lugh emporio commerciale sul Giuba\", pubblicato dalla Societ\u00e0 Geografica Italiana nel 1903, costituisce un importante contributo alla conoscenza storica e geografica dell'interno della Somalia.\nTerminato l'incarico, il Ferrandi non abbandon\u00f2 la Somalia ma vi rimase per alcuni anni ancora al comando della stazione di Bardera dove fu impegnato nell'amministrazione e in numerose azioni militari. A Lugh ritorn\u00f2 nel 1910 e tre anni pi\u00f9 tardi fu nominato dal Governo residente Commissario dell\u2019Alto Giuba ed in seguito della Somalia settentrionale (la localit\u00e0 poi verr\u00e0 chiamata Lugh Ferrandi in suo onore).\nTuttavia non rimase a lungo in questo ufficio e, superati i settant'anni, nel 1923, torn\u00f2 nella nativa Novara dove mor\u00ec il 26 ottobre del 1928."}
{"id": "1725407", "revid": "2102899", "url": "https://it.wikipedia.org/wiki?curid=1725407", "title": "Aero (personaggio)", "text": "Aero, il cui vero nome \u00e8 Melody Guthrie, \u00e8 un personaggio dei fumetti, creato da Chris Claremont (testi) e da Jackson Guice e Kyle Baker (disegni), pubblicato dalla Marvel Comics. La sua prima apparizione \u00e8 in \"New Mutants\" (vol. 1) n. 42 (agosto 1986), sebbene sia irriconoscibile; si identifica come Aero solo molti anni dopo in \"The Uncanny X-Men\" (vol. 1) n. 444 (luglio 2004).\nBiografia del personaggio.\nMelody \u00e8 la sorella minore degli X-Men Cannonball e Husk. \u00c8 comparsa varie volte nella prima serie di \"New Mutants\" a fianco della madre, nella fattoria di famiglia. Melody vide i fratelli sviluppare i propri poteri mutanti uno dopo l'altro, prima Sam e poi Paige, che fu rapita dagli alieni Phalanx che distrussero anche la fattoria. Dopo la manifestazione pubblica dei poteri di Jay, un gran polverone si alz\u00f2 in citt\u00e0 nei confronti della famiglia Guthrie. In quel periodo Melody svilupp\u00f2 una sorta di aura che le permetteva di volare, avverando il suo pi\u00f9 grande sogno: possedere un potere mutante. Divenne cos\u00ec una degli studenti dell'Istituto Xavier, fino al giorno in cui Wanda Maximoff decim\u00f2 la popolazione mutante, lei compresa. Non essendosi resa conto di essere stata depotenziata, Aero, cerc\u00f2 di dar prova dei suoi poteri ad Emma Frost gettandosi dal tetto dell'istituto. Soccorsa dalla Bestia e rispedita nel Kentucky, torn\u00f2 alla scuola solamente per assistere al funerale del fratello Jay, assassinato dal reverendo Stryker. Poco dopo ha accettato un lavoro come amministratore per Camp Gloriana , dove Storm era un oratore principale, che ha portato alla loro riunione. In seguito Melody and\u00f2 a vivere nella nuova nazione mutante di Krakoa . L\u00ec, \u00e8 diventata la prima a sottoporsi a un nuovo rituale chiamato Crucible, una prova di combattimento contro Apocalypse per guadagnarsi il diritto di morire ed essere resuscitata dai Cinque , al fine di riconquistare i suoi poteri perduti. Di fronte a un grande gruppo di mutanti, \u00e8 stata brutalizzata da Apocalypse, che l'ha esortata ad arrendersi e chiedere di essere guarita invece di persistere nella lotta. Melody ha rifiutato e alla fine \u00e8 stata uccisa da Apocalypse, superando il processo di Crucible. In seguito ha rivendicato il suo premio quando \u00e8 stata resuscitata dai Cinque, con i suoi poteri restituiti. "}
{"id": "1725408", "revid": "125427271", "url": "https://it.wikipedia.org/wiki?curid=1725408", "title": "Allalinhorn", "text": "L'Allalinhorn (4.027\u00a0m s.l.m.) \u00e8 una montagna del Massiccio del Mischabel nelle Alpi Pennine. Si trova nello svizzero Canton Vallese.\nCaratteristiche.\nLa montagna viene considerata dalla SOIUSA facente parte del Massiccio del Mischabel (inteso in senso ampio). In senso pi\u00f9 stretto l'Allalinhorn e lo Strahlhorn (con le montagne vicine) vengono considerate un massiccio a parte.\nLa montagna sovrasta la Saastal e, in particolare, l'abitato di Saas-Almagell e di Saas-Fee.\nDalle pendici del monte scendono diversi ghiacciai: sul versante orientale della montagna il ghiacciaio dell'Allalin (teatro di uno spaventoso crollo che nel 1965 caus\u00f2 la morte di 88 operai addetti alla costruzione di una diga); su versante nord il ghiacciaio di Fee e sul versante occidentale il ghiacciaio di Mellich.\nAd oriente della montagna pi\u00f9 a valle si trova il lago Mattmark.\nSalita alla vetta.\nQuesto \"4.000\" \u00e8 il pi\u00f9 popolare ed il pi\u00f9 facile da raggiungere in quest'area. Gli scalatori possono salire da Saas-Fee attraverso due impianti a fune ed un metro sotterraneo fino al Mittelallalin (3.456\u00a0m) dove \u00e8 collocato il ristorante girevole pi\u00f9 alto del mondo. Dal Mittelallalin si risale in direzione nord-ovest al \"Fee-joch\" (3.810\u00a0m), valico che separa l'Allalinhor dal Feechopf. Dal Fee-joch si risale il fianco occidentale del monte."}
{"id": "1725410", "revid": "767487", "url": "https://it.wikipedia.org/wiki?curid=1725410", "title": "New York, I Love You", "text": "New York, I Love You \u00e8 un film collettivo del 2009. \u00c8 composto da diversi episodi, sul tema dell'amore, ambientati ognuno in un diverso quartiere della citt\u00e0 di New York.\n\u00c8 la seconda parte del progetto \"Cities of Love\", segue \"Paris, je t'aime\" e precede \"Rio, eu te amo\" (2014) e \"Berlin, I Love You\" (2019).\nDel progetto doveva far parte anche il regista Anthony Minghella, ma \u00e8 deceduto poco prima dell'avvio della produzione (a lui il film \u00e8 dedicato). Il film segna il debutto alla regia dell'attrice Natalie Portman.\nIl film \u00e8 stato distribuito nelle sale cinematografiche statunitensi il 16 ottobre 2009. In Italia \u00e8 stato trasmesso in prima TV assoluta il 14 febbraio 2018 su Cine Sony."}
{"id": "1725411", "revid": "61051", "url": "https://it.wikipedia.org/wiki?curid=1725411", "title": "Junkers Ju 52/3m", "text": ""}
{"id": "1725413", "revid": "466539", "url": "https://it.wikipedia.org/wiki?curid=1725413", "title": "Irina Demick", "text": "Biografia.\nSpesso accreditata come Irina Demich, nacque a Pommeuse (Senna e Marna), da genitori di origine russa. Trasferitasi a Parigi, divenne una modella e apparve nel film francese \"Julie la rousse\" (1959). Conobbe il produttore Darryl F. Zanuck di cui divenne compagna, che la inser\u00ec nel cast de \"Il giorno pi\u00f9 lungo\" (1962), epica produzione bellica nella quale la Demick interpret\u00f2 il ruolo di una resistente francese. \nLa carriera della Demick prosegu\u00ec con ruoli in \"OSS 117 segretissimo\" (1963), \"La vendetta della signora\" (1964), con Ingrid Bergman e Anthony Quinn, \"...poi ti sposer\u00f2\" (1964) con Catherine Deneuve e Jean-Pierre Cassel e \"Il giorno dopo\" (1965), insieme a Cliff Robertson e Red Buttons, film prodotto nuovamente da Zanuck che per\u00f2 non riusc\u00ec a replicare il successo di \"Un giorno pi\u00f9 lungo\". Nel 1965 interpret\u00f2 \"Sotto il tallone\", e sette diversi ruoli in \"Quei temerari sulle macchine volanti\", ognuno di una nazionalit\u00e0 differente.\nLa carriera dell'attrice raggiunse l'apice tra la fine degli anni sessanta e l'inizio degli anni settanta, in particolare con le apparizioni in \"Prudenza e la pillola\" (1968), con David Niven e Deborah Kerr, e \"Il clan dei siciliani\" (1969), con Jean Gabin e Alain Delon. Recit\u00f2 inoltre in \"Tiffany memorandum\" (1967), a fianco di Luigi Vannucchi, in \"Quella chiara notte d'ottobre\" (1970), con Anita Ekberg, in \"Femmine carnivore\" (1970), in \"Goya, historia de una soledad\" (1971), in cui interpret\u00f2 il ruolo di Maria Cayetana, Duchessa d'Alba, e infine in \"Ragazza tutta nuda assassinata nel parco\" (1972), con Robert Hoffmann.\nCon l'apparizione nel poliziesco \"Estratto dagli archivi segreti della polizia di una capitale europea\" (1972), ultimo film nel quale risulta accreditata, la Demick pose fine alla propria carriera. Nel 1964 si spos\u00f2 con Philippe Wahl, un imprenditore svizzero con cui visse a Roma e a Parigi. Dopo il divorzio nel 1979, si trasfer\u00ec negli Stati Uniti, dove mor\u00ec a Indianapolis, nel 2004."}
{"id": "1725423", "revid": "1876278", "url": "https://it.wikipedia.org/wiki?curid=1725423", "title": "Vincenzo Giudice", "text": "Biografia.\nGi\u00e0 reduce della grande guerra, era comandante della Brigata costiera di Carrara allorquando, a seguito di un'imboscata in cui mor\u00ec un soldato tedesco, il Maggiore Walter Reder ordin\u00f2 un rastrellamento a Bergiola Foscalina che port\u00f2 alla cattura di numerosi civili tra cui molte donne e bambini che furono ammassati all'interno della scuola di Bergiola Foscalina .\nAvuta notizia il Maresciallo Giudice si precipit\u00f2 immediatamente dal comandante della formazione tedesca operante proponendosi in cambio dei civili catturati. L'ufficiale tedesco non volle accogliere la proposta motivando la propria decisione con un divieto previsto dalla legge militare di guerra di accettare simili proposte avanzate da militari.\nLe insistenze del Maresciallo Giudice, che a quel dire si dichiar\u00f2 civile spogliandosi della giubba, non sortirono altro effetto se non quello della sua fucilazione. Il maresciallo mor\u00ec crivellato dai proiettili sulle scale esterne della scuola.\nL'eccidio fu quindi portato a compimento con la fucilazione dei prigionieri donne, bambini, anziani che subirono anche il vilipendio dei cadaveri: 72 vittime, di cui 43 donne, 14 bambini e 15 adolescenti.\nTra gli inermi civili uccisi c'erano anche la moglie e la giovane figlia di Vincenzo Giudice mentre l'altro figlio del Maresciallo, Marcello che tent\u00f2 di fuggire durante il rastrellamento venne raggiunto dalle truppe naziste in un campo di grano e finito con un lanciafiamme.\nOnorificenze.\nRiconoscimenti.\nVarie caserme della Guardia di Finanza sono intitolate alla memoria dell'eroico militare. Fra tutte, quella a L'Aquila, che ospita la sede della prestigiosa Scuola Ispettori e Sovrintendenti del Corpo, ove una lapide marmorea in cui sono scolpite le gesta del Maresciallo Giudice, posta proprio innanzi l'ingresso principale della struttura, indica a tutti i futuri sottufficiali del Corpo che da l\u00ec iniziano la propria carriera la via maestra da seguire nell'adempimento dei gravosi compiti che li attendono.\nAd Eboli, in provincia di Salerno, in suo onore \u00e8 intitolato uno dei pi\u00f9 antichi edifici scolastici della Citt\u00e0 e la caserma sede del Comando del Gruppo della Guardia di Finanza, inoltre in onore di Giudice \u00e8 stato eretto un monumento nella piazza principale cittadina dove ogni anno il 16 settembre si svolge una solenne Cerimonia Commemorativa.\nA Napoli, sulla Caserma del Comando Provinciale di Napoli della Guardia di Finanza, in Via Agostino Depretis angolo Via Alcide De Gasperi, \u00e8 stata apposta una lapide in suo onore."}
{"id": "1725424", "revid": "1833487", "url": "https://it.wikipedia.org/wiki?curid=1725424", "title": "Montecampano", "text": "Montecampano \u00e8 una frazione del comune di Amelia, in Umbria. \u00c8 posta su una collina panoramica, a 347\u00a0m sul livello del mare, a 9\u00a0km dal capoluogo, sovrastante la valle inferiore del Nera. Secondo i dati del censimento del 2001, gli abitanti sono 228.\nStoria.\nSituato su di una collina che domina la valle bassa del nera, fu dall'antichit\u00e0 conosciuto come l'antico castello di \"Mons Campanus\". La sua notevole posizione strategica di controllo sulle valli prospicienti e sulla vicina via Amerina suscit\u00f2 le attenzioni di Amelia che l'acquist\u00f2 nel 1354. Nel 1399 Montecampano si rivolse agli Anziani di Amelia perch\u00e9 intervenissero a riparare alcuni tratti di mura franate e, nel 1405, ottenne il rafforzamento di mura e torri. Nel 1412 Montecampano sub\u00ec una prima devastazione da parte di Braccio da Montone. L'anno successivo sub\u00ec un'altra e terrificante distruzione da parte di Paolo Orsini capitano delle Milizie del Patrimonio della Chiesa perch\u00e9 Amelia aveva fatto atto di dedizione a Ladislao re di Napoli e nemico del Papa. Il 17 aprile 1434, Montecampano venne incendiato da Nicol\u00f2 Piccinino che devast\u00f2 tutte le campagne circostanti. Nel corso del XVI secolo questo castello sub\u00ec delle rovinose incursioni da parte di Vitellozzo Vitelli, dagli Orsini e dagli ortani pronti a sfruttare ogni occasione per togliere territori ad Amelia. Successivamente, per molto tempo, il castello divenne una residenza dei possedimenti della nobile famiglia dei Cansacchi. Dell'originario impianto castellano rimangono alcuni tratti di mura e alcune belle torri. L'interno \u00e8 caratterizzato da via Cansacchi con ai lati dei bei palazzetti ed un orologio situato su di un ponte - passaggio tra due edifici. La chiesa parrocchiale di S. Pietro in Vincoli non presenta pi\u00f9 l'origine medioevale per le numerose manomissioni subite negli anni. Tutt'attorno alla collina si aprono panorami mozzafiato sulle vallate circostanti che mostrano tra ampi boschi e terreni coltivati, solitarie pievi e antichi casali.\nSagra della Fregnaccia Montecampanese.\nA Montecampano, tra la prima e la seconda settimana di luglio, si svolge la \"Sagra della Fregnaccia\u201d, un piatto povero, ottenuto con alimenti semplici come acqua, farina, verdure spontanee ed olio extra vergine di oliva. La sagra propone ai suoi visitatori le fregnacce salate (bianche, alle erbe spontanee o ripiene) e dolci, e altri piatti della tradizione contadina, dalla pasta alle erbe spontanee alla carne alla brace, alla schiacciata sul forno a legna."}
{"id": "1725427", "revid": "6923", "url": "https://it.wikipedia.org/wiki?curid=1725427", "title": "Renault FR1", "text": "Il Renault FR1 \u00e8 un autobus prodotto dal 1984 al 1997 dalla Renault VI.\nProgetto.\nL'FR1 nasce nei primi anni '80 per sostituire i precedenti CBM \"Albatros\". Si tratt\u00f2 di un modello molto innovativo, il cui sviluppo coinvolse anche i tecnici della divisione automobilistica Renault. Per la prima volta si impieg\u00f2 su un autobus la cataforesi, per proteggere la struttura autoportante. Venne infine curato il Cx, ridotto rispetto agli altri autobus allora in commercio.\nIl Renault FR1 si \u00e8 aggiudicato il premio International Bus &amp; Coach of the Year nel 1991.\nTecnica.\nFino al 1988 l'FR1 fu costruito sul telaio SFR110; a partire da quell'anno venne impiegato il nuovo telaio SFR112.\nL'FR1 fu inizialmente equipaggiato con il 6 cilindri in linea \"E6.335\" da 11.000\u00a0cm\u00b3 sovralimentato con una potenza di 340 cv, successivamente si opt\u00f2 per il \"MIDR 06.20.45 M\" da 9834\u00a0cm\u00b3 turbo intercooler con analoga potenza ma con un significativo incremento di coppia. I cambi disponibili erano 2, l'automatico ZF \"S6-150 C\" a 7 rapporti ed il Renault \"B9 A\" a 9 marce.\nPregi dell'FR1 erano i consumi, la climatizzazione, un'ottima tenuta di strada e guidabilit\u00e0 mentre tra i difetti va messo lo scarso raggio di sterzata, la tara piuttosto elevata e l'utilizzo di troppa plastica nell'abitacolo.\nVersioni.\nEcco un riepilogo delle versioni prodotte:\nDiffusione.\nIn Francia, grazie alla forte versatilit\u00e0 e all'affidabilit\u00e0, l'FR1 ha conosciuto un'ottima diffusione.\nIn Italia invece sono stati venduti pochi esemplari a cui si aggiungono altri esemplari realizzati sul telaio FR1 da carrozzieri italiani tra cui Barbi, Padane e Portesi ma sempre in serie molto ristrette. Padane in particolare fece un accordo con la casa francese per la costruzione di un veicolo della serie MX partendo dal telaio FR1 chiamato OPERA, acronimo di Officine Padane E Renault Autobus e che, essendo prodotto in \"tiratura limitata\", doveva rappresentare una versione pi\u00f9 esclusiva rispetto al modello francese."}
{"id": "1725428", "revid": "121896485", "url": "https://it.wikipedia.org/wiki?curid=1725428", "title": "Macchie (Amelia)", "text": "Macchie \u00e8 una frazione del comune di Amelia, posta in collina a 521\u00a0m s.l.m. e a 9\u00a0km dal comune di Amelia. \nSecondo i dati del censimento Istat, nel 2001 gli abitanti erano 404.\nIn antico era noto col nome di \"Castrum Machiae\", per via dei boschi e macchie che lo circondano, ed era possedimento amerino. Secondo una leggenda medievale, Federico Barbarossa si sarebbe fermato su questo colle durante la sua discesa verso Roma, che in quell'epoca era afflitta da pestilenze.\nTra i monumenti da ricordare, le mura, una torre e la porta dell'antico castello, nonch\u00e9 la chiesa di S. Nicola da Bari, ristrutturata nel 1930 in stile moderno, che festeggia il patrono ogni 6 dicembre. Nelle vicinanze \u00e8 possibile visitare anche la sorgente d'acqua detta \"Capita\", il prato di Pian de Peloni e il prato di Piano Croci."}
{"id": "1725430", "revid": "46291", "url": "https://it.wikipedia.org/wiki?curid=1725430", "title": "Cardo gobbo di Nizza Monferrato", "text": "Il Cardo gobbo di Nizza Monferrato \u00e8 un vegetale che rientra nel genere Cynara, appartenente alla famiglia delle Asteraceae, anche detta \"Compositae\".\nNoto nella variet\u00e0 detta \"spadone\", ha per nome scientifico \"Cynara cardunculus L. var. altilis D.C.\" e per area di produzione Nizza Monferrato e i comuni limitrofi, in particolar modo i terreni sabbiosi del fiume Belbo.\nLa denominazione \"gobbo\" deriva dal tipo di coltivazione cui \u00e8 sottoposto. A Nizza Monferrato questo ortaggio, per superare la rigidit\u00e0 dell'inverno, viene parzialmente sotterrato; in questo modo la pianta, nel tentativo di cercare la luce, si curva verso l'alto assumendo la caratteristica forma gobba. Questo trattamento permette alla pianta di superare i mesi pi\u00f9 freddi e, in particolare, rende il gambo bianco, pi\u00f9 tenero e delicato al palato. Nel saluzzese, invece, il cardo viene impacchettato con pesanti fogli di carta legati intorno strettamente: la pianta assume cos\u00ec un aspetto diritto, bianco e tenero.\nUso in cucina.\nFamoso \u00e8 il suo utilizzo nella bagna c\u00e0uda, piatto tipico della gastronomia piemontese."}
{"id": "1725437", "revid": "871355", "url": "https://it.wikipedia.org/wiki?curid=1725437", "title": "BMW Xa", "text": "Il BMW Xa era un motore aeronautico radiale a 5 cilindri raffreddato ad aria sviluppato dall'azienda aeronautica tedesca BMW-Flugmotorenbau GmbH e destinato ad equipaggiare velivoli leggeri da turismo e da addestramento.\nProdotto a partire dal 1931, lo Xa, che derivava direttamente dal BMW X dal quale si differenziava per la maggior cubatura, pur vantando le buone caratteristiche ereditate dal predecessore venne prodotto in un numero limitato di unit\u00e0."}
{"id": "1725439", "revid": "411670", "url": "https://it.wikipedia.org/wiki?curid=1725439", "title": "Foj\u00f2t", "text": "Il foj\u00f2t (pronuncia: ) \u00e8 un caratteristico tegame in terracotta smaltata o porcellana. \u00c8 costituito da due elementi diversi costruiti in un sol pezzo: un vano inferiore che \u00e8 il fornelletto in cui si colloca un lumino, e un contenitore superiore nel quale si versano liquidi e salse da scaldare o mantenere caldi.\nSi pone nel centro del tavolo in modo che tutti i commensali ne possano attingere. Se di piccola dimensione, come quello nella foto, se ne usa uno per commensale.\n\u00c8 tipico della cucina piemontese e si usa soprattutto per la bagna c\u00e0uda. Pu\u00f2 essere utilizzato anche per la fonduta."}
{"id": "1725446", "revid": "767487", "url": "https://it.wikipedia.org/wiki?curid=1725446", "title": "Maes Hughes", "text": ""}
{"id": "1725448", "revid": "1564499", "url": "https://it.wikipedia.org/wiki?curid=1725448", "title": "AREA Science Park", "text": "L'Area di Ricerca Scientifica e Tecnologica di Trieste - AREA Science Park \u00e8 un ente pubblico nazionale di ricerca controllato e vigilato dal Ministero dell'Universit\u00e0 e della Ricerca; fu istituito nel 1978, si occupa di ricerca e innovazione e gestisce il Parco Scientifico e Tecnologico multisettoriale di Trieste. \u00c8 presieduta dalla professoressa Caterina Petrillo.\nOperativit\u00e0.\nLe attuali linee di attivit\u00e0 sono:\nConsistenza.\n\"Parco scientifico e tecnologico\"\n\"Generazione d'impresa\"\n\"Innovazione\"\n\"Piattaforme tecnologiche\""}
{"id": "1725456", "revid": "436907", "url": "https://it.wikipedia.org/wiki?curid=1725456", "title": "Crying at the Discoteque", "text": "Crying at the Discoteque \u00e8 un singolo del gruppo musicale svedese Alcazar, pubblicato l'8 gennaio 2001 come secondo estratto dal primo album in studio \"Casino\".\nDescrizione.\nIl brano utilizza un sample di \"Spacer\", brano scritto e composto nel 1979 dagli Chic per la cantante francese Sheila.\nIl singolo rappresenta il punto di maggior successo del gruppo, che con questo brano \u00e8 entrato nelle classifiche di tutta Europa.\nLa canzone \u00e8 stata scritta da Alexander Bard, Anders Wollbeck, Anders Hansson e Michael Goulos e prodotta da Bard e Hansson insieme a Johan S. \u00c8 divenuto uno dei tormentoni estivi del 2001.\nVideo.\nI membri del gruppo stanno cantando la canzone con dei vestiti metallizzati su uno scenario con delle rocce finte con, dietro, dei figuranti con delle teste di animali che danzano."}
{"id": "1725461", "revid": "1888309", "url": "https://it.wikipedia.org/wiki?curid=1725461", "title": "Cesare Speciano", "text": "Biografia.\nCesare Speciano era figlio di Giovanni Battista Speciano, capitano di quella che, a Milano, era la milizia di Porta Nuova. \nSuo fratello maggiore fu Francesco Speciani, anch'egli ecclesiastico ed abate commendatario.\nOrdinato presbitero per l'arcidiocesi di Milano nel 1567, in quanto appartenente alla nobile famiglia degli Speciani gli venne affidata una rendita fissa con l'abbazia commendataria di San Pietro all'Olmo dopo la rinuncia del fratello. Qui diede commissione per la realizzazione del campanile.\nDopo essere stato a Roma come segretario della Congregazione dei vescovi e regolari (1577), ricevette la nomina a vescovo di Novara il 28 novembre 1584. A questo incarico pastorale ne doveva seguire uno diplomatico con la nomina a nunzio apostolico in Spagna, alla corte di Filippo II, dove dal 1586 al 1588 fu impegnato nella promozione delle riforme decise dal concilio di Trento. Anche nella diocesi di Novara cerc\u00f2 di attuare i decreti del concilio tridentino, occupandosi in particolare della disciplina, dell'istruzione e della moralit\u00e0 del clero, che doveva occuparsi della cura d'anime. Cerc\u00f2 di estirpare le superstizioni presenti in diocesi e a tal fine il 9 maggio 1590 eman\u00f2 l'editto \"De superstitionis evitandis\", che fornisce anche informazioni sulle credenze e sui miti diffusi fino ad allora. Durante la permanenza a Novara comp\u00ec la visita pastorale e celebr\u00f2 un sinodo nel 1590 (pubblicato nel 1591); a lui si deve l'ampliamento del palazzo episcopale e il nuovo coro della cattedrale.\nTrasferito alla sede di Cremona il 30 gennaio 1591, per volere di papa Clemente VIII dal 1592 al 1598 fu di nuovo impegnato sul fronte diplomatico come nunzio apostolico a Praga presso Rodolfo II. Tornato nella diocesi cremonese, ebbe modo di celebrare due sinodi nel 1599 e nel 1603. Vi fond\u00f2 nel 1600 il collegio dei gesuiti, cui lasci\u00f2 in eredit\u00e0 i suoi beni per l'edificazione del collegio e della chiesa dei santi Marcellino e Pietro.\nNel 1602 l'imperatore Rodolfo II gli affid\u00f2 il delicato incarico di mediatore nella lunga vicenda legata alla successione del feudo imperiale di Castel Goffredo, che, dopo l'assassinio di Rodolfo Gonzaga, vedeva contrapposti davanti alla corte imperiale il duca di Mantova Vincenzo I Gonzaga ed il cugino Francesco Gonzaga, marchese di Castiglione. Il piano precedeva la cessione della fortezza di Castel Goffredo a favore di Mantova contro lo scambio delle terre di Medole in favore di Francesco Gonzaga. Il vescovo convoc\u00f2 le parti davanti al Governatore di Milano Pedro Enr\u00edquez de Acevedo, che siglarono l'accordo il 20 giugno 1602.\nMor\u00ec a Cremona il 21 agosto 1607.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1725464", "revid": "6923", "url": "https://it.wikipedia.org/wiki?curid=1725464", "title": "Castello degli Orsini", "text": "Il castello degli Orsini si trova a Morlupo, in provincia di Roma.\nStoria e descrizione.\nIl castello attuale fu ricostruito dopo che quello precedente, di epoca medioevale, and\u00f2 distrutto nel 1433.\nSi trova in fondo alla via del Corso ed \u00e8 posto come sbarramento di protezione dell'ingresso al Rione Mazzocca, in quanto detto rione \u00e8 naturalmente protetto dagli altri lati da profondi e scoscesi dirupi. Esso era certamente munito di mastio, dalla cui sommit\u00e0 si poteva scorgere il sistema di torri di vedetta verso la Flaminia, e verso la Tiberina.\nNel XVI secolo Antimo Orsini, volendo lasciare un segno evidente della sua signoria sul paese, da via ad un'opera di trasformazione del Castello. Il progetto rispecchia nell'impostazione gli schemi tipici della residenza principesca rinascimentale; la pianta ripropone un lessico architettonico di derivazione sangallesca ampiamente diffuso nel Lazio.\nGli ambienti, perfettamente simmetrici, sono disposti intorno ad un cortile quadrato con un lato porticato dal quale si accede alla scala principale. Anche gli ingressi sono simmetrici e rivolti l'uno verso la piazza principale (piazza Giovanni XXIII), l'altro verso il borgo.\nCon il rifacimento della Porta Romana venne anche attuata la ristrutturazione della torre, definitivamente unita al castello mediante la creazione di un passaggio coperto. Sulla nuova porta figura il leone rampante degli Orsini-Aldobrandeschi ed il lupo con il gallo, simbolo della comunit\u00e0 di Morlupo.\nI lavori di costruzione del castello terminarono nel 1598. Il prospetto principale domina completamente la piazza castellana e su ciascun architrave \u00e8 inciso il nome \"Antimus Ursinus\".\nPochi anni dopo, nel 1613, gli Orsini vendono il feudo alla famiglia Borghese e da questo momento il Palazzo perde la sua importanza, non pi\u00f9 abitato dal feudatario, diviene la residenza del governatore ed \u00e8 in gran parte utilizzato come granaio.\nNel 1652 viene realizzata la scala sulla piazza, a destra dell'ingresso principale."}
{"id": "1725465", "revid": "765341", "url": "https://it.wikipedia.org/wiki?curid=1725465", "title": "Teodoro Sainz Rueda", "text": "Biografia.\nTeodoro Sainz de Rueda nacque a Briviesca l'8 novembre 1835 da una famiglia facoltosa. Coltiv\u00f2 gli studi letterari con preferenza per l'antichit\u00e0 classica. Fu un emerito latinista e insegn\u00f2 in diversi istituti.\nA Madrid dal 1857 al 1862 frequent\u00f2 la facolt\u00e0 di Filosofia e Lettere della Universit\u00e0 Centrale madrilena. Proprio in quegli anni Juli\u00e1n Sanz del R\u00edo aveva tradotto le opere del filosofo tedesco Karl Krause. Fu tra i primi ad aderire al circolo filosofico dei \"krausisti\" a cui appartennero, fra gli altri, Vicente Romero Gir\u00f3n (1835-1900), R\u00edos Portilla, Benito P\u00e9rez Gald\u00f3s, Juan U\u00f1a G\u00f3mez e Nicol\u00e1s Salmer\u00f3n, restando fedele fino alla sua morte agli ideali repubblicani e progressisti predominanti in quel circolo.\nNel 1863 figura tra i sottoscrittori della \"Historia Cr\u00edtica de la Literatura Espanola\" pubblicata da Jos\u00e9 Amador de los R\u00edos. Tra gli altri sottoscrittori c'erano Antonio Pirala, storico e politico, Regino Bescansa, editore e libraio di Pamplona, Pablo Gil, professore della Universit\u00e0 di Saragozza ed altri.\nIn quel tempo Teodoro aveva la sua residenza in calle Alcal\u00e0 n.13 presso la Real Academia de Bellas Artes de San Fernando, che a quei tempi ospitava anche la Facolt\u00e0 di Storia naturale, e si leg\u00f2 d'amicizia con il coetaneo Salmer\u00f3n conosciuto alla Universit\u00e0 di Madrid con cui condivideva oltre alla giovane et\u00e0 anche gli ideali repubblicani democratici e di libert\u00e0 che lo porteranno in politica attiva ad essere eletto deputato al Parlamento per il distretto di Villarcayo in Provincia di Burgos nel 1873 mentre il suo amico Salmer\u00f3n ricopriva la carica di Presidente della Prima Repubblica spagnola..\nDopo la caduta della Prima Repubblica spagnola fu, insieme a Salmer\u00f3n, Francisco Giner de los R\u00edos e a un gruppo di intellettuali e professori come lui espulsi dall'insegnamento pubblico per non voler giurare fedelt\u00e0 alla monarchia e alla Chiesa cattolica, tra i fondatori della Instituci\u00f3n Libre de Ense\u00f1anza, ovvero ILE, di cui fu socio fondatore con due azioni (ogni azione equivaleva a 250 pesetas di allora).\nFu tra i fondatori, e per qualche tempo anche gerente, del periodico repubblicano \"La Justicia\" fondato nel 1888 a Madrid e cessato tre mesi dopo la sua morte nel 1897.\nTeodoro Sainz Rueda aveva acquistato nel 1874 una casa di villeggiatura a Baranda di Montija, in cui spesse volte ospit\u00f2 il suo amico Salmer\u00f3n che certamente approfittava della vicinanza delle terme di acqua sulfurea di Gayangos di Montija per curare la sua salute malferma. Questa casa di villeggiatura, chiamata \"Casa jardin\", a Baranda di Montija esiste tuttora anche se in rovina e non pi\u00f9 di propriet\u00e0 degli eredi.\nPer ironia della sorte questa \"Casa jard\u00edn\" fu il quartier generale di una squadra di quei fascisti italiani inviati in Spagna da Mussolini in rinforzo al generale Francisco Franco durante la Guerra civile del 1936-1939 che vide la caduta della Seconda Repubblica spagnola.\nSempre il caso volle che Teodoro Sainz Rueda mor\u00ecsse a Madrid il 28 marzo 1897 lo stesso anno in cui nasceva suo nipote, figlio di Teodoro Sainz Romillo (1865-1924), Teodoro Sainz \u00c1lvarez Mesa (1897-1964) che soffr\u00ec il carcere durante il regime franchista seguito alla Guerra civile spagnola per avere lottato per gli stessi ideali repubblicani del nonno paterno.\nVelilla de San Antonio, un centro a 30\u00a0km da Madrid chiamata \"la piccola Madrid rurale\", ha dedicato una strada sia ai Sainz-Romillo sia ai Sainz-Rueda. Fin dal 1888 una strada di questo centro rurale era intitolato ai \"de Rueda\", facoltosa famiglia che qui aveva estese propriet\u00e0.\nArganda del Rey, comune in provincia di Madrid che fu un importante centro di produzione vinicola alla fine del XIX secolo, ha dedicato una strada ai Sainz Romillo (i fratelli Eugenio e Teodoro, eredi della azienda vinicola paterna)."}
{"id": "1725471", "revid": "287204", "url": "https://it.wikipedia.org/wiki?curid=1725471", "title": "Jacques Dreze", "text": ""}
{"id": "1725472", "revid": "307923", "url": "https://it.wikipedia.org/wiki?curid=1725472", "title": "Cuscinetto", "text": ""}
{"id": "1725473", "revid": "22356", "url": "https://it.wikipedia.org/wiki?curid=1725473", "title": "Glyptotherium texanum", "text": ""}
{"id": "1725484", "revid": "1494169", "url": "https://it.wikipedia.org/wiki?curid=1725484", "title": "Imbabura", "text": ""}
{"id": "1725486", "revid": "91078", "url": "https://it.wikipedia.org/wiki?curid=1725486", "title": "Flos", "text": ""}
{"id": "1725497", "revid": "161273", "url": "https://it.wikipedia.org/wiki?curid=1725497", "title": "Meteor crater", "text": ""}
{"id": "1725498", "revid": "838137", "url": "https://it.wikipedia.org/wiki?curid=1725498", "title": "Marco Aurelio Balbis Bertone", "text": "Biografia.\nMarco Aurelio Balbis Bertone nacque a Chieri il 2 giugno 1725. Dopo aver compiuto gli studi, nel 1749 ottenne la laurea in teologia a Torino.\nVenne nominato vescovo di Novara il 3 gennaio 1757; ivi svolse un'intensa attivit\u00e0 pastorale, testimoniata dai 73 tomi di \"Atti di Visita\" ancora oggi conservati presso la biblioteca della cattedrale di Santa Maria Assunta. Nel 1778 celebr\u00f2 un Sinodo per la propria diocesi, e successivamente fond\u00f2 il seminario di Gozzano, potenziando quello gi\u00e0 attivo di Novara. Con il suo episcopato ebbe termine la giurisdizione feudale dei vescovi sulla Riviera di San Giulio (1767).\nMor\u00ec a Novara il 17 maggio 1789 e fu sepolto in cattedrale.\nGenealogia episcopale.\nLa genealogia episcopale \u00e8:"}
{"id": "1725511", "revid": "12290", "url": "https://it.wikipedia.org/wiki?curid=1725511", "title": "Sub-Mariner", "text": ""}
{"id": "1725514", "revid": "1961055", "url": "https://it.wikipedia.org/wiki?curid=1725514", "title": "Giacomo Filippo Gentile", "text": "Biografia.\nGiacomo Filippo Gentile nacque a Genova l'8 settembre 1809.\nDopo aver compiuto gli studi, ottenne la Laurea in Diritto nel 1838.\nMinistero episcopale.\nIl 27 gennaio 1843 fu nominato vescovo ordinario della diocesi di Novara, da papa Gregorio XVI, succedendo al cardinale e vescovo Giuseppe Morozzo Della Rocca, deceduto all'et\u00e0 di 84 anni. La sua consacrazione episcopale avvenne il 7 maggio dello stesso anno, per imposizione delle mani del cardinale Placido Maria Tadini.\n\u00c8 stato l'ultimo vescovo a prendere possesso della diocesi (sempre nel 1843) montando la mula bianca, come prescriveva allora il cerimoniale dei vescovi. Nello stesso anno nomin\u00f2 Pietro Scavini rettore generale di tutti i Seminari della diocesi, e, l'anno successivo, lo elev\u00f2 a vicario generale per la diocesi gaudenziana.\nDurante il suo episcopato, tra le altre cose, venne abbattuta l'antica cattedrale romanica ed eseguito il progetto di ricostruzione, in stile neoclassico, ad opera di Alessandro Antonelli. I lavori si conclusero nel 1869 e, il successivo 2 ottobre, il vescovo Gentile consacr\u00f2 il nuovo luogo di culto, assistito dai vescovi Paolo Angelo Ballerini, Patriarca di Alessandria d\u2019Egitto, Giacomo Antonio Colli, vescovo di Alessandria e gi\u00e0 canonico a Novara e Francesco Gandolfo, vescovo di Corneto di Civitavecchia.\nA lui sono dovute inoltre le consacrazioni delle Chiese Parrocchiali di Bellinzago Novarese (17 novembre 1844) e Oleggio (6 luglio 1868), entrambe opere antonelliane.\nMorte e sepoltura.\nGiacomo Filippo Gentile mor\u00ec a Cornigliano Ligure, in provincia e arcidiocesi di Genova, il 23 ottobre 1875, all'et\u00e0 di 66 anni. Dopo i funerali, il suo corpo fu sepolto a Gozzano nella chiesa di Santa Maria del Boggio. Le sue insegne sono tuttora collocate nel Palazzo Vescovile di Gozzano, vicino allo scalone interno.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1725515", "revid": "161273", "url": "https://it.wikipedia.org/wiki?curid=1725515", "title": "Cratere di Barringer", "text": ""}
{"id": "1725517", "revid": "339392", "url": "https://it.wikipedia.org/wiki?curid=1725517", "title": "82\u00aa Divisione Aviotrasportata", "text": ""}
{"id": "1725519", "revid": "486946", "url": "https://it.wikipedia.org/wiki?curid=1725519", "title": "Trofeo Giacinto Facchetti", "text": ""}
{"id": "1725523", "revid": "92723", "url": "https://it.wikipedia.org/wiki?curid=1725523", "title": "Porphyrio alleni", "text": "La gallinella di Allen (Porphyrio alleni), nota in passato come gallinella minore, \u00e8 un piccolo uccello acquatico della famiglia dei Rallidi.\nQuesto uccello \u00e8 chiamato cos\u00ec in onore di un ufficiale navale britannico, il contrammiraglio William Allen (1770-1843).\nDescrizione.\nNelle dimensioni \u00e8 simile al rallo d'acqua, che \u00e8 solo leggermente pi\u00f9 grande. La gallinella di Allen ha un corto becco rosso, il dorso verdastro e le regioni inferiori viola. Ha zampe rosse munite di lunghe dita ed una corta coda bianca che presenta una barra scura sulla parte inferiore. I maschi riproduttivi hanno uno scudo frontale azzurro, che nelle femmine \u00e8 verde. Le gallinelle di Allen immature sono bruno sabbia con un sottocoda marroncino. I pulcini lanuginosi sono neri, come quelli di tutti i ralli.\nDistribuzione e habitat.\nVive nelle paludi e nei laghi dell'Africa sub-sahariana. In queste zone costruisce un nido galleggiante, dove depone 2-5 uova. Questa specie \u00e8 parzialmente migratrice, dal momento che compie piccoli spostamenti stagionali.\nStraordinariamente, questo volatore in apparenza debole non \u00e8 solamente l'unica specie con un areale prettamente africano sub-sahariano ad aver raggiunto la Gran Bretagna, ma lo ha fatto per ben due volte. \u00c8 apparsa anche come visitatrice occasionale in alcuni altri Paesi europei.\nBiologia.\nQuesti uccelli immergono il becco nel fango o nell'acqua bassa, raccogliendo inoltre il cibo che individuano con la vista. Si nutrono soprattutto di insetti e di animali acquatici. Quando nuotano tengono la testa bassa.\nDurante la stagione degli amori le gallinelle di Allen sono molto riservate, soprattutto quando si trovano nelle fitte paludi da loro preferite, ed \u00e8 molto pi\u00f9 facile udirle che vederle. Sono uccelli piuttosto rumorosi ed emettono un acuto richiamo nasale che risuona come un \"pruk\". \u00c8 molto pi\u00f9 facile vederle quando sono in migrazione o quando svernano."}
{"id": "1725524", "revid": "1305772", "url": "https://it.wikipedia.org/wiki?curid=1725524", "title": "Pompeiopoli", "text": "Pompeiopoli (\"Pompeiopolis\") pu\u00f2 riferirsi a:"}
{"id": "1725527", "revid": "599013", "url": "https://it.wikipedia.org/wiki?curid=1725527", "title": "Serge Blanc", "text": ""}
{"id": "1725528", "revid": "92723", "url": "https://it.wikipedia.org/wiki?curid=1725528", "title": "Bernard McLaughlin", "text": "Fu membro della Winter Hill Gang ed in seguito, insieme ai fratelli Georgie e Punchy, fu capo della Charlestown Mob.\nLui e i fratelli decisero di lasciare la Winter Hill Gang per il fatto che si sentirono traditi da parte del capo James McLean, che, per suo ordine, colp\u00ec violentemente Georgie senza motivo.\nIn seguito Bernie si rec\u00f2 di persona da McLean per avere delle adeguate giustificazioni; McLean si rifiut\u00f2 di parlargli e Bernie dichiar\u00f2 guerra a McLean. Dal giorno successivo i McLaughlins piazzarono una bomba sotto la macchina di McLean; quest'ultimo se ne accorse e si salv\u00f2 in tempo. McLean si vendic\u00f2 sui McLaughlins, uccidendo proprio Bernie, davanti a molta gente, in una piazza di Charlestown. McLean fu immediatamente arrestato e portato in prigione dove scont\u00f2 due anni; in seguito alla scarcerazione, McLean continu\u00f2 questa battaglia contro i due superstiti McLaughlins, uccidendo, nel '65, Edward McLaughlin. Ultimo superstite George McLaughlin vendic\u00f2 i due fratelli uccisi da McLean, mandando l'amico Cornelius Hughes ad uccidere lo stesso McLean nel 1966 a Boston; essendo responsabile della morte di McLean, Georgie fu arrestato e condotto in prigione, dove sta ancora scontando la pena, anche per gli omicidi di un impiegato bancario e di Russell Nicholson."}
{"id": "1725529", "revid": "123459053", "url": "https://it.wikipedia.org/wiki?curid=1725529", "title": "Iveco EuroClass", "text": "L'Iveco 380 EuroClass, dal 2002 Irisbus 389 EuroClass, \u00e8 un modello di autobus interurbano e gran turismo disegnato e prodotto prima dall'azienda italiana Iveco e poi dalla joint venture italo-francese Irisbus tra il 1993 e il 2007.\nProdotto nello stabilimento di Valle Ufita a Flumeri, in Italia, l'EuroClass si \u00e8 diffuso ampiamente in tutta la penisola anche nelle versioni con carrozzerie realizzate da Padane e Dalla Via. La versione HD si \u00e8 aggiudicata il titolo di Coach of the Year nel 1995.\nProgetto.\nL'EuroClass vede la luce nei primi anni '90: l'obiettivo \u00e8 sostituire l'Iveco 370, in produzione dal 1976, nel segmento del trasporto pubblico interurbano e in quello gran turismo per servizi di noleggio con conducente. Come gi\u00e0 per il 370, le versioni pi\u00f9 accessoriate vengono denominate \"EuroClass Orlandi\" pur essendo anch'esse costruite nello stabilimento di Flumeri.\nAlle versioni normali \u00e8 stato affiancato nel 1996 il TopClass, disegnato da Italdesign Giugiaro sullo stesso telaio ma caratterizzato da un design pi\u00f9 ricercato e dal tetto panoramico in cristallo. Nel 2000 l'EuroClass subisce un piccolo lifting, con dei ritocchi al posteriore e l'adozione di nuovi gruppi ottici circolari, che caratterizzeranno tutti gli EuroClass prodotti da quel momento in avanti mentre a partire dal 2002 il mezzo inizi\u00f2 ad essere prodotto con marchio Irisbus.\nIl suo successore, basato sul telaio dell'Irisbus Iliade e commercializzato come Irisbus Evadys, \u00e8 stato presentato nel 2005 mentre la produzione dell'EuroClass si \u00e8 conclusa definitivamente nel 2007.\nTecnica.\nGli EuroClass, prodotti nello stabilimento italiano di Valle Ufita presso Flumeri, erano inizialmente disponibili con tre motorizzazioni, tutte di origine Fiat-AIFO: 8460.41R (erogante 290 cavalli) e 8460.41S (345 cavalli) per la versione H, 8460.41M (380 cavalli) per la versione HD.\nNel 2002, in occasione del passaggio alle normative Euro III, i propulsori disponibili cambiarono: oltre che con il nuovo Iveco Cursor 8 (352 cavalli), l'EuroClass venne offerto con motori Renault DXi 11, differenti per la versione H (360 cavalli) ed HD (430 cavalli).\nAl debutto l'EuroClass era disponibile con tre tipologie di cambio: manuale o automatico ZF e (per la sole versioni con allestimento \"Orlandi\") anche il semiautomatico ZF AS-Tronic. Dal 2002, con il passaggio al brand Irisbus, diventa disponibile anche il cambio automatico Voith.\nDiffusione.\nL'EuroClass \u00e8 stato acquistato nelle sue varie versioni da svariate aziende di trasporto pubblico italiane. Il maggiore quantitativo si \u00e8 registrato nell'azienda regionale Cotral, che ha acquistato in totale circa 700 esemplari. Nel complesso 188 EuroClass hanno prestato servizio anche per conto di Ferrovia Trento-Mal\u00e8 e Atesina, poi confluite in Trentino Trasporti. ARPA ha acquistato circa una trentina di EuroClass, inclusi diversi TopClass ed EuroClass con carrozzeria Orlandi, che sono confluiti insieme ai pochi esemplari di FAS e GTM nel parco mezzi di TUA.\nScarso successo \u00e8 stato registrato, al contrario, dal \"fratello\" TopClass che \u00e8 stato prodotto in circa 100 esemplari.\nUn esemplare in versione HD prodotto nel 1994 \u00e8 stato rilevato e conservato dall'associazione Storicbus."}
{"id": "1725534", "revid": "118701247", "url": "https://it.wikipedia.org/wiki?curid=1725534", "title": "Thriller (serie televisiva 1973)", "text": "Thriller \u00e8 una serie inglese di telefilm prodotti dalla ATV tra il 1973 e il 1976.\nI 43 episodi di ambientazione, appunto, thriller gialla e misteriosa scaturiscono dalla fervida penna di Brian Clemens, uno dei pi\u00f9 noti autori della tv inglese e creatore di molti degli episodi della serie \"The Avengers\", nonch\u00e9 sceneggiatore dei film \"Terrore cieco\" e \"Il mostro della strada di campagna\".\nGli episodi di \"Thriller\" non presentano serialit\u00e0: ogni episodio \u00e8 una storia a s\u00e9 stante e presenta un cast diverso. In due episodi\nappare un giovane Robert Powell, Il Cristo nel famosissimo Ges\u00f9 di Nazareth di Zeffirelli, (1976).\nLa sigla.\nOgni episodio si apre con un incipit che presenta l'accadimento dei fatti, dopodich\u00e9 si interrompe per lasciar spazio alla sigla in cui un edificio (diverso in ogni puntata) viene inquadrato attraverso un obiettivo fish-eye contornato di rosso.\nLo scorrere delle immagini distorte unito ad una inquietante musica di Laurie Johnson, rendono la sigla piuttosto ansiogena e costituiscono un elemento davvero caratterizzante per questa serie.\nIn Italia la serie \u00e8 stata piuttosto sfortunata: distribuita dalla R.T.I.D., \u00e8 andata in onda a partire dal 1979 su alcune tv locali (prevalentemente su quelle che pi\u00f9 tardi costituiranno il circuito Modulo81), ma poi \u00e8 sostanzialmente scomparsa dagli schermi. In questo circuito vennero messe in onda diverse puntate non programmate sul palinsesto della Rete 2 RAI (l'odierna RAI 2). Tra queste la prima puntata della prima stagione: \"Lady Killer\".\nAll'estero invece la serie ha mantenuto una certa notoriet\u00e0 anche grazie ad alcune repliche che sono state trasmesse, ne sono testimonianza i molti siti web dedicati alla serie.\nLa serie \u00e8 stata trasmessa principalmente da Rai 2 e da Tv Elefante.\nUn importante libro sulla serie (in inglese) \u00e8 stato pubblicato a dicembre 2020 intitolato \"A THRILLER in Every Corner\" ed \u00e8 disponibile in tutto il mondo in valuta locale. I dettagli sono forniti sulla homepage del sito web di \"Thriller\" http://www.mcmweb.co.uk/blacknun/thriller/ e recensito al seguente sito https://dobermann.wymark.org.uk/2021/01/18/a-thriller-in-every-corner/"}
{"id": "1725536", "revid": "287204", "url": "https://it.wikipedia.org/wiki?curid=1725536", "title": "Miguel Angel Alonso", "text": ""}
{"id": "1725542", "revid": "21880", "url": "https://it.wikipedia.org/wiki?curid=1725542", "title": "Porphyrio flavirostris", "text": "La gallinula azzurra (Porphyrio flavirostris) \u00e8 una specie di uccello della famiglia Rallidae. Vive in Argentina, Bolivia, Brasile, Colombia, Ecuador, Guiana Francese, Guyana, Paraguay, Per\u00f9, Suriname, Trinidad e Tobago, Stati Uniti e Venezuela.\nIl becco e lo scudo frontale sono giallo-verdastro pallido. Le copritrici sono azzurro-verdastre, mentre il dorso e la coda virano pi\u00f9 sul bruno. La gola e le regioni inferiori sono bianche, mentre le zampe sono gialle.\nVive nelle paludi con presenza di vegetazione galleggiante, ma si trova anche sulle rive di fiumi e laghi. Il nido \u00e8 costituito da una conca fatta di foglie nel mezzo della fitta vegetazione palustre. La nidiata \u00e8 costituita da 4-5 uova, covate da entrambi i genitori.\nLa dieta comprende invertebrati, insetti e semi raccolti in acqua o tra la vegetazione. Quando \u00e8 in cerca di cibo si arrampica spesso sui rami degli alberi pi\u00f9 bassi che si protendono sopra l'acqua."}
{"id": "1725543", "revid": "121619999", "url": "https://it.wikipedia.org/wiki?curid=1725543", "title": "Proposizione concessiva latina", "text": "Come in italiano, anche in latino si dice proposizione concessiva la frase subordinata che esprime una circostanza nonostante la quale si verifica quanto espresso nella reggente.\nIn latino sono introdotte da varie congiunzioni, e possono essere seguite dal congiuntivo o dall'indicativo (secondo le regole della \"consecutio temporum\"; la negazione \u00e8 \"non\". Nella proposizione reggente, che normalmente segue la concessiva, ci possono essere locuzioni correlate, come \"tamen\",\"verumtamen\" o \"nihilo minus\". Si pu\u00f2 fare un'altra distinzione: le concessive reali e le concessive ipotetiche, a seconda della circostanza (se \u00e8 reale o se \u00e8 supposta). \nI modi per esprimere una concessiva.\nLe concessive introdotte da particelle.\nLe concessive sono in latino, introdotte principalmente da:\nAltri modi per esprimere una concessiva.\nLe proposizioni concessive inoltre, possono essere introdotte da un pronome relativo con il congiuntivo (detta \"relativa impropria di natura concessiva\"); possono essere rese con l'ablativo assoluto (cos\u00ec come le temporali e le causali), col participio congiunto, o anche attraverso un semplice aggettivo. Alcuni esempi:\nBibliografia.\n\"Proposizioni concessive\" in \"Sintassi del verbo per la quinta ginnasio\" a cura di Italo Bartoli, pagg. 318-320, SEI, Torino, 1975."}
{"id": "1725544", "revid": "161273", "url": "https://it.wikipedia.org/wiki?curid=1725544", "title": "Sudbury Basin", "text": ""}
{"id": "1725546", "revid": "123177232", "url": "https://it.wikipedia.org/wiki?curid=1725546", "title": "Presunzione d'innocenza", "text": "La presunzione d'innocenza \u00e8 un principio giuridico secondo il quale un imputato non \u00e8 considerato colpevole sino a che non sia provato il contrario. Nella dottrina giuridica italiana il principio \u00e8 declinato pi\u00f9 propriamente come presunzione di non colpevolezza, perch\u00e9 il processo \u00ab\u00e8 il mezzo mediante il quale alla presunzione d'innocenza si sostituisce quella di colpevolezza\u00bb.\nStoria.\nLe prime teorizzazioni moderne del principio risalgono al 1764 e sono contenute nelle opere di Pietro Verri e Cesare Beccaria. Per esse, nel processo penale, la regola di giudizio impone di assolvere, se non sia stata dimostrata dall'accusa la responsabilit\u00e0 dell'imputato, in ordine al reato ascrittogli, al di l\u00e0 di ogni ragionevole dubbio. La conseguente regola trattamentale segue la condizione dell'imputato fino alla sentenza di condanna, che in alcuni ordinamenti occorre sia passata in giudicato per spiegare pienamente i suoi effetti.\nQuesto principio non \u00e8, sotto il profilo probatorio, una mera trasposizione del principio civilistico dell\"'affirmanti incumbit probatio\" (\"la prova spetta a chi afferma\"): nell'impulso del procedimento, la pretesa punitiva \u00e8 fatta valere dalla pubblica accusa, per cui il principio comporta che sia sempre il pubblico ministero ad addurre le prove del reato; all'imputato basta dimostrare l'inconsistenza di queste prove per andare esente da pena.\nPer converso, le teorizzazioni autoritarie hanno giudicato la presunzione di innocenza come il prodotto di una \u00abgenerica tendenza favorevole ai delinquenti, frutto di un sentimentalismo aberrante e morboso, che ha tanto indebolito la repressione e favorito il dilagare della criminalit\u00e0\u00bb.\nNell'ordinamento internazionale.\nQuesto principio, come viene adottato dalla maggior parte dei paesi occidentali, \u00e8 enunciato solennemente dall'art. 11 della Dichiarazione dei Diritti Umani del 1948; a livello cogente, \u00e8 statuito dall'articolo 6 della CEDU e dall'articolo 48 della Carta di Nizza.\nIn ordine ai suoi limiti temporali, l'articolo 6, \u00a7 2 della CEDU enuncia la presunzione di innocenza di ogni persona accusata di un reato solo sino a quando \u00abla sua colpevolezza non sia stata legalmente accertata\u00bb e, \u00abpoich\u00e9 accertamento legale \u00e8 anche quello contenuto nella sentenza non definitiva di condanna (di primo grado o in grado di appello), deve ritenersi che detto articolo contempli anche una sentenza del genere quale modo di accertamento legale\u00bb. \nInoltre, la Corte europea dei diritti umani \u00abnella sentenza 10 ottobre 2000, \"Daktaras vs Lituania\", ha statuito che la presunzione di innocenza costituisce uno dei requisiti per il giusto processo. Tale principio \u00e8 violato se eventuali dichiarazioni, rilasciate a mezzo stampa, da parte di un pubblico ufficiale riguardo ad un indagato, possano lasciare intendere che egli sia colpevole prima della sentenza di condanna\u00bb.\nNell'ordinamento italiano.\nLa presunzione di innocenza \u00e8 prevista nella costituzione della Repubblica Italiana. Anche in Italia, quindi, dalla caduta del fascismo non \u00e8 l'imputato a dover dimostrare la sua innocenza, ma \u00e8 compito degli accusatori dimostrarne la colpa: l'onere della prova spetta alla pubblica accusa, rappresentata nel processo penale dal pubblico ministero.\nPur in presenza di alcune norme volte ad attribuire provvisoria esecutivit\u00e0 alla sentenza di primo o di secondo grado, il principio impedisce di trattare da colpevole, mediante un'anticipazione della pena, colui che \u00e8 ancora in attesa della sentenza definitiva di condanna. \nPertanto, sino al passaggio in giudicato della condanna (confermata nell'eventuale terzo grado di giudizio della corte suprema di cassazione, a seguito del ricorso in cui sia stata ravvisata una violazione della legge nell'ambito dei procedimenti dei due gradi precedenti) l'imputato potr\u00e0 essere detenuto solo ove sussistano necessit\u00e0 di custodia cautelare. Solo una volta esauriti tutti gli eventuali ricorsi contro la condanna inflittagli egli potr\u00e0 essere considerato a tutti gli effetti un detenuto che sta scontando una pena.\nVari sono stati i tentativi di ridurre l'operativit\u00e0 del principio (soprattutto quando furono introdotti termini massimi di custodia cautelare anche per il periodo successivo alla sentenza di primo grado) di \"non colpevolezza\" sancito dalla Costituzione.\nConseguenze della presunzione d'innocenza sono i principi affermati, oltre che nella Costituzione, nella normativa che adegua il codice di procedura penale all'esigenza di assicurare un giusto processo. Essa in sintesi ribadisce:\nCritiche.\nLe critiche alla declinazione italiana della presunzione di non colpevolezza sono essenzialmente di due tipi.\nDa un lato ci si \u00e8 lamentato che alcune prove di tipo confessorio siano cos\u00ec auto-evidenti che, rese in un sistema che oramai garantisce la libera autodeterminazione dell'imputato, dovrebbero avere gi\u00e0 l'effetto di scardinare la presunzione, al di l\u00e0 del giudicato formale. Secondo Gerardo D'Ambrosio, \u00abi nostri Costituenti [...] ancorarono la presunzione di non colpevolezza al passaggio in giudicato della sentenza, praticamente al terzo grado di giudizio, perch\u00e9 l'allora vigente codice Rocco del 1930 prevedeva un processo squisitamente inquisitorio in cui [...] l'esercizio del diritto di difesa era molto limitato, e non solo nella fase dell'istruttoria, ed era molto difficile, essendo la prova stata raccolta nel segreto dell'istruttoria, togliere il processo dai binari in cui era stato incardinato. La stessa struttura del processo inquisitorio e la sua forma scritta, del resto, avevano suggerito al legislatore di introdurre nel 1951 le Corti d'Assise d'Appello. Ma, a parte le sopraddette considerazioni, credo che a nessuno appaia ormai razionale che un imputato, raggiunto da prove schiaccianti, avendo magari reso anche piena confessione dinanzi al Giudice, senza che il difensore nulla abbia obiettato, possa ancora beneficiare della presunzione di non colpevolezza sino all'esito del giudizio di cassazione\u00bb.\nDall'altro lato si \u00e8 lamentato che talvolta esiti processuali non di merito, ma meramente di rito, ostino alla formazione di un giudicato di colpevolezza, cosa che per\u00f2 non dovrebbe impedire lo stigma sociale per il mancato reo: \u00abUn conto \u00e8 che uno venga assolto perch\u00e9 le prove dimostrano che non c'entra. Un conto \u00e8 che le prove vengano meno. Tu lo devi assolvere ma non vuol dire affatto che \u00e8 innocente. Se non fai il giudice ma lo storico, tu scrivi che quello \u00e8 il mandante dell'omicidio, perch\u00e9 ci sono degli elementi ragionevoli per ritenere che sia il mandante dell'omicidio. [...] Ha conquistato una prescrizione. [...] Facciamo un caso. Il mio vicino, quello cui affido mia figlia per accompagnarla a scuola, viene accusato di essere un pedofilo. non si pronuncia la Corte di Cassazione \u00e8 innocente. Ma io continuo ad affidargli mia figlia?\u00bb"}
{"id": "1725548", "revid": "15756", "url": "https://it.wikipedia.org/wiki?curid=1725548", "title": "E\u00f3gan I di Strathclyde", "text": "Biografia.\nSimeone di Durham ricorda come \"Ouuen, re dei Cumbriani\", fu sconfitto insieme a Olaf III Guthfrithson di Dublino e Costantino II di Scozia (signore di Owen), da re Atelstano d'Inghilterra nel 934. Non si conosce bene la data d'inizio del suo regno. \n\u00c8 possibile che Owen fosse il figlio di re Dyfnwal I, mentre per altri (anche se ci\u00f2 \u00e8 molto controverso) sarebbe invece stato nipote di Costantino. \nMolti storici pensano che Owen mor\u00ec nella battaglia di Brunanburh (937) e infatti Simeone di Durham dice che i Cumbriani erano presenti alla battaglia. "}
{"id": "1725555", "revid": "767487", "url": "https://it.wikipedia.org/wiki?curid=1725555", "title": "Un americano in vacanza", "text": "Un americano in vacanza \u00e8 un film del 1946 diretto da Luigi Zampa.\nHa avuto una distribuzione internazionale diversificata: negli Stati Uniti \u00e8 stato proiettato dal 31 gennaio 1947; in Svezia dal 30 marzo 1948; nel Regno Unito ha avuto distribuzione solo nel 1949. In Italia \u00e8 stato ripresentato il 16 ottobre 2009 nell'ambito del Festival Internazionale del Film di Roma.\nTrama.\nIl film tratteggia un delicato incontro sentimentale tra una maestrina italiana ed un militare americano, sullo sfondo della guerra, prossima alla fine."}
{"id": "1725556", "revid": "661526", "url": "https://it.wikipedia.org/wiki?curid=1725556", "title": "RCAF", "text": ""}
{"id": "1725557", "revid": "121414218", "url": "https://it.wikipedia.org/wiki?curid=1725557", "title": "CFM International", "text": "CFM international \u00e8 una joint venture, formata nel 1974 tra l'azienda statunitense GE Aviation e la francese Snecma, che si occupa dalla produzione di motori aeronautici per l'aviazione civile e militare.\nCFM non \u00e8 una sigla, il nome dell'azienda (\"CFM\") e il nome del motore (\"CFM56\") sono il risultato della combinazione delle designazioni di due motori delle due compagnie madri: CF6 per GE e M56 (a indicare il 56\u00b0 motore sviluppato) per Snecma.\nIl suo unico motore prodotto (fino al LEAP) \u00e8 il CFM56 che \u00e8 entrato in esercizio nel 1974 e, nonostante alcuni problemi iniziali di natura politica, \u00e8 ora diventato uno dei pi\u00f9 comuni turboventola dell'aviazione civile nel mondo con una produzione che, nelle sue quattro varianti, ha superato le 20.000 unit\u00e0.\nIl motore \u00e8 ampiamente utilizzato sul Boeing 737; mentre in campo militare, con la designazione USAF F108, ha gradualmente rimpiazzato dal 1980 il Pratt &amp; Whitney JT3D sui KC-135 Stratotanker, dando origine alla variante KC-135R di questo aereo.\nNella sua variante CFM56-5C \u00e8 anche il motore standard degli Airbus A340-200 e 300 ed \u00e8 utilizzato anche dagli Airbus A320.\nL'azienda sta sviluppando il nuovo LEAP, che \u00e8 entrato in servizio nel 2016."}
{"id": "1725558", "revid": "111823673", "url": "https://it.wikipedia.org/wiki?curid=1725558", "title": "Emilio Castelar", "text": "Biografia.\nEmilio Castelar y Ripoll rimasto orfano a sette anni - il padre Manuel si era rifugiato a Gibilterra per sfuggire alla condanna a morte con l'accusa di filo-francesismo durante la restaurazione borbonica di Ferdinando VII - fu cresciuto dalla madre che gli ispir\u00f2 l'amore per la lettura. Studi\u00f2 Diritto e Filosofia a Madrid e nel 1857 ottenne la cattedra di Storia filosofica e Storia spagnola. Nello stesso anno fece il suo primo intervento durante un congresso del Partito Democratico e subito fu riconosciuto anche dalla stampa madrilena come un oratore eccezionale e un paladino della libert\u00e0 e della democrazia.\nSi dedic\u00f2 alla politica prima scrivendo sulla stampa periodica e poi fondando nel 1864 il suo giornale: \"La Democrazia\" tramite il quale propugnava la sua idea di una democrazia repubblicana liberale in contrapposizione con quella di Pi y Margall pi\u00f9 estremista e federalista. Tutti gli eventi che vanno sotto il nome di sessennio democratico lo videro in prima linea in difesa degli ideali di libert\u00e0, giustizia come base di una repubblica democratica e liberale. Memorabile fu il suo discorso alle \"Cortes\" nel 1870 in favore dell'abolizione della schiavit\u00f9 nelle colonie spagnole in cui disse: \"\"Dopo diciannove secoli di cristianesimo ancora esistono schiavi, ma solo nei cattolicissimi paesi di Spagna e di Brasile. Mentre, dopo un secolo di lotte rivoluzionarie, non ci sono pi\u00f9 schiavi in quei paesi dove la rivoluzione ha trionfato\u201d.\"\nTra i molti incarichi politico-istituzionali ricoperti in quel periodo tormentato della storia di Spagna ricordiamo la sua elezione a Presidente della Prima Repubblica spagnola, seguite alle dimissioni di Nicol\u00e1s Salmer\u00f3n il 7 settembre 1873. Castelar nel tentativo di salvare il salvabile, data la situazione drammatica del Paese, sospese i poteri del Parlamento, e affid\u00f2 a militari di professione, non sempre fedeli alla Repubblica, il compito di riportare l'ordine nel paese sull'orlo dell'anarchia. Il 3 gennaio 1874 rassegn\u00f2 le dimissioni dopo che al Parlamento fu votato Eduardo Palanca Asensi. Durante questa votazione avvenne il colpo di Stato militare del generale Manuel Pav\u00eda che sciolse definitivamente il Parlamento, offrendo a Castelar di nuovo la Presidenza della Repubblica che ricus\u00f2 e che invece fu accettata dal generale Serrano.\nLa Prima Repubblica era praticamente morta e presto ci sarebbe stata la restaurazione borbonica in cui Castelar, dopo un breve esilio in Francia, fece ritorno in Spagna e fu accolto nella reale Accademia spagnola, continuando la sua attivit\u00e0 politica di impronta per\u00f2 riformista nel tentativo di influire in senso democratico dall'interno del sistema monarchico. Dopo che negli anni novanta furono approvati il suffragio universale e le giurie popolari Castelar si ritir\u00f2 dalla vita politica consigliando ai suoi seguaci di aderire al Partito liberale di Sagasta. Fu membro della Massoneria e raggiunse il 33\u00ba grado del Rito scozzese antico ed accettato.\nOltre a essere stato uno dei pi\u00f9 eloquenti oratori di Spagna fu anche un grande scrittore di prosa romantico con opere come \"Recuerdos de Italia,\" novelle come \"Ernesto\", \"Fra Filipo Lippi\" e una serie di articoli, discorsi studi giuridici, storici e di critica letteraria, art\u00edstica, e saggi politici. A Madrid nel 1908 gli \u00e8 stato eretto un monumento opera del famoso scultore Mariano Benlliure. \nGrande ammiratore dell'attrice spagnola Maria \u00c1lvarez Tubau, firm\u00f2 nel 1891, insieme a Jos\u00e9 Zorrilla, Nu\u00f1ez de Arce, Campoamor e Jos\u00e9 de Echegaray, oltre ad altri giornalisti, politici e intellettuali, un documento in cui definiva la Tubau \"Dottoressa in Arte Drammatica\"."}
{"id": "1725561", "revid": "1336824", "url": "https://it.wikipedia.org/wiki?curid=1725561", "title": "Royal Canadian Air Force", "text": "La Royal Canadian Air Force, nota anche con la sua sigla RCAF, o la Aviation royale canadienne, tradotta letteralmente in lingua italiana come Forza Reale Aeronautica Canadese, \u00e8 stata, dal 1924 al 1968 ed \u00e8 oggi, la designazione ufficiale della forza aerea militare del Canada, al comando del Department of National Defence e parte integrante delle forze armate canadesi, dal 2011 essa ha ripreso il nome ufficiale di Royal Canadian Air Force ed \u00e8 tornata autonoma nell'ambito delle forze armate reali del Canada.\nImpegnato attivamente durante la seconda guerra mondiale, dopo il 1968 assunse la nuova denominazione di Canadian Forces Air Command (AIRCOM), continuando per\u00f2 a definire se stessa una \"Air Force\", ossia una forza aerea, e continuando a mantenere le tradizioni e riconoscendosi nella storia della RCAF.\nStoria.\nLe origini e l'intervento durante la Prima guerra mondiale.\nL'avvento dell'aviazione in Canada risale al 23 febbraio 1909, quando un velivolo progettato dalla Aerial Experiment Association, l'AEA Silver Dart di Alexander Graham Bell, venne portato in volo per la prima volta dalla superficie ghiacciata del lago du Bras-d'Or a Baddeck, nella Nuova Scozia, con J.D. McCurdy ai comandi. Il volo, che copr\u00ec la distanza di solo mezzo mi (circa 800 m), fu il primo \"volo controllato a motore\" (ed il primo compiuto con un aeromobile \"pi\u00f9 pesante dell'aria\") compiuto in territorio canadese ed in tutto l'Impero britannico. Un secondo e ben pi\u00f9 lungo volo, di 20\u00a0mi (oltre 32 km) venne compiuto, sempre dal lago du Bras-d'Or, il successivo 10 marzo dello stesso anno.\nIl buon esito del volo aliment\u00f2 la speranza che il Department of Militia and Defence, l'allora dipartimento deputato alla difesa ed all'acquisto di nuove armi, potesse esprimere interesse per il velivolo. Bench\u00e9, a quel tempo, la diffidenza circa una reale applicazione del nuovo mezzo aereo fosse ancora molto forte, un lungimirante ufficiale propose di dimostrare le capacit\u00e0 del velivolo invitando il gruppo di pionieri presso Camp Petawawa. Il 2 agosto 1909 il \"Silver Dart\", davanti ad una commissione esaminatrice, comp\u00ec con successo quattro voli con il solo inconveniente occorso a McCurdy durante l'ultimo quando, in fase di atterraggio, colp\u00ec un rialzo sul terreno causando gravi danni alla struttura del velivolo. L'entit\u00e0 delle riparazioni sugger\u00ec di non intervenire sulla struttura e quello fu l'ultimo volo compiuto dal Silver Dart. Un secondo velivolo, il \"Baddeck No.1\", venne portato in volo qualche giorno pi\u00f9 tardi ma anche questo si danneggi\u00f2 irreparabilmente durante il suo secondo atterraggio. Prima dell'incidente, comunque, il \"Silver Dart\" comp\u00ec anche il primo volo passeggeri canadese con un \"pi\u00f9 pesante dell'aria\" quando McCurdy port\u00f2 a bordo la sua compagna, F.W. Baldwin. Gli incidenti occorsi ai velivoli aumentarono la diffidenza da parte del Department of Militia and Defence che si disinteress\u00f2 da quel momento dello sviluppo del trasporto aereo. Solamente allo scoppio della Prima guerra mondiale il governo canadese espresse un interesse per l'uso dell'aereo in campo militare.\nCome conseguenza della crisi di luglio, il 4 agosto 1914 il Canada si trov\u00f2 coinvolto nel conflitto in virt\u00f9 della dichiarazione di guerra della Gran Bretagna all'Impero tedesco. Alcune nazioni europee avevano gi\u00e0 cominciato ad utilizzare gli aerei a scopo militare per cui l'allora ministro per l'armamento e la difesa canadese Sam Hughes, intento ad organizzare la Canadian Expeditionary Force (CEF), chiese in quale modo il Canada potesse contribuire all'aviazione militare. Da Londra pervenne in risposta la richiesta per l'immediato invio di sei piloti esperti, richiesta che Hughes non era per\u00f2 in grado di ottemperare.\nHughes riusc\u00ec comunque ad autorizzare la creazione di una piccola unit\u00e0 aerea in supporto alla CEF diretta in Gran Bretagna, istituita il 16 settembre 1914 con la designazione Canadian Aviation Corps, composta da due ufficiali ed un meccanico, con a disposizione una cifra pari a 5\u00a0000 dollari per l'acquisto di un velivolo dalla Burgess Company in Massachusetts e destinato ad essere consegnato a Qu\u00e9bec. Il biplano Burgess-Dunne venne consegnato il 1\u00ba ottobre 1914, quindi inviato immediatamente via nave verso l'Inghilterra. Al suo arrivo il velivolo venne trasportato nella piana di Salisbury dov'era schierato il CEF per l'addestramento, tuttavia il Burgess-Dunne non venne mai utilizzato e si deterior\u00f2 velocemente a causa del clima umido invernale. Il 7 maggio 1915 il Canadian Aviation Corps venne dismesso.\nDurante la Prima guerra mondiale furono oltre 20\u00a0000 i volontari canadesi che si arruolarono nelle britanniche Royal Flying Corps (RFC) e Royal Naval Air Service, fucine di assi come William Barker, W.A. \"Billy\" Bishop, Raymond Collishaw, Roy Brown e Wilfrid \"Wop\" May. Nel 1917 l'RFC istitu\u00ec delle scuole di volo in Canada per reclutare ed istruire il personale aereo. Il governo canadese inoltre anticip\u00f2 all'RFC la cifra occorrente a fondare un'azienda aeronautica a Toronto, la Canadian Aeroplanes, senza peraltro parteciparvi in prima persona.\nGi\u00e0 dal 1915 la Gran Bretagna sugger\u00ec al Canada di considerare l'aumento delle sue unit\u00e0 aeree, tuttavia bisogn\u00f2 aspettare la primavera 1918 perch\u00e9 il governo canadese propose la formazione di un wing, l'equivalente dello stormo, composto di otto squadron (squadriglie) per operare con il Canadian Corps in Francia. La proposta venne valutata eccessiva dall'Air Ministry britannico che prefer\u00ec istituire solamente due squadron canadesi, uno bombardieri ed un caccia. Il 19 settembre 1918 il governo canadese autorizz\u00f2 l'istituzione della Canadian Air Force (CAF) per acquisire il controllo diretto dei due squadron sotto il comando del Lieutenant-Colonel W.A. Bishop, il pi\u00f9 importante asso dell'aviazione dell'Impero britannico ed il primo aviatore canadese ad essere decorato con la Victoria Cross.\nIl 19 giugno 1919, dopo il termine del primo conflitto mondiale, il governo canadese si espresse contro il mantenimento di una forza aerea in tempo di pace ed il 5 febbraio 1920 la Canadian Air Force in Europa fu sciolta senza che abbia mai partecipato ad alcuna operazione bellica.\nIl periodo interbellico.\nAl termine del conflitto, IL regno Unito invi\u00f2 il Canada all'International Convention for Air Navigation (Assemblea internazionale di navigazione aerea), parte della Peace Convention firmata dal Regno Unito a Parigi nel 1919. Al Canada fu richiesto il controllo della navigazione e del traffico aereo all'interno dei propri confini. Per fare questo, il Canada istitu\u00ec l'Air Board, il cui compito era principalmente di istituire una regolamentazione ma anche assumere la responsabilit\u00e0 del controllo dell'aviazione civile e della gestione della difesa aerea.\nUna delle prime responsabilit\u00e0 dell'Air Board fu quello di gestire il funzionamento di oltre 100 velivoli surplus forniti al Canada dal governo britannico per la difesa aerea del proprio territorio. Nel frattempo vennero inoltre acquisiti diversi idrovolanti ed altro equipaggiamento donato dagli Stati Uniti d'America che istituirono temporaneamente diverse basi aeronavali sulla costa orientale in attesa di formazione del personale del Royal Canadian Naval Air Service. L'Air Board decise di utilizzare i velivoli a supporto di operazioni civili come la selvicoltura, il rilevamento fotografico ed a supporto di operazione anti contrabbando controllando direttamente, nel periodo tra il 1920 ed il 1921, sei stazioni aeree.\nIl contributo dato dall'Air Board nella difesa aerea della nazione consisteva nel fornire corsi d'aggiornamento per gli ex piloti militari tramite una piccola milizia aerea a tempo parziale conosciuta come Canadian Air Force (CAF) dislocata presso la vecchia Royal Flying Corps air station di Camp Borden. Questo programma di formazione, iniziato nel luglio 1920, si concluse nel marzo 1922. La CAF venne riorganizzata il 1\u00ba luglio 1922, e dal gennaio 1923 l'Air Board venne incorporato nel neo costituito Department of National Defence (Dipartimento della Difesa nazionale). Il CAF divenne cos\u00ec responsabile di tutte le attivit\u00e0 di volo in Canada, compresa l'aviazione civile.\nDal 1\u00ba aprile 1924, il titolo \"Royal\" (Reale) venne conferito alla CAF tramite un royal proclamation (proclama reale) istituendo formalmente la forza aerea che assunse la designazione Royal Canadian Air Force (RCAF). La RCAF continu\u00f2 ad operare in attivit\u00e0 civili quali pattugliamenti aerei anti-contrabbando, controllo dei focolai di incendio e l'irrorazione di antiparassitari nelle foreste, servizi di posta aerea, operazioni MEDEVAC, controllo del territorio in operazioni di polizia, rilevamenti fotografici aerei oltre alla formazione di nuovi piloti. L'organizzazione della nuova forza aerea sarebbe dovuta consistere in una componente permanente pi\u00f9 una ausiliaria o di leva (Non-Permanent Active Air Force, or NPAAF) ma la NPAAF non riusc\u00ec ad essere istituita che otto anni dopo.\nLa RCAF sostitu\u00ec l'Air Board e la CAF nel controllo dell'aviazione civile canadese. Nel 1927 la gestione del trasporto aereo in Canada venne riorganizzata in modo che la RCAF, ormai considerata un corpo militare, non continuasse ad assumere il controllo anche dei voli civili. Un nuovo organo governativo, il \"Civil Government Air Operations\" (CGAO), venne costituito per gestire le operazioni di volo che riguardavano l'aviazione civile, tuttavia fu la RCAF ad amministrare la nuova realt\u00e0 fornendole la maggior parte dei mezzi aerei e del personale. L'RCAF avrebbe continuato a gestire il CGAO fino a quando il Department of Transport (Dipartimento dei trasporti) canadese fosse stato in grado di gestire autonomamente i servizi pubblici o fino a quando i dipartimenti locali sarebbero riusciti a gestire i propri servizi di volo.\nTagli di bilancio nei primi anni trenta ricaddero sulla quantit\u00e0 di personale impiegato, nella costruzione di nuovi aeroporti, nella formazione dei piloti, negli acquisti di nuovi aeromobili e nelle operazioni di volo. Le conseguenze della grande depressione sul Canada, la \"Big Cut\" del 1932, risultarono particolarmente devastanti per l'RCAF. Per arginare i problemi conseguenti ai tagli di bilancio venne infine costituita l'NPAAF. Tra il 1932 e il 1938 vennero istituiti 10 squadron ausiliari. L'RCAF tuttavia impieg\u00f2 tutti gli anni trenta per ricostituire le proprie forze i cui sforzi furono volti ad accrescere la forza come organizzazione militare piuttosto che concentrarsi sul miglioramento del supporto alle operazioni aeree civili. In quel periodo vennero ordinati nuovi velivoli e costruite nuove basi aeree, quindi riorganizzata la struttura ampliando o unificando i suoi reparti e istituendo comandi regionali.\nAlla fine degli anni trenta la RCAF non costituiva una grande potenza militare. Il parco velivoli era costituito da modelli oramai obsoleti e non aveva alcuna esperienza in operazioni militari. Bench\u00e9 fosse stato formato nuovo personale e nuovi piloti militari la quantit\u00e0 degli effettivi era ancora carente. Molti di questi problemi vennero comunque superati con l'attuazione del British Commonwealth Air Training Plan (BCATP) durante la Seconda guerra mondiale.\nLa Seconda guerra mondiale.\nDurante la Seconda guerra mondiale diede un apporto fondamentale alle operazioni militari congiunte alleate, dalla partecipazione con Squadroni di caccia alla battaglia d'Inghilterra, al pattugliamento dell'oceano Atlantico fino al bombardamento del suolo tedesco durante le ultime fasi del conflitto, ottenendo numerose e importantissime vittorie strategiche e liberando diverse zone dell'Europa occupata. La forza aerea Tedesca venne addirittura devastata dai canadesi nelle operazioni di difesa dell'Inghilterra. Nella sua storia la RCAF ha preso parte anche al primo conflitto mondiale fornendo aerei e attrezzature d'avanguardia e inviando consistenti contingenti volontari, e alla guerra fredda dapprima in prima linea nella guerra di Corea e poi con operazioni congiunte.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale annuario non contempla aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "1725562", "revid": "1543377", "url": "https://it.wikipedia.org/wiki?curid=1725562", "title": "CFM International CFM56", "text": "La serie CFM International CFM56, designazione militare USAF F108, \u00e8 una famiglia di motori turboventola ad alto rapporto di by-pass per uso civile prodotta dalla joint venture francostatunitense CFM International.\nI modelli che ne fanno parte occupano una gamma che va dagli 82 kN ai 151\u00a0kN (18.500 - 34.000\u00a0lbf) di spinta e sono realizzati negli stabilimenti GE Aviation di Evendale, Ohio (Stati Uniti) e Snecma di Villaroche, Francia.\nStoria e sviluppo.\nIl primo esemplare di CFM56 fu provato al banco nel giugno del 1974 ma il suo sviluppo ebbe inizio nel 1971 al Salone internazionale dell'aeronautica e dello spazio di Parigi-Le Bourget, quando la Snecma trov\u00f2 un accordo commerciale con la GE per la produzione di un motore turboventola ad alto rapporto di by-pass da 10 tonnellate di spinta (89\u00a0kN).\nNonostante l'iniziale opposizione del Dipartimento di Stato degli Stati Uniti d'America all'esportazione da parte della GE di tecnologie ritenute strategiche per gli Stati Uniti (in particolare il generatore di gas del General Electric F101) poi risolta nel 1973 con la diretta mediazione degli allora presidenti di Francia (Georges Pompidou) e Stati Uniti (Richard Nixon), \u00e8 ora diventato uno dei pi\u00f9 comuni turboventola dell'aviazione civile nel mondo con una produzione che, nelle sue quattro varianti, ha superato le 20.000 unit\u00e0.\nNel febbraio del 1977 venne provato in volo per la prima volta su un McDonnell Douglas YC-15, installato al posto di uno dei quattro motori Pratt &amp; Whitney JT8D.\nIn campo civile la svolta si ebbe negli anni ottanta, quando la Boeing decise di adottare il CFM56 per motorizzare la versione 737-300. Dopo il primo, piccolo, ordine iniziale di appena 20 velivoli per due compagnie aeree, ad aprile 2011 sono stati consegnati pi\u00f9 di 5000 esemplari di 737 con motori CFM56\nIn campo militare, con la designazione USAF F108, ha gradualmente rimpiazzato dal 1980 il Pratt &amp; Whitney JT3D sui KC-135 Stratotanker, dando origine alla variante KC-135R di questo aereo.\nNella sua variante CFM56-5C \u00e8 anche il motore standard degli Airbus A340-200 e 300 ed \u00e8 utilizzato anche dagli Airbus A320.\nTech56 e Tech Insertion.\nNel 1998 la CFMI inizi\u00f2 a studiare dei miglioramenti del proprio motore lanciando il programma dimostrativo \"Tech56\". Lo scopo era quello di rendere disponibile un motore aggiornato per un eventuale nuovo narrow-body di Boeing o Airbus, senza stravolgere troppo il progetto iniziale. Quando, per\u00f2, fu chiaro che Boeing ed Airbus non avrebbero lanciato a breve nuovi modelli per rimpiazzare il 737 e l'A320, la CFMI decise di introdurre alcune soluzioni del programma Tech56 in un pacchetto di modifiche chiamato \"Tech Insertion\" che si proponeva tre obiettivi principali: aumento dell'efficienza, diminuzione dei costi di manutenzione, riduzione di emissioni inquinanti. Lanciato nel 2004, il pacchetto comprendeva palette del compressore di alta pressione con nuovi profili, camera di combustione pi\u00f9 efficiente e componenti della turbina di alta e bassa pressione migliorati nei materiali.\nDal 2007 tutti i nuovi motori CFM56-5B e CFM56-7B installano all'origine le modifiche del pacchetto Tech Insertion, mentre \u00e8 possibile, per i motori costruiti precedentemente, applicare le modifiche alla revisione del motore.\nCFM56-7B \"Evolution\".\nNel 2009 la CFMI ha annunciato l'ultimo aggiornamento per il CFM56, il CFM56-7B \"Evolution\" (o CFM56-7BE). Questa versione, annunciata contemporaneamente a quella della nuova versione di 737 allo studio della Boeing, migliora ulteriormente le turbine di bassa ed alta pressione con nuovi profili ed un raffreddamento delle palette pi\u00f9 efficiente con un numero di componenti inferiori.\nDopo 450 ore di prove, il CFM56-7BE \u00e8 stato certificato dalla FAA e dall'EASA il 30 luglio 2010.\nCFM International LEAP.\nIl CFM International LEAP (\"Leading Edge Aviation Propulsion\") \u00e8 un motore turbofan in fase di sviluppo e produzione dalla CFM International; \u00e8 destinato ad essere il successore del \"CFM56-5B\" e del \"CFM56-7B\".\nSar\u00e0 prodotto in 3 versioni, destinate ad equipaggiare tre diversi aerei narrow-body:\nIl concorrente diretto sar\u00e0 il Pratt &amp; Whitney PW1000G, destinato anch'esso all'Airbus A320neo family, ma anche l'Aviadvigatel PD-14, destinato al nuovo Irkut MS-21.\nTecnica.\nIl CFM56 \u00e8 un motore turbofan ad alto rapporto di by-pass (tra 5:1 e 6:1 a seconda delle versioni), che genera una spinta compresa tra gli 80\u00a0kN (18500\u00a0lbf) ed i 150\u00a0kN (34000\u00a0lbf). La configurazione \u00e8 a due alberi motore concentrici, quello interno relativo all'accoppiamento della turbina di bassa pressione con il fan e compressore di bassa pressione e quello esterno per le sezioni di alta pressione (turbina e compressore).\nFan e compressore di bassa pressione.\nIl CFM56 \u00e8 dotato di una ventola (fan) e di tre stadi (quattro nelle versioni -5B e -5C) di compressore assiale (anche chiamato \"booster\") montati sull'albero di bassa pressione. Il numero delle pale del fan si \u00e8 andato riducendo dalle 44 presenti nella prima versione alle 22 del CFM56-7.\nLe palette del fan sono montate sul disco con incastri a \"coda di rondine\" e possono essere sostituite (in caso di bird strike o ingestione di corpi estranei) in poco tempo dal personale di manutenzione di linea, senza dover sbarcare l'intero motore.\nCompressore di alta pressione.\nIl compressore di alta pressione (HPC) \u00e8 composto da nove stadi. Deriva direttamente da quello sviluppato dalla GE per il suo dimostratore \"GE1/9\" che aveva come caratteristica quella di essere estremamente compatto, con il vantaggio di ottenere un motore nel complesso pi\u00f9 corto, leggero e con un numero di componenti (cuscinetti e supporti vari) minore.\nIl compressore di alta pressione \u00e8 stato migliorato con l'introduzione di un nuovo disegno delle palette. Il programma Tech 56 ha consentito cos\u00ec di ottenere con soli sei stadi il medesimo rapporto di compressione del vecchio compressore a nove stadi. Sebbene questo nuovo compressore non sia stato montato sui CFM56, a partire dal 2007 la CFMI ha reso disponibile un pacchetto (\"Tech Insertion\") di modifiche migliorative del compressore (tra cui nuovi profili aerodinamici delle palette) da installare durante la revisione generale del motore.\nCamera di combustione.\nLa quasi totalit\u00e0 delle versioni del CFM56 sono dotate di una camera di combustione anulare semplice.\nNel 1989 la CFMI inizi\u00f2 lo studio di una camera di combustione anulare che invece di avere un singolo anello di combustione, presentava una zona ulteriore di combustione utilizzata solo alle spinte pi\u00f9 elevate. Questa configurazione permette di abbassare le emissioni sia degli ossidi di azoto (NOx) che del monossido di carbonio (CO). Il primo CFM56 con la nuova camera di combustione entr\u00f2 in servizio nel 1995, mentre per le prime versioni di CFM56-5B e CFM56-7B \u00e8 disponibile una modifica (anche questa parte del pacchetto \"Tech Insertion\") che pu\u00f2 essere installata durante le operazioni di revisione generale.\nTurbina.\nTutte le versioni della famiglia CFM56 hanno un singolo stadio di turbina di alta pressione (HPT). In alcune varianti, le palette della turbina di alta pressione sono \"costruite\" facendo crescere un monocristallo di superlega in modo da renderle pi\u00f9 resistenti a stress meccanici, termici ed allo scorrimento viscoso.\nLa turbina di bassa pressione (LPT) \u00e8 composta nella maggior parte degli esemplari da 4 stadi (5 stadi nel CFM56-5C a causa del fan di maggiori dimensioni).\nLe modifiche alla turbina di bassa pressione introdotte dal programma Tech56 (e successivamente incluse nel pacchetto \"Tech Insertion\") consistono in una ottimizzazione del disegno aerodinamico delle palette di bassa pressione che ha portato ad una riduzione del 20% del numero delle palette, con conseguente diminuzione dei pesi e dei costi di manutenzione. Un nuovo aggiornamento si \u00e8 avuto con il pacchetto \"Evolution\".\nGli statori e le palette della turbina di alta pressione sono raffreddate internamente da aria spillata dal compressore di alta pressione che passa all'interno della paletta per poi trafilare da una serie di forellini posti sul bordo d'attacco, sul bordo d'uscita e sul ventre della paletta stessa formando cos\u00ec una pellicola di aria che avvolge la paletta proteggendola dalle alte temperature dei gas provenienti dalla camera di combustione.\nUgello di scarico.\nSebbene la CFMI avesse provato all'inizio dello sviluppo del motore sia una configurazione a flussi separati che a flusso miscelato, la maggior parte delle varianti, ad eccezione del CFM56-5C progettato per l'Airbus A340, \u00e8 a flussi separati.\nPi\u00f9 recentemente, la GE e la Snecma hanno provato una configurazione con i bordi di uscita dell'ugello di scarico a dente di sega (in inglese chiamata \"chevron\") per la riduzione dell'impronta sonora del motore. Dopo aver provato diversi modelli in galleria del vento, la CFMI opt\u00f2 per l'uso di chevron sull'ugello di scarico interno, ottenendo un'attenuazione del rumore percepito al decollo di 1,3 decibel. Questa configurazione di CFM56 viene proposta per l'Airbus A321.\nIl prolungamento dell'ugello serve a fare fuoriuscire l'aria che finisce nel sistema di lubrificazione. L'albero di trasmissione di bassa pressione agisce da centrifuga e separa l'olio, che viene quindi riassorbito attraverso dei fori laterali.\nInversori di spinta.\nIl CFM56 \u00e8 progettato per utilizzare due tipi di inversori di spinta per rallentare la corsa dell'aeromobile dopo l'atterraggio. Il primo (inversore di tipo \"a cassetto\"), impiegato sui CFM56-3 ed i CFM56-7, fa traslare i due semigusci che costituiscono la parte posteriore della cappottatura del motore e contemporaneamente blocca il flusso freddo del fan che viene deviato verso l'esterno del motore attraverso una griglia (\"cascade\" in inglese).\nIl secondo (inversore di tipo \"a conchiglia\"), utilizzato sui CFM56-5, sfrutta 4 portelli basculanti che, bloccando il flusso d'aria proveniente dal fan, lo deviano verso l'esterno generando la spinta inversa."}
{"id": "1725567", "revid": "183114", "url": "https://it.wikipedia.org/wiki?curid=1725567", "title": "Soli in Cilicia", "text": ""}
{"id": "1725568", "revid": "767487", "url": "https://it.wikipedia.org/wiki?curid=1725568", "title": "Soli (Cilicia)", "text": "Soli () era un'antica citt\u00e0 portuale della Cilicia; si trova a 11 chilometri a occidente della moderna Mersin, Turchia.\nStoria.\nFu fondata come colonia di Rodi nel 700 a.C. circa, e fu distrutta da Tigrane I d'Armenia nel I secolo a.C. Il poeta ellenistico Arato di Soli, il filosofo Crisippo di Soli e lo storico Bione di Soli erano originari di questa citt\u00e0. La parola \"solecismo\" viene da questa citt\u00e0, in quanto il dialetto del greco parlato qui era considerata la forma pi\u00f9 corrotta di dialetto attico.\nRicostruita da Gneo Pompeo Magno nel 63 a.C. al termine della terza guerra mitridatica, prese il nome di Pompeiopoli (, ).\nDell'antica citt\u00e0 rimangono rovine dell'acropoli, alcune tombe nella roccia, tumuli, un ponte e delle rovine di alcune abitazioni con pavimenti a mosaico."}
{"id": "1725569", "revid": "339392", "url": "https://it.wikipedia.org/wiki?curid=1725569", "title": "Poker alla texana", "text": ""}
{"id": "1725570", "revid": "767487", "url": "https://it.wikipedia.org/wiki?curid=1725570", "title": "Eraldo Volont\u00e8", "text": "Biografia.\nInizia a studiare musica spinto dalla famiglia, che lo indirizza allo studio del violino, strumento nel quale si diploma al Conservatorio Giuseppe Verdi di Milano.\nVolont\u00e8 inizia ad appassionarsi al jazz, anche grazie al fondato da Gian Carlo Testoni a Milano, e abbandona quindi una possibile carriera come violinista nella musica classica per studiare da autodidatta il clarinetto ed il saxofono (in particolare il sax tenore).\nIl debutto avviene nel 1940, anno in cui si esibisce con Max Springher (violinista jazz con uno stile simile a quello di St\u00e9phane Grappelli); negli anni successivi entra dapprima nell\"Orchestra del Momento\" di Aldo Rossi, poi nella \"Big band\" di Enzo Ceragioli (dove conosce un altro saxofonista, Piero Cottiglieri), e forma poi nel 1947 un proprio gruppo, l\"Orchestra di Eraldo Volont\u00e8\", con cui nel 1949 vince il \"festival del Jazz\" di Firenze (nel 2000 l'etichetta Riviera Jazz ha pubblicato in cd alcune registrazioni dell'orchestra risalenti agli anni Quaranta).\nForma negli anni cinquanta un trio con Gil Cuppini alla batteria e Giampiero Boneschi al pianoforte, con cui si esibisce nei momenti liberi dagli altri impegni musicali; inizia poi a lavorare come musicista in numerosi programmi radiofonici e televisivi, accompagnando tra gli altri la cantante Mara Moris, che diventa la sua compagna.\nTramite Walter Guertler, il discografico fondatore della Jolly e della Celson, titolare anche della Music e di altre etichette, Volont\u00e8 cominci\u00f2 anche l'attivit\u00e0 di session man, suonando in numerosi dischi soprattutto di rock'n'roll (come i primi 45 giri di Adriano Celentano), formando con altri jazzisti (tra cui il contrabbassista Marco Ratti) il complesso \"Eraldo Volont\u00e8 &amp; His Rockers\".\nAlla fine del decennio fonda un quintetto, con Sergio Fanni alla tromba, Alceo Guatelli al contrabbasso, Renato Angiolini al pianoforte e Lionello Bionda alla batteria; con questa formazione, nel gennaio del 1958, partecipa al \"III Festival del Jazz\" di Sanremo.\nCon Fanni suoner\u00e0 in seguito nel quintetto del contrabbassista Giorgio Azzolini, con Bruno Biriaco alla batteria e Franco D'Andrea al pianoforte; viene poi coinvolto nel 1962 da Giorgio Gaslini nella realizzazione dell'album \"Quando canta Rabagliati\", in cui Alberto Rabagliati ripropone in chiave jazz alcuni dei suoi pi\u00f9 noti successi (oltre a Gaslini e a Volont\u00e8, nel disco, che nel 1967 viene ristampato dalla Dischi Ricordi, suonano tra gli altri Franco Cerri e il violinista Sergio Almangano).\nCon Gaslini suona anche nel disco Grido, pubblicato nel 1969 dalla Durium, in cui sono anche presenti Fanni, Steve Lacy al sax soprano e Bruno Crovetto al contrabbasso.\nNegli anni settanta forma l\"Eraldo Volont\u00e8 Quartet\", con Stefano Cerri al basso, Roberto Haliffi alle percussioni, Giancarlo Pillot alla batteria e Guido Manusardi al pianoforte, realizzando dischi in cui il jazz viene spesso contaminato con ritmi africani e melodie orientali (come nell'album \"Safari\" del 1975).\nEraldo Volont\u00e8 si \u00e8 anche occupato di sonorizzazioni per documentari televisivi e spettacoli teatrali, collaborando spesso con Antonio Dammicco.\nSi spegne nella sua Milano il 23 ottobre 2003; dopo la cremazione, le sue ceneri vengono poste al Riparto B del locale Cimitero Maggiore, e tumulate nella celletta 2018."}
{"id": "1725572", "revid": "1543377", "url": "https://it.wikipedia.org/wiki?curid=1725572", "title": "Dyfnwal I di Strathclyde", "text": "\u00c8 conosciuto solo dalla \"Cronaca dei re di Alba\" secondo cui \"Doneualdus re dei Britanni mor\u00ec in questo tempo\", cio\u00e8 al tempo di re Causant\u00edn mac \u00c1eda, dopo il 908 ma prima del 916. Dyfnwal era probabilmente un parente di re Eochaid, attraverso la dinastia Kenneth MacAlpin (Cin\u00e1ed mac Ailp\u00edn) o di quella nativa britannica di Run. Ma nulla di ci\u00f2 \u00e8 certo. Il fatto per\u00f2 che la \"Cronaca dei re di Alba\" riporta solo la sua data di morte ci dimostra che va distinto da Dyfnwal II."}
{"id": "1725573", "revid": "729019", "url": "https://it.wikipedia.org/wiki?curid=1725573", "title": "Anemia sideropenica", "text": "L'anemia sideropenica (o anemia da carenza marziale, sideropriva) \u00e8 un'anemia causata da un deficit di ferro nell'organismo.\nIl ferro \u00e8 un elemento indispensabile per l'organismo, essendo un costituente essenziale di molecole quali l'emoglobina, contenuta nei globuli rossi, la mioglobina, contenuta nel muscolo striato, e i citocromi, contenuti soprattutto nelle cellule epatiche. \u00c8 quindi evidente che una sua carenza comporti l'insorgenza di manifestazioni patologiche. Paradossalmente, tuttavia, un eccesso di ferro, soprattutto se in forma di radicali liberi, pu\u00f2 condurre a patologie addirittura pi\u00f9 pericolose di quelle dovute alla carenza.\nEpidemiologia.\nLa carenza di ferro \u00e8 una delle condizioni pi\u00f9 frequenti nel mondo, diffusa sia nei paesi sviluppati che in quelli in via di sviluppo, anche se per cause fondamentalmente diverse.\nL'anemia sideropenica \u00e8 pertanto l'anemia di pi\u00f9 comune riscontro. Nei paesi del Terzo mondo pu\u00f2 interessare fino al 50% di certi strati della popolazione (bambini, donne in et\u00e0 fertile); in Europa (inclusa l'Italia) le fasce di et\u00e0 a maggior incidenza sono dai 20 ai 40 anni per le donne e dai 10 ai 20 e dai 60 in su per gli uomini.\nEziologia.\nLe cause dell'anemia sideropenica risiedono quasi sempre in una perdita ematica, mentre meno frequentemente sono in gioco carenze di apporto alimentare o sindromi da malassorbimento.\nLe due cause di anemia sideropenica pi\u00f9 frequenti sono:\nPatogenesi.\nNella maggior parte dei casi la carenza di ferro si instaura in maniera molto lenta, ad esempio a causa di una piccola perdita (\u201cstillicidio ematico\u201d) dal tubo digerente, o per un aumentato fabbisogno (gravidanza, puerperio).\nQuando si instaura in maniera veloce, bisogna ricercare l'origine di una cospicua perdita di sangue.\nNel primo caso, il pi\u00f9 comune, si possono riconoscere tre fasi nella carenza di ferro:\n\u00c8 da notare inoltre che l'assorbimento gastrointestinale di ferro aumenta se assunto in concomitanza con vitamina C.\nClinica.\nSintomatologia.\nL'anemia d\u00e0 sintomi meno evidenti fino a quando i livelli di emoglobina nel sangue si mantengono sopra i 9-10 grammi per decilitro (g/dL), in quanto l'organismo mette in azione meccanismi di compenso (aumento della portata cardiaca e aumento della concentrazione di 2,3-BPG nei globuli rossi) in modo da consentire ancora un normale apporto di ossigeno ai tessuti.\nQuando anche tali meccanismi non sono pi\u00f9 in grado di assicurare una sufficiente ossigenazione, compaiono i tipici segni dell'anemia quali pallore, stanchezza muscolare, dispnea da sforzo, tachicardia, scarso appetito, accresciuta sensibilit\u00e0 al freddo, dolore toracico, vertigini, assorbimento maggiore da parte del sistema digestivo.\nOltre ai sintomi classici dell'anemia sopra descritti, la carenza di ferro pu\u00f2 dare disturbi del comportamento, ridotta capacit\u00e0 di concentrazione nell'adulto e ridotto rendimento scolastico nel bambino. Nei casi pi\u00f9 gravi possono comparire pervertimenti dell'appetito (picacismo), che si osservano ad esempio in gravidanza e vengono fatti oggetto di credenze popolari sull'origine delle cosiddette \"voglie\".\nPossono presentarsi inoltre manifestazioni a carico dei tessuti epiteliali quali ragadi, coilonichia (unghie sottili e fragili, incavate), caduta dei capelli, stomatite, glossite.\nPrende il nome di sindrome di Plummer-Vinson la triade di sintomi costituita da glossite, disfagia, anemia. La disfagia e la glossite in questi casi sono sostenute appunto da una distrofia dell'epitelio che riveste la lingua e l'esofago.\nDiagnosi.\nNel caso si sospetti un'anemia, i primi esami da eseguire sul sangue sono un esame emocromocitometrico, un dosaggio del ferro e della ferritina. L'emocromo pu\u00f2 mostrare una riduzione del quantitativo di emoglobina oltre all'ematocrito e al volume e spesso anche una riduzione del numero dei globuli rossi. Nelle forme croniche a lenta evoluzione il carattere distintivo di questa condizione \u00e8 rappresentato dalla riduzione del volume (MCV) dei globuli rossi, che sono di dimensioni ridotte rispetto alla norma. Nella anemia sideropenica c'\u00e8 sempre una diminuzione della sideremia e talvolta della ferritina. I livelli di transferrina possono essere invece elevati.\nSe la sideremia non \u00e8 al di sotto di 30\u00a0\u00b5g/dl, verosimilmente l'anemia non \u00e8 dovuta a carenza di ferro ma ad altre condizioni come delle mestruazioni abbondanti, una talassemia, una anemia da malattia cronica in condizione di bilancio negativo del ferro o una sindrome mielodisplastica.\nIn caso di riscontro di un'anemia da carenza di ferro in un paziente sopra i 50 anni di et\u00e0, \u00e8 necessario avviare delle indagini mirate soprattutto all'apparato gastrointestinale del paziente (gastroscopia, colonscopia) per localizzare l'origine delle perdite ematiche.\nAttenzione nella diagnosi differenziale con la talassemia perch\u00e9 la somministrazione di ferro in questi casi comporta il rischio di un'emocromatosi iatrogena.\nTerapia.\nLa terapia con sali di ferro (solfato ferroso, gluconato di ferro o polistirensolfonato ferroso) riporta facilmente il paziente in stato di benessere in un tempo variabile a seconda della gravit\u00e0 della carenza.\nLa terapia tuttavia deve essere anche mirata a individuare, risolvere o rimuovere le eventuali cause di sanguinamento cronico o di malassorbimento.\nUn valido supporto per il trattamento dell'anemia sideropenica pu\u00f2 essere rappresentato dal ferro microincapsulato in forma di liposoma, che oltre a garantire una buona tollerabilit\u00e0 offre anche un'efficacia superiore agli altri sali di ferro somministrabili per bocca, grazie al migliore assorbimento garantito dalla forma liposomiale.\nGli effetti collaterali principali della terapia con ferro sono a livello gastrointestinale, dove possono causare dispepsia.\nPer le donne che soffrono spesso di ipermenorrea o menorragia pu\u00f2 essere necessaria la modulazione ormonale o l'introduzione di una terapia che interrompe il ciclo mestruale per un miglioramento della qualit\u00e0 di vita della paziente. In alcuni casi, specie se non \u00e8 possibile ricorrere a una terapia ormonale si pu\u00f2 utilizzare l'amisulpride 25-50 mg/die, che aumentando la prolattina pu\u00f2 portare all'amenorrea."}
{"id": "1725574", "revid": "386186", "url": "https://it.wikipedia.org/wiki?curid=1725574", "title": "Filippo Berardi", "text": "Fu senatore del Regno d'Italia nella XV legislatura.\nNato in una famiglia benestante, Filippo Berardi viene considerato come una figura chiave per lo sviluppo di Ceccano e di tutto il circondario nella seconda met\u00e0 del XIX secolo.\nDopo i primi incarichi nello Stato Pontificio, dove poteva contare sull'appoggio del fratello Cardinale Giuseppe Berardi, potente Ministro dei Lavori Pubblici, dopo l'Unit\u00e0 d'Italia ricopr\u00ec ininterrottamente la carica di Consigliere provinciale di Roma in rappresentanza del mandamento di Ceccano tra il 1870 e il 1886, arrivando a ricoprire la carica di Presidente della Provincia di Roma tra il 1889 e il 1895.\nA quegli anni si deve lo sviluppo di una moderna area industriale nella parte bassa della sua citt\u00e0, Ceccano, . .\nNel 1877 ottenne dal Re Vittorio Emanuele II il titolo di Marchese, e nel 1882 venne nominato senatore del Regno d'Italia dal Re Umberto I.\nVenne assassinato il 9 marzo 1895 a Roma da un paziente del Manicomio Santa Maria della Piet\u00e0. A lui \u00e8 intitolata una piazza ed un borgo a Ceccano proprio nell'area della citt\u00e0 che lui stesso contribu\u00ec a realizzare."}
{"id": "1725577", "revid": "1776051", "url": "https://it.wikipedia.org/wiki?curid=1725577", "title": "Antonio Arcieri", "text": "Fu senatore del Regno d'Italia nella XV legislatura.\nNacque a Latronico da Gaetano e Clementina Perretti. Fu avvocato e docente di diritto civile presso la Regia Universit\u00e0 di Napoli. Eletto deputato al parlamento per il collegio di Lagonegro nella IX legislatura, lo rappresent\u00f2 anche nella XI, nella XII, nella XIII e nella XIV. Nel 1883 fu nominato senatore del Regno.\nMilit\u00f2 sempre nelle file della Sinistra storica di Depretis, Crispi, Nicotera, Lovito e Lacava, che lo ebbero in grande estimazione. In Parlamento richiam\u00f2 l'attenzione del Governo sulla necessit\u00e0 di costruire il tronco ferroviario di Sicignano degli Alburni - Lagonegro.\nMor\u00ec a Latronico il 25 aprile 1894."}
{"id": "1725581", "revid": "1776051", "url": "https://it.wikipedia.org/wiki?curid=1725581", "title": "Francesco Auriti", "text": "Biografia.\nDi famiglia nobiliare di Guardiagrele consegu\u00ec la laurea in giurisprudenza a Napoli. Nel 1845 inizi\u00f2 ad esercitare a Chieti la libera professione. Dopo i moti del 1848 assunse la difesa degli imputati implicati nelle rivolte. Inoltre dovette difendere anche se stesso per la sua partecipazione alla campagna rivoluzionaria. Per questo fu condannato a diversi mesi di carcere e all'interdizione per un anno all'esercizio professionale. Nel 1860 fu capitano della Guardia Nazionale del capoluogo Teatino. Nel 1861 fu nominato giudice di Gran Corte Civile presso il tribunale dell'Aquila. Successivamente fu Sostituto Procuratore Generale a Napoli, e quindi Consigliere di Cassazione a Palermo. Fu promosso Procuratore Generale a Trani e, nel 1874, primo Presidente della Corte d'Appello della citt\u00e0 pugliese. Nel 1875, fu nominato Presidente di Sezione della Corte di Cassazione, poi, dal 1886, Procuratore Generale.\nNel 1875 fu eletto Deputato nel collegio di Chieti per la XII legislatura."}
{"id": "1725594", "revid": "1728", "url": "https://it.wikipedia.org/wiki?curid=1725594", "title": "Nicola Amore", "text": "Fu senatore del Regno d'Italia nella XV legislatura.\nBiografia.\nAppartenente a una famiglia di nobile stirpe (conti); certamente, dopo essersi laureato in chimica e giurisprudenza ed essere diventato un magistrato di spicco, ebbe frequenti rapporti con gli uomini politici del suo tempo, tra cui Massimo D'Azeglio e Ricasoli.\nDal 1862 al 1865 fu questore di Napoli, e tra il 1866 e il 1867 anche direttore della Pubblica Sicurezza, ossia capo della polizia.\nIn seguito, tra il 1883 e il 1887 e, nuovamente, tra il 1888 e il 1889 fu anche sindaco di Napoli.\n\u00c8 ricordato in quanto fu il sindaco del cosiddetto \"Risanamento\", periodo nel quale molte abitazioni di Napoli furono abbattute per fare posto a nuove strade, \"in primis\" corso Umberto: non a caso la piazza posta al centro del corso porta il suo nome, sebbene sia pi\u00f9 nota tra i napoletani come \"i Quattro Palazzi ('e quatt' palazz')\", a causa della caratteristica configurazione architettonica della stessa. Al centro di questa piazza, dal 1904 (anno dell'inaugurazione) fino al 1938 vi era una sua statua scolpita da Francesco Jerace, posta successivamente nei giardini di piazza della Vittoria. Il monumento fu spostato per non ostacolare il passaggio del corteo che il 5 maggio 1938 portava Adolf Hitler a vedere la rivista navale della Marina Militare Italiana nel Golfo di Napoli, e non \u00e8 mai stato riportato nella sua postazione originaria.\nSpos\u00f2 Maria Maddalena De Cristofaro, donna di nobili origini, e da lei ebbe un'unica figlia, Carmina la quale and\u00f2 in sposa ad uno dei maggiori proprietari terrieri napoletani dell'epoca, Andrea Centrella.\nA Nicola Amore, quando era ancora questore, sono legati anche i fatti delle Officine di Pietrarsa del 1863, quando i Bersaglieri caricarono gli operai che protestavano contro il governo a causa del ridimensionamento dell'opificio, facendo le prime sette vittime della storia operaia italiana. Nelle carte del Fondo Questura dell'Archivio di Stato di Napoli, Fascio 16, inventario 78, dai fogli 31 a 37 si legge che Nicola Amore, in una relazione al Prefetto, definisce \u201cfatali e irresistibili circostanze\u201d quegli accadimenti.\nNicola Amore fu definito da Matilde Serao come il miglior sindaco che Napoli avesse mai avuto."}
{"id": "1725595", "revid": "767487", "url": "https://it.wikipedia.org/wiki?curid=1725595", "title": "Rilassamento", "text": "Il termine rilassamento \u00e8 un termine molto familiare, tanto che il senso comune \u00e8 sufficiente per intuirne immediatamente il significato. Tuttavia risalire ad una precisa definizione operativa di che cosa sia non \u00e8 altrettanto semplice.\nDefinizioni.\nUna prima definizione potrebbe essere di tipo negativo: il rilassamento non \u00e8 uno stato di tensione. D'altra parte anche la tensione pu\u00f2 essere definita come assenza di rilassamento. L'evidente rischio di una definizione negativa \u00e8 un'infruttuosa circolarit\u00e0 esplicativa.\nSul vocabolario della lingua italiana alla voce rilassamento vengono indicati due differenti significati: da un lato \u201callentamento e decontrazione\u201d che si riferiscono alla sola componente muscolare dello stato, e dall'altro \u201cdistensione psichica, serenit\u00e0 e svago\u201d che si riferiscono invece alla componente psicologica.\nIn sintesi si pu\u00f2 sostenere che il rilassamento si riferisce ad un particolare stato psicofisico, caratterizzato da modificazioni specifiche dell'attivit\u00e0 dell'organismo da un lato (la principale \u00e8 la riduzione della tensione muscolare) e da sensazioni psichiche percepite introspettivamente come benessere, serenit\u00e0 e tranquillit\u00e0 dall'altro. Un tale stato pu\u00f2 sia predisporre ad un'azione efficace ed efficiente sia migliorare lo stato psicofisico dell'individuo.\nMisurazione del rilassamento.\n\u00c8 possibile distinguere fra misure di carattere oggettivo e misure di carattere soggettivo.\nMisure oggettive.\nLe misure principali indicative del raggiungimento di uno stato di rilassamento sono quelle fisiologiche. In primis la risposta galvanica cutanea (o Galvanic Skin Reaction, GSR), ma anche l'elettroencefalografia (EEG) e l'elettromiografia (EMG).\nIl GSR si riferisce alle modificazioni delle propriet\u00e0 elettriche della pelle (in particolare resistenza cutanea e conduttanza cutanea) a livello di alcune zone specifiche del corpo, come ad esempio le dita delle mani. Le ricerche psicofisiologiche sulle variazioni GSR hanno evidenziato significative modificazioni durante compiti sia motori che intellettivi. Durante lo stato di rilassamento viene classicamente riportato un aumento della resistenza cutanea.\nL'EEG permette di avere un'idea dell'attivit\u00e0 generalizzata della corteccia cerebrale, attraverso una dozzina di elettrodi posizionati sulla testa in punti standard. Un sistema di amplificazione e di registrazione produce simultaneamente una serie di tracce, corrispondenti alle variazioni di voltaggio fra le coppie di elettrodi. L'EEG permette di discriminare tra ritmi \u03b1, \u03b2, \u03b4 e \u03b8.\nL'EMG di superficie misura l'attivit\u00e0 elettrica muscolare, cio\u00e8 il potenziale di campo elettrico risultante dalla sovrapposizione dei potenziali d'azione delle singole fibre muscolari, attive entro un raggio massimo di 15\u00a0mm di distanza dagli elettrodi. Durante lo stato di rilassamento si registra normalmente una diminuzione dell'attivit\u00e0 muscolare e dei tracciati elettromiografici dei muscoli corrispondenti.\nAltre risposte fisiologiche possono essere utilizzate e sono indici altrettanto validi dello stato di rilassamento e sono il consumo di ossigeno, la frequenza respiratoria, la frequenza cardiaca, la pressione sanguigna e la temperatura corporea. La maggior parte di questi parametri si riduce sensibilmente durante lo stato di rilassamento.\nMisure soggettive.\nAltrettanto importanti e indicative sono le misure soggettive, come la raccolta di dati introspettivi circa le sensazioni avvertite dalle persone durante il rilassamento. Tipicamente vengono riportate sensazioni di pace, calma, tranquillit\u00e0, leggerezza o al contrario pesantezza. Anche se alcuni studiosi, ad esempio lo psicofisiologo Edmund Jacobson, sottolineano come spesso una sensazione introspettiva di rilassamento non corrisponda ad un effettivo stato di rilassamento muscolare. \nIn ambito terapeutico pu\u00f2 essere utile aiutare una persona ad interiorizzare il criterio di misura della propria tensione prima del rilassamento. Si pu\u00f2 ad esempio collocare convenzionalmente la sensazione soggettiva di tensione lungo una scala che va da zero a cento, dove cento rappresenta la sensazione massima di tensione e zero quella nulla o la minima possibile.\nMetodi e tecniche di relax.\nFacendo invece riferimento alla dettagliata analisi proposta da Michael J. Alter, MS in educazione alla salute alla Florida International University, \u00e8 possibile distinguere cinque differenti categorie di metodi per la facilitazione del rilassamento:\nApproccio somatico.\nAppartengono a questa categoria tecniche specifiche di stretching, di respirazione e di movimento, il massaggio, l'acupressione, la manipolazione e l'aggiustamento chiropratico.\nModalit\u00e0 fisiologiche terapeutiche.\nQueste tecniche sfruttano le propriet\u00e0 di supporti esterni quali il freddo, il calore, i raggi laser, la trazione o gli aghi.\nApproccio cognitivo.\nAppartengono a questo tipo di approccio le tecniche mentali, che non si avvalgono di supporti fisici esterni come nel caso delle tecniche somatiche e fisiologiche. In alcuni casi per\u00f2 alcune di queste tecniche sono il risultato di una combinazione con gli approcci somatici. \u00c8 bene precisare che all'approccio cognitivo appartengono tecniche che spesso differiscono fra loro nella metodica, ma non nella teoria o nei principi sottostanti. Fra le varie tecniche ricordiamo il Rilassamento Muscolare progressivo di Jacobson, la Relaxation Response di Benson, il Metodo dei Riflessi Opposti di Meadel, il Rilassamento D.A.C. di Dumont-Abrezol, il Rilassamento Dinamico secondo Caycedo, il Rilassamento Frazionato di Vogt, il Training autogeno, la Tecnica naturale antistress. A questo tipo di tecniche si possono associare anche la meditazione trascendentale ed altre versioni di meditazione con fini non espressamente religiosi o filosofici.\nBiofeedback.\nSi tratta di tecniche che si avvalgono di speciali apparecchiature che restituiscono un feedback istantaneo di eventi fisiologici interni ad un soggetto, ad esempio la frequenza cardiaca (HR) o la variabilit\u00e0 della frequenza cardiaca (HRV), ma anche la risposta galvanica cutanea (GSR) o l'EEG, attraverso dispositivi visivi o acustici. Attraverso questi dispositivi le persone possono rendersi conto e manipolare direttamente le proprie funzioni vitali, semplicemente concentrandosi sui segnali elettronici che indicano il loro livello di attivazione.\nUtilizzo di sostanze farmacologiche.\nEsistono numerosi medicinali che riducono la tensione e facilitano il rilassamento, in alcuni casi non senza potenziali rischi.\nFra queste ricordiamo i farmaci miorilassanti, che vengono utilizzati per ridurre gli spasmi muscolari cronici o la spasticit\u00e0 da sclerosi multipla o da altri danni neurologici. Agiscono principalmente sul sistema nervoso centrale, differendo pertanto nel meccanismo d'azione dai miorilassanti utilizzati in anestesia che bloccano la trasmissione a livello della placca neuromuscolare."}
{"id": "1725597", "revid": "287204", "url": "https://it.wikipedia.org/wiki?curid=1725597", "title": "Francisco Serrano", "text": "Fu il quinto e ultimo presidente della Prima Repubblica spagnola dal 3 gennaio 1874 al 30 dicembre del 1874; gli successe Alfonso XII di Borbone.\nBiografia.\nFrancisco Serrano y Dom\u00ednguez, nacque in una famiglia di militari di matrice liberale della provincia andalusa di Cadice. Suo padre era Francisco Serrano, un ufficiale generale e un liberale, e sua madre era Isabel Dom\u00ednguez.\nCarriera.\nSecondo la tradizione di famiglia si arruol\u00f2 presto nell'esercito dove, durante le guerre carliste, ebbe modo di fare una rapida carriera. Egli faceva parte della scorta che accompagnava Don Carlos, il primo pretendente e fratello di Ferdinando VII, alla frontiera con il Portogallo. Nel 1839 si dedic\u00f2 alla politica attiva in campo liberale con Espartero (1793-1879) sotto il cui governo fu ministro della Guerra anche se in seguito si alle\u00f2 contro di lui parteggiando per il generale Prim (1814-1870).\nGran parte del prestigio sociale e politico di Serrano fu dovuto al fatto di essere l'amante di Isabella II, ma quando la relazione fin\u00ec, cadde in disgrazia. Politicamente parlando era incline al compromesso e cambi\u00f2 molte volte le sue alleanze. Svolse diversi incarichi pubblici. Durante la rivoluzione del 1868 fu importante il suo intervento a capo dell'esercito che sconfisse le truppe di Isabella II nella battaglia di Alcolea. Ebbe un ruolo di primo piano nelle vicende che seguirono la detronizzazione di Isabella II ma a seguito della proclamazione della Prima Repubblica fu costretto all'esilio.\nDopo il colpo di Stato del generale Pavia (Manuel Pav\u00eda y Rodr\u00edguez de Alburquerque, 1828-1895) fu eletto Presidente della Prima repubblica, incarico che ricopr\u00ec dal 3 gennaio 1874 al 30 dicembre del 1874. Nel corso del suo mandato sciolse il Parlamento instaurando di fatto una dittatura repubblicana conservatrice con vaghe aspirazioni liberali che l'avrebbe voluto mantenere come dittatore. Per\u00f2 il dissolvimento delle forze militari repubblicane aveva intanto aperto la strada alla restaurazione borbonica sancita lo stesso anno a Sagunto con il \"pronunciamento\" di Martinez Campos (Arsenio Mart\u00ednez-Campos Ant\u00f3n, 1831-1900).\nSotto Alfonso XII si mise a capo del Partito costituzionale con la speranza di svolgere ancora un ruolo di primo piano nella politica ma, quando Sagasta fu scelto come capo del partito liberale nel 1881, si aggreg\u00f2 al partito della \"sinistra dinastica\".\nMatrimonio.\nSpos\u00f2, il 29 settembre 1850 a Madrid, Antonia Dom\u00ednguez y Borrell (19 marzo 1831-7 gennaio 1917), figlia di Miguel Dom\u00ednguez. Ebbero cinque figli:"}
{"id": "1725599", "revid": "1305772", "url": "https://it.wikipedia.org/wiki?curid=1725599", "title": "Anazarbo", "text": "Anazarbo fu un'antica citt\u00e0 della Cilicia, nell'attuale Turchia, posta nella pianura aleiana a 15 chilometri a occidente del corso principale del fiume Piramo, nei pressi del fiume immissario Sempas Su. L'acropoli sorge su un saliente isolato.\nLa citt\u00e0 era di epoca pre-romana; sotto l'Impero romano assunse il nome di Cesarea (\"Caesarea\") e divenne la metropoli della provincia della Cilicia Secunda. \nNel 525 fu ricostruita a seguito di un terremoto per volere dell'imperatore Giustino I, che le cambi\u00f2 il nome in Giustinopoli (\"Justinopolis\"), ma l'antico nome nativo resistette e, quando Thoros I d'Armenia ne fece la capitale del Regno armeno di Cilicia, all'inizio del XII secolo, era nota come Anazarva.Dioscoride di Anazarbo, Giuliano di Anazarbo e Oppiano di Anazarbo erano originari di questa citt\u00e0."}
{"id": "1725600", "revid": "486946", "url": "https://it.wikipedia.org/wiki?curid=1725600", "title": "Anazarbus", "text": ""}
{"id": "1725602", "revid": "767487", "url": "https://it.wikipedia.org/wiki?curid=1725602", "title": "Ernesto Balbo Bertone di Sambuy", "text": "Biografia.\nFiglio di Vittorio Amedeo e Luigia Carlotta Pallavicino delle Frabose venne dapprima educato privatamente e, in seguito, frequent\u00f2 il \"Coll\u00e8ge Saint Michel\" di Bruxelles. \nPossidente, uomo di corte e Maestro delle cerimonie di corte a Torino, ricopr\u00ec numerose cariche pubbliche: sovrintendente ai giardini pubblici di Torino (1870-1909), consigliere comunale di Chieri e Torino (1867-1909), assessore ai Lavori Pubblici di Torino (1867-1871) e dal 1883 al 1886. Fu pi\u00f9 volte deputato (1869, 1874, 1876, 1880, 1882), nominato senatore nel 1883 nella XV legislatura, e vicepresidente del Senato nel 1900. Fu presidente dell'Accademia Albertina dal 1887 al 1894, presidente della Promotrice di Belle Arti (1889-1896 e 1899-1902) e del Circolo degli Artisti (1879-1902).\nA Torino, in Piazza Carlo Felice, c'\u00e8 un giardino che porta il suo nome.\nNel 1865, egli spos\u00f2 Anne-Bonne de Ganay (1842 \u2020 1912), nipotina del famoso banchiere James-Alexandre de Pourtal\u00e8s. Saranno i genitori di 8 figli, tra cui il terzogenito, Luigi, podest\u00e0 di Torino nel periodo fascista.\nIl corpo \u00e8 sepolto nella cappella di famiglia nel cimitero antico di Chieri (Torino)."}
{"id": "1725604", "revid": "33689", "url": "https://it.wikipedia.org/wiki?curid=1725604", "title": "Luis Fran", "text": ""}
{"id": "1725605", "revid": "13102", "url": "https://it.wikipedia.org/wiki?curid=1725605", "title": "Settimio Cipolla", "text": "Biografia.\nEducatore, letterato e storico, cominci\u00f2 la sua carriera scolastica da insegnante primario, poi comp\u00ec gli studi superiori e concorse per l'insegnamento nei licei, ottenendo una cattedra di storia e geografia, nella quale affin\u00f2 il suo valore critico.\nFu preside del R. Liceo Tommaso Gargallo di Siracusa."}
{"id": "1725607", "revid": "103108500", "url": "https://it.wikipedia.org/wiki?curid=1725607", "title": "Campionato di calcio del Suriname 1992", "text": "Nel 1992 si disput\u00f2 il 59\u00ba Campionato di calcio del Suriname.\nHoofdklasse.\nLa Hoofdklasse conta 10 squadre, che si affrontano in un girone di andata e ritorno per un totale di 18 partite."}
{"id": "1725608", "revid": "1776051", "url": "https://it.wikipedia.org/wiki?curid=1725608", "title": "Gustavo Bucchia", "text": "Fu senatore del Regno d'Italia nella XV legislatura.\nFu docente di ingegneristica all'Universit\u00e0 di Padova."}
{"id": "1725609", "revid": "1543377", "url": "https://it.wikipedia.org/wiki?curid=1725609", "title": "Castelli Aperti", "text": "Castelli Aperti \u00e8 un'iniziativa culturale di fruizione di strutture museali site in castelli promossa dalle Province di Cuneo, Asti e Alessandria con il contributo della Regione Piemonte.\nCaratteristiche.\nQuasi tutte le strutture storiche di queste province, tranne poche eccezioni segnalate sul sito Castelliaperti.it (107 tra beni storici, artistici e architettonici diffusi sul territorio delle province di Alessandria, Asti e Cuneo in parte privati ed in parte pubblici) si aprono a tutti e si raccontano grazie alle visite guidate che vengono organizzate tutte le domeniche dal 18 aprile al 24 ottobre. Molte di tali strutture aderiscono alla Giornata del Patrimonio.\nIl patrimonio dell'iniziativa \u00e8 formato da castelli, torri, giardini, ville, strutture museali ed itinerari in borghi medioevali, strutture che conservano la storia di questa regione geografica, con le sue testimonianze d'arte ed architettura.\nNel 2010 l'iniziativa, giunta alla 15 edizione, si \u00e8 arricchita di nuove strutture con una grande attenzione da parte delle amministrazioni locali: sono molti i Comuni che hanno organizzato \"tour\" di visita nei centri storici. I diversi edifici storici sono cos\u00ec distribuiti: trentasei in provincia di Alessandria, ventisette in provincia di Asti, quarantaquattro in provincia di Cuneo.\nNuovi ingressi.\nIn provincia di Alessandria \u00e8 entrato a far parte del circuito il Museo La Torre e il Fiume di Masio ospitato nella torre civica del XIII secolo, ritornano ad aprire i Giardini di Villa Genova a San Salvatore, momento sempre molto atteso ed amato dagli appassionati di giardinaggio, e, per la prima volta, partecipa anche il comune di Volpedo con l'itinerario dedicato al pittore Pellizza da Volpedo.\nIn provincia di Cuneo aderisce per la prima volta il castello di Sanfr\u00e8, che presenta un salone riccamente decorato di particolare interesse artistico, a Saluzzo apre la Castiglia, la torre Civica e il Giardino botanico di Villa Bricherasio, di estremo interesse per le innumerevoli specie dendrologiche coltivate.\nIn provincia di Asti, le opportunit\u00e0 di visita sono divenute innumerevoli grazie alla partecipazione di nuovi castelli come Belveglio, il ritorno di Monale e l'ingresso di molti Comuni che hanno organizzato itinerari di visita nei loro borghi medioevali, tutti da scoprire attraverso le parole ed i racconti delle visite guidate. Sono i comuni di Cocconato, Moncalvo, Mombaruzzo Roccaverano, San Damiano d'Asti, Villanova d'Asti. A Robella, nelle antiche pertinenze del castello dei Radicati si visita la casa Museo Casale Armanda, suggestivo viaggio nel tempo dei ricordi; Asti citt\u00e0 si arricchisce della presenza del Museo Diocesano e di due nuovi itinerari storici artistici: uno dedicato all'Asti Barocca e un altro alla citt\u00e0 antica.\nCome visitare.\nAlcuni siti sono a ingresso libero, altri hanno un biglietto di ingresso e molti rientrano nell'Abbonamento Musei Torino Piemonte; orari di apertura e recapiti per informazioni sono sul sito web Castelliaperti.it e dal relativo supporto cartaceo riferito all'anno 2010.\nQuesti i siti storici che hanno partecipato alla manifestazione fino al 2009:"}
{"id": "1725613", "revid": "3082", "url": "https://it.wikipedia.org/wiki?curid=1725613", "title": "Alessandria di Isso", "text": ""}
{"id": "1725618", "revid": "76963", "url": "https://it.wikipedia.org/wiki?curid=1725618", "title": "Robert Hoffman", "text": "Biografia.\nHoffman \u00e8 nato a Gainesville in Florida da Charlotte e Robert Hoffman e all'et\u00e0 di sette anni si \u00e8 trasferito con la famiglia a Madison in Alabama. Ha un fratello minore, Chris, e due sorelle pi\u00f9 piccole, Ashley e Lauren. Ha scoperto la sua passione per il ballo dopo aver visto Michael Jackson nel video di Thriller, singolo estratto dall'omonimo album; quindi si iscrisse alla Alabama School of Fine Arts (\"La scuola di belle arti dell'Alabama\").\nHa debuttato come attore nel 2003 in un episodio della serie televisiva \"American Dreams\", in seguito ha avuto piccole parti come ballerino in numerosi film fra cui: \"From Justin to Kelly\", \"Dirty Dancing 2\", \"Coach Carter\" e \"SDF Street Dance Fighters\" per il quale fu premiato con l\"\"American Choreographer Award\" (\"Miglior coreografo americano\"). Ha anche lavorato come ballerino per Christina Aguilera, Usher, M\u00fda, Marilyn Manson, Ricky Martin e Enrique Iglesias. Inoltre ha scritto, diretto, e recitato in numerosi cortometraggi, tra cui \"Kinetsu Hayabusa\" nel quale veste i panni di un ninja che gira per la citt\u00e0 compiendo acrobazie disturbando i passanti. Il nome Hayabusa \u00e8 stato preso dal clan ninja di Hayabusa presente nei videogiochi della serie Ninja Gaiden. Questi cortometraggi gli hanno portato numerosi fan.\n\u00c8 apparso nelle serie TV \"Quintuplets\" (\"Give Me Five\" in Italia) e \"Vanished\" entrambe della FOX. Il primo ruolo importante ricoperto da Hoffman \u00e8 stato quello nella commedia del 2006 \"She's the Man\" con Amanda Bynes e Channing Tatum, del quale \u00e8 molto amico. \u00c8 anche stato membro del cast di \"Wild 'N Out\" uno show di MTV, \u00e8 quindi stato ospite del reality show America's Next Top Model. Nel 2008 ha interpretato il ruolo di Chase Collins nel film \"Step Up 2 - La strada per il successo\". Nel 2009 \u00e8 uscito \"Alieni in soffitta\" nel quale recita al fianco di Ashley Tisdale.\nFilmografia.\nVideo musicali.\nPush - Enrique Iglesias\nNot A Model - Robert Hoffman"}
{"id": "1725623", "revid": "124769374", "url": "https://it.wikipedia.org/wiki?curid=1725623", "title": "Mega Man (serie)", "text": " \u00e8 una serie di videogiochi a piattaforme creata nel 1987 da Capcom. Nel primo titolo della serie, \"Mega Man\" per Nintendo Entertainment System, viene introdotto il robot Mega Man protagonista di undici videogiochi appartenenti alla saga principale.\nConsiderato uno dei pi\u00f9 celebri franchise prodotti da Capcom, a dicembre 2013 i titoli della serie hanno venduto oltre 30 milioni di copie."}
{"id": "1725625", "revid": "287204", "url": "https://it.wikipedia.org/wiki?curid=1725625", "title": "Imetto", "text": "LImetto (in greco: \u03a5\u03bc\u03b7\u03c4\u03c4\u03cc\u03c2) \u00e8 un massiccio montuoso della Grecia, nell'Attica, a sudest di Atene.\nToponimo.\n\u00c8 conosciuta anche col nome di \"\"\u03a4\u03c1\u03b5\u03bb\u03bb\u03cc\u03c2\" o di \"\u03a4\u03c1\u03b5\u03bb\u03bf\u03b2\u03bf\u03cd\u03bd\u03b9\"\" (la montagna pazza), toponimo che probabilmente deriva della traduzione dalla deformazione veneziana \"Il Matto\".\nDescrizione.\nIl massiccio \u00e8 esteso in lunghezza per 16 km: il punto pi\u00f9 alto, il monte \"Evzonas\", \u00e8 a quota 1026 m. \u00c8 pertanto la terza cima dell'Attica, in ordine decrescente di altezza, dopo il Parnete (\u03a0\u03ac\u03c1\u03bd\u03b7\u03b8\u03b1, anticamente \u03a0\u03ac\u03c1\u03bd\u03b7\u03c2), e il Monte Pentelico (\u03a0\u03b5\u03bd\u03c4\u03ad\u03bb\u03b7; anticamente \u03a0\u03b5\u03bd\u03c4\u03b5\u03bb\u03b9\u03ba\u03cc\u03c2).\nL'Imetto era famoso nell'antichit\u00e0 per le cave di marmo e, soprattutto, per la bont\u00e0 del suo miele di timo, tanto che espressioni quali \"le api dell'Imetto\" o il \"miele dell'Imetto\" son diventate proverbiali. Anticamente l'Imetto era sacro ad Apollo e a Zeus (\"Zeus Imezio\"). Le api dell'Imetto avevano nutrito il piccolo Zeus e il dio, per ricompensa, avrebbe concesso loro il dono di fare il miele migliore."}
{"id": "1725635", "revid": "1543377", "url": "https://it.wikipedia.org/wiki?curid=1725635", "title": "Cognomina ex virtute", "text": "Nell'antica Roma, i cognomina ex virtute erano degli appellativi onorifici conferiti ad un comandante (durante l'et\u00e0 repubblicana) o ad un imperatore romano a seguito di una vittoria militare. La tradizione continu\u00f2 fino a Giustiniano I (imperatore bizantino dal 527-565). Si trattava per lo pi\u00f9 di aggettivi sostantivati, derivati dal nome di una popolazione o di una regione vinta o sottomessa, che nell'onomastica latina andavano a porsi in funzione di \"cognomen\". Se la vittoria conseguita era decisiva, era possibile aggiungere il termine \"Maximus\". Tali \"cognomina\", durante l'impero, potevano tuttavia essere tratti anche da aggettivi che caratterizzavano il buongoverno di un principe, come ad esempio \"Pius\", \"Felix\", ecc.\nEt\u00e0 imperiale.\nTema principale di questi \"cognomina\" era certamente quello della Vittoria. I \"principes\" si sforzavano di convincere i loro sudditi che la sola loro presenza sul fronte della battaglia, fosse sufficiente a garantire il successo finale dell'azione militare. Essi si facevano cos\u00ec acclamare dalle truppe schierate, \"Imperator\", nell'antico significato repubblicano di generale dell'armata vittoriosa. A partire poi dal 19 a.C., gli onori del trionfo, che in epoca repubblicana spettavano al generale che aveva sconfitto le armate nemiche, furono attribuiti allo stesso Imperatore, anche senza che lo stesso fosse stato presente allo scontro direttamente. Si credeva che la potenza divina del \"Princeps\" (il suo \"numen\"), fosse pi\u00f9 che sufficiente ad ispirare il generale sul campo di battaglia e portarlo alla vittoria.\nIl primo che ricevette un \"cognomen\" la cui tematica era la vittoria su popolazioni straniere, apparteneva alla dinastia giulio-claudia, ed era il figlio del conquistatore della Germania Magna, Druso maggiore. Si trattava di quel \"Germanicus\" che Tiberio aveva designato a succedergli, ma che mor\u00ec prematuramente nel 19. Il primo Imperatore, per\u00f2, che diede a s\u00e9 stesso un soprannome evocante una vittoria trionfale del genere, fu invece Caligola, in ricordo delle imprese paterne. Anch'egli assunse l'appellativo di \"Germanicus\"."}
{"id": "1725636", "revid": "179777", "url": "https://it.wikipedia.org/wiki?curid=1725636", "title": "Dacicus maximus", "text": ""}
{"id": "1725637", "revid": "179777", "url": "https://it.wikipedia.org/wiki?curid=1725637", "title": "Germanicus maximus", "text": ""}
{"id": "1725641", "revid": "125294030", "url": "https://it.wikipedia.org/wiki?curid=1725641", "title": "Benelli TNT", "text": "La Benelli TNT \u00e8 una motocicletta della Benelli, nata da una costola della supersportiva Tornado Tre 900, presentata nel 2004 \u00e8 restata in produzione in varie versioni sino al 2016.\nIl nome \"TNT\" \u00e8 l'acronimo di \"Tornado Naked Tre\". \"Tornado\" perch\u00e9 motore e telaio sono derivati dalla sorella carenata, \"Naked\" per l'assenza della carenatura e \"Tre\" perch\u00e9 il motore \u00e8 un 3 cilindri in linea. Il telaio \u00e8 uguale alla Tornado Tre, mentre il forcellone \u00e8 diverso.\nViene prodotta nelle versioni Sport, Sport Evo, Cafe Racer (1130 e 899), Titanium, R160, R, 899 e Century Racer (1130 e 899).\nDescrizione.\nMeccanicamente \u00e8 pressoch\u00e9 identica alla Tornado Tre, anche se il motore (1130 cc da 137 \u00a0CV) \u00e8 stato adeguatamente depotenziato di circa una decina di cavalli. La caratteristica fondamentale del propulsore che spinge la \"TNT\" sta nell'elasticit\u00e0 di rotazione: si ha una buona coppia motrice gi\u00e0 verso i 2500 giri/min.\nIl tre cilindri Benelli riesce a spingere fino ad oltre 10000 giri/min, senza perdita di potenza. Nel 2008 \u00e8 stata commercializzata la versione \"899\", con un motore di 900\u00a0cm\u00b3 e una potenza che si aggira attorno ai 120 \u00a0CV.\nNel 2009 all'EICMA di Milano \u00e8 stata presentata la versione pi\u00f9 spinta, denominata R160, che monta lo stesso propulsore della supersportiva non depotenziato ma ritoccato nella gestione dell'erogazione, dotata di 158 CV.\nNel 2011, nell'anno del centenario, viene presentata la Century Racer nelle cilindrate di 1130 e 899 cc."}
{"id": "1725649", "revid": "117208754", "url": "https://it.wikipedia.org/wiki?curid=1725649", "title": "Denise Zich", "text": "Inizi e carriera.\nNata a Wolfen, nella Repubblica Democratica Tedesca, inizia la sua carriera di modella lavorando per Calvin Klein nel 1995 ed ottiene lo stesso anno la sua prima scritturazione, un ruolo secondaria nella serie TV tedesca \"Gute Zeiten - Schlechte Zeiten\" insieme ai suoi compagni del gruppo musicale Just friends. Alla fine del 1995 registra il suo primo disco, ma un anno dopo lascia la band. Tra 1996 e 1997 presenta il programma \"Pumuckl TV\".\nDopo un paio di lavori televisivi partecipa nel 1999 al suo primo film, \"Schlaraffenland\" con Heiner Lauterbach, Franka Potente e J\u00fcrgen Tarach. Nella miniserie austro-tedesca \"Liebe, L\u00fcgen, Leidenschaften\" riceve una buona critica per la sua interpretazione di una giovane designer, Valerie Landau con i colleghi di ripartizione Maximilian Schell e B\u00e1rbara Sukowa.\nNel 2001 riceve il premio televisivo Romy nella categoria \"Protagonista femminile pi\u00f9 popolare\", e partecipa al 9\u00ba episodio della settima stagione della serie austriaca \"Il commissario Rex\". Nel 2007 partecipa ai primi due episodi della serie italiana \"Rex\" e lavora anche nella pellicola di Marcus H. Rosenm\u00fcller \"Schwere Jungs\". \u00c8 sposata col collega Andreas Elsholz con cui ha un figlio."}
{"id": "1725651", "revid": "48087382", "url": "https://it.wikipedia.org/wiki?curid=1725651", "title": "Audi, vide, tace, si tu vis vivere", "text": "Audi, vide, tace, si vis vivere in pace \u00e8 una locuzione latina che significa letteralmente \"Ascolta, guarda e stai zitto se vuoi vivere in pace\" \nIncerta \u00e8 la fonte esatta, forse locuzione di origine medioevale, viene normalmente utilizzata per indicare di assumere un atteggiamento di riservatezza quando si viene a conoscenza di cose riguardanti terze persone, di evitare cio\u00e8 di riferire i fatti altrui, di fare pettegolezzi\nNella forma troncata \"audi, vide, tace.\" \u00e8 un comune motto massonico."}
{"id": "1725657", "revid": "729019", "url": "https://it.wikipedia.org/wiki?curid=1725657", "title": "Stazione di Montelupo-Capraia", "text": "La stazione di Montelupo-Capraia \u00e8 una fermata ferroviaria situata sulla linea Leopolda che collega Firenze con Pisa.\nStoria.\nInaugurata nel 1848 come stazione, fu declassata a fermata impresenziata l'11 dicembre 2005.\nStrutture e impianti.\nDispone di 2 binari passeggeri con un traffico esclusivamente regionale. Normalmente non \u00e8 presenziata da personale ferroviario, per la sicurezza dell'attraversamento dei binari \u00e8 servita da un sottopassaggio pedonale.\nLa stazione, pur trovandosi nel centro storico di Montelupo Fiorentino, serve anche la vicinissima Capraia Fiorentina che si trova sulla sponda opposta del fiume Arno."}
{"id": "1725658", "revid": "15756", "url": "https://it.wikipedia.org/wiki?curid=1725658", "title": "'Ndrangheta nel mondo", "text": "La 'ndrangheta inizia a stabilirsi all'estero fin dalle emigrazioni degli anni cinquanta principalmente in Australia, Canada e Germania. All'inizio del XXI secolo pu\u00f2 considerarsi una multinazionale del crimine, \u00e8 presente in tutti e 5 i continenti.\nRicicla denaro in ogni angolo d'Europa, in America del Nord e Australia. Controlla le rotte del narcotraffico dal Sud America al Vecchio Continente nonch\u00e9 quelle passanti dall'Africa occidentale e contratta stupefacenti insieme ad armi in Medio Oriente, si hanno notizie poi di smaltimento di materiale radioattivo e diamanti in Africa.\nSecondo il rapporto Europol 2013 sulla criminalit\u00e0 organizzata italiana la 'ndrangheta \u00e8 tra i gruppi criminali organizzati pi\u00f9 ricchi e potenti a livello globale.\nDiffusione.\nLa 'ndrangheta si trova presente o traffica in oltre 40 stati.\nLe tabelle sono state costruite con informazioni prese dai libri Fratelli di sangue di Nicola Gratteri e Antonio Nicaso, Le radici dell'odio di Antonio Nicaso e dalla Relazione della commissione antimafia del 2008.\nEuropa.\nL'Europa \u00e8 il continente con la pi\u00f9 forte presenza di 'ndranghetisti, escludendo l'Italia se ne registra una forte presenza in Germania e Svizzera, in cui sono state accertate anche la presenza di Locali, e a seguire Spagna per la rotte del narcotraffico e la Francia, in particolare lungo la Costa Azzurra.\nDa considerare anche il Belgio e i Paesi Bassi ed i loro porti per il traffico internazionale di stupefacenti, Londra per il riciclaggio.\nVi sono contatti anche con l'Europa dell'est e la criminalit\u00e0 autoctona in particolare sono segnalate attivit\u00e0 in Bulgaria, Romania e dal 2018 esplode il presunto caso Slovacchia.\nAmerica.\nIn Nord America ha attecchito fin da inizio '900 in Canada dove vi \u00e8 un vero \u00e8 proprio \"crimine\" che organizza i locali del paese e di recente \u00e8 aumentata la loro presenza anche negli Stati Uniti. In Messico ha attivato contatti con i cartelli della droga locali.\nIl Sud America, come per ogni organizzazione mafiosa \u00e8 la base da cui partono i traffici di droga, ed \u00e8 qui che vi risiedono stabilmente membri della mafia calabrese che hanno intessuto alleanze e relazioni con i narcos, ma non vi \u00e8 attestata la presenza di locali.\nAfrica.\nIn Africa \u00e8 presente sostanzialmente per le nuove rotte del traffico di droga, in passato per lo smaltimento di rifiuti tossici e nucleari e anche per il traffico di diamanti e coltan.\nAsia.\nIn Asia \u00e8 stata in contatto in passato in alcuni paesi del mediterraneo per il traffico di droga, nonch\u00e9 in Pakistan e in Thailandia.\nOceania.\nIn questo continente si trova solamente in Australia, terra di emigrazione sin dalla fine dell'Ottocento, in cui ha solide basi come in Canada, con la presenza di un crimine che organizza le locali e ha costanti contatti con la casa madre.\nAttivit\u00e0 della 'ndrangheta per nazione.\nArgentina.\nIn Argentina Sono presenti soprattutto le cosche dei Morabito, dei Talia e dei Piromalli.\nLa 'ndrangheta, qui, si \u00e8 consolidata soprattutto tra il 1989 e il 1999 durante il governo di Carlos Sa\u00fal Menem.\nLa Banca centrale argentina in quel periodo ha autorizzato a favore di singoli e di societ\u00e0 direttamente collegate con le organizzazioni criminali, promissory notes, per un valore di centinaia di milioni di dollari.\nDall'operazione delle forze dell'ordine australiane \"Castanea\" e \"Monsoon\" si evincono possibili collegamenti tra i colombiani e gli italo-australiani per il traffico di droga internazionale, in cui era coinvolto anche un argentino il cui fratello fu arrestato in Argentina nel 1987 insieme a Paolo Sergi, Antonio Calabr\u00f2 e Stefano Romeo per il possesso di 43\u00a0kg di eroina.\nSecondo il Servizio Centrale Operativo (SCO) della polizia di stato vi sarebbero numerosi elementi delle 'ndrine similmente come in Colombia per avere dei rapporti privilegiati per l'acquisto di cocaina. Dall'Argentina tramite 'ndranghetisti del Nord Italia intessono rapporti anche con la mafia turca per il traffico di eroina.\nNel 2009 con l'operazione Crimine vengono intercettati in Calabria alcuni membri apicali della 'ndrangheta che rivelano che in Argentina si fa una votazione all'anno per decidere a chi dare la dote di Santa e che per ottenerla ci vogliono tre anni.\nNell'operazione Magna Charta del 4 giugno 2012 viene fermato un traffico di droga internazionale della 'Ndrangheta e della criminalit\u00e0 bulgara che si riforniva in Venezuela, Argentina e Isola di Santo Domingo.\nIl 29 novembre 2019 si conclude l'operazione \"Magma\" contro i Bellocco al centro di un traffico internazionale di droga, un'operazione scaturita dal sequestro di 385 chili di cocaina sulla nave Hamburg-Rio de Janeiro ferma a Valencia proveniente dal Sudamerica e diretta a Gioia Tauro. L'arrivo della droga veniva trattato in Argentina. Qui avrebbero avuto come referente e broker L'avvocato Massimo Pertini, alias il condannato a 30 anni di carcere per sequestro di persona Giovanni Di Pietro che aveva contatti a Buenos Aires e a Montevideo. L'organizzazione aveva informazioni sulle indagini in corso su di loro in territorio argentino e sarebbero stati in gradi di portare avanti la fuga di Rocco Morabito detto \"U Tamunga\" come favore all'omonima 'ndrina.\nAustralia.\nLa presenza della 'ndrangheta sul suolo australiano risale agli inizi del novecento.\nDalle forze dell'ordine locale tra il 1928 e il 1940 risalgono una serie di omicidi riconducibili alla malavita calabrese.\nSi dedicava al furto e all'estorsione, successivamente alla coltivazione della canapa.\nNegli anni venti Vincenzo D'Agostino fu il primo capobastone degno di nota, insediatosi nel Queensland.\nAnni cinquanta e sessanta.\nNel 1965 un ufficiale dell'Australian Security Intelligence Organization (Organizzazione dei servizi di Sicurezza australiani) conferma l'esistenza di una criminalit\u00e0 organizzata nella comunit\u00e0 calabrese. Secondo il magistrato statunitense Ihon Cusack operava gi\u00e0 a Melbourne, nel Queensland, in Australia occidentale e nel Victoria dove contava gi\u00e0 300 membri.\nTra gli anni cinquanta e sessanta vi fu il dominio di \"Domenico Italiano\" detto \"il Papa\", morto il 13 dicembre 1962, tre mesi dopo prese il suo posto \"Vincenzo Angilletta\" creando la cosiddetta 'ndrina \"La Bastarda\".\nAnni settanta.\nNegli anni settanta vengono ritenuti i responsabili della scomparsa del candidato al parlamento del Nuovo Galles del Sud Donald Mackay (Scomparso 15 luglio 1977), che aveva additato come responsabili del traffico di marijuana e eroina i capibastone Robert Trimboli, \"Anthony Sergi\" e \"Giuseppe Scarf\u00f2\".\nNel Queensland Bruno Romeo, detto \"The Fox\" \u00e8 uno dei boss pi\u00f9 importanti dell'area.\nAnni ottanta.\nIn Australia negli anni ottanta i servizi informativi australiani scoprono della presenza di una struttura di coordinamento dell'organizzazione di cui fanno parte i principali capibastone e in particolare i 6 capi che controllano le sei macro-aree in cui \u00e8 stata suddivisa l'Australia.\nNel 1981 erano: Giuseppe Carbone per l'Australia meridionale, Domenico Alvaro per il Nuovo Galles del Sud, Pasquale Alvaro per Canberra, Peter Callipari per Griffith, Pasquale Barbaro per Melbourne e Giuseppe Alvaro per Adelaide.\nFurono fatte delle inchieste parlamentari e ancora nel 1989 si scopr\u00ec un traffico di denaro proveniente da Gioiosa Jonica verso il paese per la spedizione di cocaina in Calabria.\nNel 1988 il governo italiano decide di mandare Nicola Calipari a investigare sulla struttura organizzativa e traffici illeciti della 'ndrangheta. Durante quel periodo trovati anche codici, formule e riti scritti da membri dell'organizzazione.\nIl 10 gennaio 1989 viene assassinato a Canberra Colin Winchester, vicecapo della polizia federale dell'Australia Meridionale poich\u00e9 mise in risalto la presenza della malavita calabrese attraverso i media.\nNel settembre dello stesso anno si scopr\u00ec che alcuni 'ndranghetisti si riunivano in via Flotta a Newton, e ad Adelaide e fu rinvenuto un codice dell'organizzazione. Le autorit\u00e0 australiane per\u00f2 mai individuarono la 'ndrangheta come associazione pericolosa in s\u00e9, si limitarono a perseguire i reati commessi dai singoli membri, come avviene fino ad oggi.\nAnni novanta.\nNegli anni novanta le 'ndrine continuano l'attivit\u00e0 di narcotrafficanti e solo in questo periodo l'autorit\u00e0 nazionale del crimine (National Crime Authority o NCA) si impegn\u00f2 a comprendere meglio, e pianificare una strategia per combattere il crimine organizzato italiano. L'operazione che ne scatur\u00ec fu chiamata Cerberus.\nAd essa seguirono anche le operazioni Afghan, Beetle, Bradman, Chow, Dingo, Fallow, Husky, Regis, Jungla, Parabola, Pegaso, Pizza, Troodon, Spaniel, Sput, Strap 1, Strap 2, Vulpino e Zappa.\nNel 1993 vengono, difatti, arrestate 13 persone fra cui Francesco e Antonio Perre per aver coltivato cannabis nel Territorio del Nord.\nAncora una volta, per\u00f2, le numerose indagini non portano alla conclusione, o a una migliore conoscenza del crimine italo-australiano in Australia. Addirittura quando un informatore racconta di riunioni avvenute in Calabria, presso un luogo noto come la Madonna della montagna, si pensa faccia riferimento a dicerie calabresi e a un libro di Malafarina (La 'ndrangheta del 1986) dove si racconta di una riunione a Montalto Uffugo sventata dalla polizia.\nDalle indagini dell'operazione Siderno Group il 22 luglio 1990 si svolge una riunione ad Ardore Marina tra esponenti di livello internazionale della 'ndrangheta, tra cui Domenico Sergi per l'Australia, Vincenzo Trento per il Canada, Eliseo Lazzarino per il Belgio e Anthony Cipriani di Terranova Sappo Minulio (arrestato una volta in Australia il 21 agosto del 1984) per trafficare in eroina. Quest'ultimo si muoveva tra Regno Unito, Svizzera e Paesi Bassi, probabilmente per fini di riciclaggio.\nPer l'Australia era presente anche Giuseppe Macr\u00ec (nato a Siderno il 15 novembre 1938), arrestato nel novembre 1983 insieme a Giovanni Nirta, Paolo Alvaro e Antonio Franco per coltivazione di cannabis.\nNel Siderno Group per l'Australia vi erano anche esponenti dei Musitano, dei Commisso, dei Papalia, dei Sergi e dei D'Agostino.\nNel 1993 viene gambizzato Rocco \"Roy\" Barbaro.\nIl 2 marzo 1994 viene ucciso con un pacco-bomba il sergente dell'NCA (National Crime Authority) Geoffrey Bowen chiamato a testimoniare nel processo per traffico di droga in cui erano imputati proprio Francesco e Antonio Perre, fratello e nipote di colui che, pochi giorni dopo, fu arrestato e accusato dell'omicidio.\nDall'operazione Castanea e Monsoon si evincono possibili collegamenti tra i colombiani e gli italo-australiani per il traffico di droga internazionale, in cui era coinvolto un argentino il cui fratello fu arrestato in Argentina nel 1987 insieme a Paolo Sergi, Antonio Calabr\u00f2 e Stefano Romeo per il possesso di 43\u00a0kg di eroina.\nTutte le operazioni si concludono nel 1995 con l'arresto di 271 persone, il sequestro di 37.000 piante e 10 tonnellate di canapa, 400\u00a0kg di anfetamine, 1.100.000 dollari australiani e beni immobili del valore di 6 milioni di dollari.\nAnni Duemila.\nNel 2002 viene ucciso in un frutteto a Griffith Antonio Romeo, sposato con la figlia di Giovanni Sergi. La polizia australiana pensa a due piste: Lo stesso Sergi mand\u00f2 un sicario per motivi d'onore (poich\u00e9 tradiva sua figlia) o per motivi economici, essendo un trafficante scomodo a Pasquale \"Pat\" Barbaro (figlio di Francesco Barbaro), dell'omonima famiglia.\nNel 2005 il ministro australiano Amanda Vanstone revoca l'ordine di deportazione al presunto 'ndranghetista originario di Oppido Mamertina Francesco Madafferi che risultava sul suolo australiano come clandestino.\nFrancesco e il fratello Antonio, un titolare di stallo nel commercio all'ingrosso nel mercato di frutta e verdura di Melbourne furono accusati da un rapporto della Polizia dello stato di Victoria di appartenere a una famiglia coinvolta in ricatti, estorsioni e omicidi.\nIl rapporto \u00e8 stato pubblicato nel 2000 in un'udienza durante la battaglia di Francesco contro la deportazione, ma \u00e8 stato successivamente respinto da un giudice dell'Administrative Appeals Tribunal come contenente le informazioni da informatori della polizia senza nome e forse inaffidabili.\nIl ministro giustific\u00f2 la sua decisione di garantire a Madafferi un visto a causa della sua insanit\u00e0 mentale.\nSebbene sia accusato che i genitori e gli affiliati di Madafferi abbiano donato fino a 100.000 dollari australiani al Partito Liberale e quattro politici liberali abbiano discusso sul visto del calabrese.\nIl 9 agosto 2008 a Melbourne in Australia a conclusione di un'operazione cominciata nel 2007, viene sequestrato il pi\u00f9 grande carico di ecstasy dal valore di 264 milioni di euro. Nell'operazione sono state arrestate 21 persone di cui alcune anche in Europa: Belgio, Paesi Bassi, Germania e Italia. Il traffico era gestito in collaborazione con l'associazione criminale di motociclisti dei Black Uhlans. Tra gli arrestati Pasquale \"Pat\" Barbaro e Francesco Madafferi.\nOggi.\nCon l'operazione Crimine del 2010 si \u00e8 confermato che i locali presenti in Australia fanno riferimento a una camera di controllo detta \"Crimine\", i cui componenti fanno capo al Crimine di Polsi e si riuniscono periodicamente con le cosche calabresi per assumere decisioni e coordinarsi fra di loro.\nA conclusione dell\"'operazione Crimine 2\" il 9 marzo 2011 si viene a conoscenza del Locale di Stirling vicino a Perth, e di un presunto esponente, nonch\u00e9 ex sindaco della citt\u00e0, Tony Vallelonga.\nLa 'ndrangheta \u00e8 tuttora presente in tutti gli stati australiani, i gruppi pi\u00f9 attivi sono i Papalia-Sergi-Barbaro, gli Alvaro e i Giorgi-Morabito-Barbaro.\nAd oggi le forze dell'ordine australiane non ritengono vi siano organizzazioni criminali di stampo mafioso nel loro territorio, nonostante i numerosi processi e condanne definitive avvenute in passato.\nAustria.\nIn Austria sono stati trovati conti correnti intestati a membri della 'ndrangheta.\nL'operazione Total Reset del 2015 confisca nel territorio austriaco, in Bassa Austria, una villa di lusso riconducibile ai Pelle.\nIl 19 febbraio 2018 si concludono le operazioni Martingala e Vello d'oro della Guardia di Finanza e della DIA che portano a 37 misure cautelari nei confronti di presunti affiliati ai Nirta (Scalzone), degli Araniti e dei Piromalli accusati di associazione per delinquere, estorsione, sequestro di persona, usura, riciclaggio e autoriciclaggio, attivit\u00e0 finanziaria abusiva e trasferimento fraudolento di valori. Nelle operazioni si \u00e8 eseguito anche un sequestro di beni dal valore di oltre 100 milioni d'euro, in particolare di aziende del settore della grande distribuzione, dell'edilizia, dell'acciaio e correlate ad appalti pubblici operanti in Toscana e all'estero, in particolare Slovenia, Croazia, Austria e Regno Unito.\nIl 12 dicembre 2018 le forze dell'ordine austriache sequestrano 4 appartamenti tra Vienna e Innsbruck e 37,3 milioni di euro provenienti leganti a presunti affiliati alla 'ndrangheta e cosa nostra.\nBelgio.\nIl 18 luglio del 1991 viene ucciso a Liegi l'ex presidente del partito socialista belga Andr\u00e8 Cools, nonch\u00e9 ex ministro delle finanze (1968-1971) e primo ministro dal 1969 al 1972. Era, di suo, invischiato in intrighi internazionali, mafia, p2 e riciclaggio.\nIl 5 marzo 2004, con l'operazione Nasca e Timpano si viene a conoscenza di un traffico internazionale di droga, e il cui denaro ricavato da esso veniva riciclato in Belgio e Paesi Bassi. Nel primo, le 'ndrine avrebbero acquistato ben un intero quartiere di Bruxelles (di cui alcuni edifici costruiti da loro ditte). Le 'ndrine coinvolte sono quelle dei Bellocco e Ascone.\nIl 18 ottobre 2012 si conclude l'operazione \"Revolution\" che porta all'arresto 29 persone affiliate alle cosche di Bovalino, Africo e San Luca accusate di associazione mafiosa e traffico internazionale di cocaina e altri reati tra cui l'introduzione di un titolo di stato statunitense falso del valore di 500.000.000 di dollari. Da questa operazioni, oltre ad essere evidenziati i legami con narcotrafficanti sudamericani si registrano contatti con esponenti della Sacra Corona Unita sin dal 2010.\nLe basi logistiche europee per il traffico internazionale erano: Anversa in Belgio, Amsterdam nei Paesi Bassi, Duisburg, Oberhausen e D\u00fcsseldorf in Germania.\nIl 22 gennaio 2016 si conclude l'operazione Apegreen, iniziata nel 2014, contro 14 presunti affiliati dei Commisso, Ursino e Pesce accusati di narcotraffico. La cocaina proveniente dal Venezuela veniva trasportata ad Abidjan in Costa d'Avorio, per poi passare dal porto di Anversa in Belgio o dal Porto di Gioia Tauro.\nIl 5 dicembre 2018 si conclude l'operazione European 'ndrangheta connection (ex \"Pollino\") condotta dalla procura nazionale antimafia insieme all'Eurojust e partita da forze dell'ordine olandesi che ha portato all'arresto di una organizzazione di 90 persone dedita al traffico internazionale di stupefacenti tra Belgio, Paesi Bassi, Germania, Italia, Colombia e Brasile e che colpisce alcuni esponenti dei Pelle-Vottari, dei Romeo detti \"Stacchi\", degli Cua-Ietto, degli Ursino e dei Nirta-Strangio nonch\u00e9 esponenti della criminalit\u00e0 turca. Tra gli arrestati Giuseppe e Francesco Marando, Jos\u00e9 Manuel Mammoliti, Giovanni Giorgi, Antonio Costadura detto \"U Tignusu\", Domenico Romeo detto \"Corleone\", Francesco Luca Romeo, Sebastiano Romeo e Domenico Strangio. Sono accusati alcuni anche di intestazione fittizia e associazione mafiosa, l'operazione ha anche portato al sequestro di diverse tonnellate di cocaina e alla scoperta di azioni di riciclaggio, di pagamenti in bitcoin, e dell'uso di attivit\u00e0 ristorative come supporto alla logistica del traffico. In Belgio l'operazione si \u00e8 svolta nella provincia di Limburgo.\nBolivia.\nIn Bolivia la 'ndrangheta ha uomini presenti nella criminalit\u00e0 locale.\nNegli anni '90 era nato un traffico di droga che partiva dalla Bolivia e giungeva a Essen in Germania ribattezzato \"Santa Cruz Connection\".\nIl 20 luglio 2009 l'operazione Trovador della Squadra Mobile di Reggio Calabria arresta 49 persone (di cui 13 stranieri: peruviani, cileni, uruguaiani, romeni e un serbo-montenegrino) accusate di essere coinvolte in un traffico di droga proveniente dalla Bolivia, che transitava per l'Albania e diretto in Italia. Sarebbero affiliate alle cosche Maesano e Pangallo. Gli stessi elementi importavano droga anche dal Per\u00f9, che per\u00f2 transitava dalla Spagna.\nBrasile.\nIn Brasile \u00e8 presente almeno dall'inizio degli anni ottanta, per il controllo dei flussi di droga verso l'Europa.\nLe cosche presenti sono i Morabito, i Caridi, i Muto, i Libri, i Pizzata e i Chirillo a Rio de Janeiro, nuovamente i Morabito e i Muto, i Piromalli, i Commisso e i Pelle a San Paolo mentre a Brasilia sempre i Commisso, i Piromalli e i Maesano e infine a Fortaleza i Morabito.\nNon si parla anche di \"colonizzazione\" (2015) ma \u00e8 certo l'insediamento.\nFurante l'operazione \"Cartagine\" del 1995, poi ribattezzata \"Fortaleza\" furono sequestrati ingenti quantitativi di cocaina dati dal Cartello di Cali all'organizzazione criminale.\nNel 1992 fu arrestato Francesco Sculli, nipote di Rocco Morabito per traffico di cocaina e furono sequestrati 592 chili di droga proveniente dal Brasile e destinate a Rotterdam.\nNel 1993 Rocco Morabito organizz\u00f2 un trasporto di 693 chili verso l'Italia.\nNel 2003 fu intercettato un altro carico diretto ad Amburgo.\nA Fortaleza sono presenti i Morabito e i Mazzaferro\nAlcuni pentiti di 'ndrangheta affermano che San Paolo stia diventando uno snodo importante per i traffici di droga. 'Ndranghetisti sono presenti anche a: Rio de Janeiro, Porto Alegre, Brasilia e Macei\u00f3.\nIl 20 marzo 2014 vengono arrestate 23 persone per traffico internazionale di droga tra cui esponenti degli Ietto-Cua-Pipicella come Pasquale Bifulco che era in collaborazione con un'organizzazione criminale montenegrina che faceva capo a Vladan Radoman, e a peruviani, brasiliani, inglesi e irlandesi importavano cocaina dal Per\u00f9, passava attraverso i porti brasiliani e giungeva a Gioia Tauro.\nIl 27 ottobre 2016 vengono abbandonati in mare vicino a Gioia Tauro 16 borsoni con 3365 chili di cocaina che si scoprir\u00e0 essere stati buttati dai 9 marinai (originari di Kiribati) di una nave proveniente dal Porto di Rio de Janeiro. Una volta rivenduta la cocaina avrebbe potuto fruttare 77 milioni di euro.\nIl 5 dicembre 2018 si conclude l'operazione European 'ndrangheta connection (ex \"Pollino\") condotta dalla procura nazionale antimafia insieme all'Eurojust e partita da forze dell'ordine olandesi che ha portato all'arresto di un'organizzazione di 90 persone dedita al traffico internazionale di stupefacenti tra Belgio, Paesi Bassi, Germania, Italia, Colombia e Brasile e che colpisce alcuni esponenti dei Pelle-Vottari, dei Romeo detti \"Stacchi\", degli Cua-Ietto, degli Ursino e dei Nirta-Strangio nonch\u00e9 esponenti della criminalit\u00e0 turca. Tra gli arrestati Giuseppe e Francesco Marando, Jos\u00e9 Manuel Mammoliti, Giovanni Giorgi, Antonio Costadura detto \"U Tignusu\", Domenico Romeo detto \"Corleone\", Francesco Luca Romeo, Sebastiano Romeo e Domenico Strangio. Sono accusati alcuni anche di intestazione fittizia e associazione mafiosa, l'operazione ha anche portato al sequestro di diverse tonnellate di cocaina e alla scoperta di azioni di riciclaggio, di pagamenti in bitcoin con un broker in Brasile.\nIl 6 giugno 2019 si conclude l'operazione internazionale delle forze di polizia italiane, francesi, brasiliane e della Costa d'Avorio contro la 'ndrangheta e la camorra denominata Spaghetti connection che porta all'arresto di 10 persone, di cui 6 italiani residenti nello stato africano per traffico internazionale di cocaina che veniva spedita dal porto di Santos, in Brasile verso Abidjan in Costa d'Avorio.\nIl reportage di UOL nel 2019 rivela che tra il 2017 ed il 2018 almeno 3 boss calabresi si sarebbero messi in contatto con il Primeiro Comando da Capital per il narcotraffico muovendo 2 tonnellate di cocaina che sarebbe passata dai porti di Santos (San Paolo), Salvador (Bahia), Itaja\u00ed (Santa Catarina) e Rio de Janeiro.\nIl 17 settembre 2019 la polizia brasiliana di San Paolo arresta Andrea de Oliveira Macedo, presunto affiliato al Primeiro Comando da Capital e in affari con gli italiani Nicolas e Patrick Assisi, broker del narcotraffico vicini alla 'ndrangheta e gi\u00e0 arrestati a luglio dalla Policia Federal a Praia Grande (San Paolo). La droga partirebbe dal porto di Santos.\nBulgaria.\nIn Bulgaria sono presenti per riciclaggio e traffico di droga le cosche Vrenna-Bonaventura e i De Stefano.\nCon l'operazione Magna Charta dei Carabinieri del 4 giugno 2012 vengono arrestati esponenti dei Bellocco piemontesi in alleanza con elementi della criminalit\u00e0 bulgara come Evelin Nicolov Banev, per gestire un traffico di droga tra Lombardia, Piemonte, Veneto, Bulgaria, Spagna, Paesi Bassi, Slovenia, Romania, Croazia, Finlandia e Georgia. La droga proveniva da Venezuela, Argentina e Isola di Santo Domingo.\nCanada.\nLa presenza della malavita calabrese in Canada risale agli inizi del '900 nella citt\u00e0 di Toronto. Allora il boss era un certo Joe Musolino, cugino del pi\u00f9 noto brigante Giuseppe Musolino.\nA quei tempi si dedicavano alle estorsioni e successivamente, nell'epoca del proibizionismo, al contrabbando di alcolici.\nIn quel periodo il boss era Rocco Perri in contatto con Frank Costello.\nIn ogni regione canadese era presente qualche 'ndrina.\n\u00c8 per\u00f2 col cosiddetto Siderno Group che la 'ndrangheta fa il salto di qualit\u00e0 attivandosi nel traffico di eroina.\nEra operativo in Canada fin dagli anni cinquanta, ma il suo periodo d'oro fu tra gli anni ottanta e novanta. Aveva un giro d'affari stimato in 50 milioni di dollari.\nFu gestito da Antonio Macr\u00ec, storico capo di Siderno fino alla sua morte verificatasi il 20 gennaio 1975, poi pass\u00f2 al suo vice Francesco Commisso ed a suo figlio Cosimo (detto U quagghja).\nNel 1971 la polizia canadese scopr\u00ec 23 sospetti nella casa di Cosimo Stalteri, dopo aver intercettato una conversazione del boss calabrese \"Mike Racco\" mentre stavano battezzando un nuovo affiliato.\nSempre in Canada si hanno notizie della perpetrazione della faida di Siderno fra i Costa ed i Commisso con l'omicidio nel 1991 di \"Giovanni Costa\".\nDalle indagini dell'operazione Siderno Group il 22 luglio 1990 si svolge una riunione ad Ardore tra esponenti di livello internazionale della 'ndrangheta, tra cui: Domenico Sergi per l'Australia, Vincenzo Trento per il Canada, Eliseo Lazzarino per il Belgio ed Anthony Cipriani da Terranova Sappo Minulio (arrestato una volta in Australia il 21 agosto del 1984) per traffico in eroina. Quest'ultimo si muoveva tra Regno Unito, Svizzera e Paesi Bassi probabilmente per fini di riciclaggio.\nNel 1992 la polizia registra un incontro tra dieci capi delle famiglie canadesi che operano a Toronto, Hamilton, Ottawa e London.\nTra questi vi \u00e8 Cosimo Stalteri (Siderno 20 gennaio 1925 - William Osler Health Centre, Toronto 14 febbraio 2011), facente parte anch'egli del Siderno Group, emigrato in Canada nel 1952 ed uno dei membri del Crimine canadese, in contatto diretto con Giuseppe Commisso, detto \"U mastru\".\nIn un'intercettazione dell'operazione Crimine del 2009 parlano di lui e di come abbia mantenuto in buono stato l'organizzazione in Canada.\nNel recente passato erano solidali con l'organizzazione presente a Montr\u00e9al di Vito Rizzuto che raccoglieva cellule criminali di origine siciliana e calabrese e manteneva contatti con la 'ndrangheta canadese ed italiana.\nL'organizzazione Siderno Group pare non sia ancora scomparsa da come \u00e8 stato dimostrato dalle intense attivit\u00e0 di narcotraffico di Giuseppe Coluccio arrestato a Toronto nel 2008 e portate avanti dal fratello Salvatore Coluccio (arrestato nel 2009 a Marina di Gioiosa Jonica), i quali avevano rapporti anche con i Cuntrera-Caruana e con i mafiosi di Cosa Nostra.\nCon l\"'operazione Crimine\" del 2010 si viene a conoscenza che a Toronto sono presenti nove locali (di cui uno a Thunder Bay), i quali fanno riferimento ad una \"camera di controllo \" denominata Crimine, i cui membri riferiscono delle attivit\u00e0 canadesi al Crimine Calabrese; le loro attivit\u00e0 vanno dal traffico di droga al gioco d'azzardo ed usura.\nNell'operazione sono state individuate anche sette 'ndrine i cui rispettivi capi sono.\nTutte queste famiglie vengono rappresentate in una commissione il cui capo, nell'agosto 2008, era Angelino Figliomeni, e chiamata anche l\u00ec, analogamente alla Calabria, Crimine.\nSi scopre anche che un certo Antonio Minnella sarebbe il capo-locale di Thunder Bay, cittadina lacustre dell'Ontario.\nIl 26 aprile 2014 viene ucciso a Woodbridge (vicino a Toronto) il boss Carmine Verduci, gi\u00e0 menzionato nell'operazione Crimine, come presente in una riunione di 'ndrangheta in Calabria nel 2008, nonch\u00e9 come uomo di contatto tra le 'ndrine canadesi e quelle della Locride. L'omicidio si potrebbe inserire nel contesto di una faida per il controllo criminale del Qu\u00e9bec e dell'Ontario.\nCile.\nIl Cile \u00e8 uno dei tanti paesi in cui viene acquistata la Cocaina.\nIl 9 luglio 2015 si conclude l'operazione Overting, iniziata nel 2005 ha portato all'arresto di 44 persone tra cui persone legate ai Mancuso, in collaborazione con un gruppo criminale albanese di Fiano Romano per traffico internazionale di cocaina. La droga proveniva dal Cile, dal Venezuela e dalla Colombia e grazie anche al broker 'ndranghetista Domenico Trimboli pentito dal 19 marzo 2015. L'incontro con i narcos per l'accordo sullo scambio avveniva invece in Spagna. In Calabria, a Spilinga c'era la raffineria per recupera la cocaina liquida impregnata in partite di vestiti o allo stato solido in piastrelle per pavimenti. Gli albanesi almeno una volta hanno tenuto in ostaggio un vibonese come garanzia del traffico.\nColombia.\nInizia ad intrattenere rapporti con la malavita locale da quanto si mette negli anni settanta nel traffico di stupefacenti.\nIn Colombia la 'ndrangheta ha intensi traffici di cocaina, e molti 'ndranghetisti vivono in loco per mantenere forti rapporti e prezzi di favore con i narcos colombiani e le AUC di Salvatore Mancuso G\u00f3mez.\nNegli anni novanta ha affiliati nei cartelli di Cal\u00ec e Medell\u00edn.\nSuccessivamente alla disgregazione di questi, in cartelli pi\u00f9 piccoli, essa continua una relazione stabile.\nGrazie a questa stretta collaborazione la 'ndrangheta dal 2000 in poi \u00e8 riuscita a ottenere il monopolio della cocaina in Europa raggiungendo cifre da capogiro.\nA poco a poco si \u00e8 sostituita a cosa nostra tanto che spesse volte per i clan siciliani di Cosa Nostra e camorristici faccia da garante in caso di mancati pagamenti e addirittura convenga alle altre mafie italiane comprare la cocaina direttamente in Italia dai calabresi.\nLa droga, una volta veniva fatta spedire su navi direttamente dalla Colombia al porto di Gioia Tauro, oppure tramite corrieri della droga per via aerea.\nAl giorno d'oggi essendosi intensificati i controlli si preferisce trasportarla prima nei paesi limitrofi come l'Argentina e poi spedirla in Italia o addirittura farla passare dall'Africa dalla quale ci sono meno controlli.\nIl 28 marzo 2006 tramite il procuratore nazionale antimafia, Piero Grasso si viene a sapere che in Colombia c'era in costruzione un sommergibile per il trasporto di cocaina in Europa cos\u00ec da poter evitare i radar.\nIl 26 aprile 2013 viene arrestato a Medell\u00edn, in Colombia il narcotrafficante Domenico Trimboli, nato a Buenos Aires (Argentina) (ma originario di Natile di Careri) e latitante dal 2009, gi\u00e0 condannato a 12 anni di carcere. All'udienza del tribunale di Alessandria nel 2014 decide di diventare collaboratore di giustizia. Era in contatto con il narcotrafficante Roberto Pannunzi, con le cosche della ionica reggina, la Camorra e Cosa Nostra nonch\u00e9 col narcotrafficante Nelson Ybara Ramirez, di cui ha sposato la figlia.\nIl 5 dicembre 2018 si conclude l'operazione European 'ndrangheta connection (ex \"Pollino\") condotta dalla procura nazionale antimafia insieme all'Eurojust e partita da forze dell'ordine olandesi che ha portato all'arresto di un'organizzazione di 90 persone dedita al traffico internazionale di stupefacenti tra Belgio, Paesi Bassi, Germania, Italia, Colombia e Brasile e che colpisce alcuni esponenti dei Pelle-Vottari, dei Romeo detti \"Stacchi\", degli Cua-Ietto, degli Ursino e dei Nirta-Strangio nonch\u00e9 esponenti della criminalit\u00e0 turca. Tra gli arrestati Giuseppe e Francesco Marando, Jos\u00e9 Manuel Mammoliti, Giovanni Giorgi, Antonio Costadura detto \"U Tignusu\", Domenico Romeo detto \"Corleone\", Francesco Luca Romeo, Sebastiano Romeo e Domenico Strangio. Sono accusati alcuni anche di intestazione fittizia e associazione mafiosa, l'operazione ha anche portato al sequestro di diverse tonnellate di cocaina e alla scoperta di azioni di riciclaggio, di pagamenti in bitcoin, e dell'uso di attivit\u00e0 ristorative come supporto alla logistica del traffico. Le citt\u00e0 coinvolte sono: Horst, Venray, Amsterdam e Rotterdam per i Paesi Bassi, Br\u00fcggen in Renania Settentrionale-Vestfalia per la Germania.\nCosta d'Avorio.\nA gennaio 2016 si conclude l'operazione Apegreen, iniziata nel 2014, contro 14 presunti affiliati dei Commisso, Ursino e Pesce accusati di narcotraffico. La cocaina proveniente dal Venezuela veniva trasportata ad Abidjan in Costa d'Avorio, per poi passare dal porto di Anversa in Belgio o dal Porto di Gioia Tauro.\nIl 6 giugno 2019 si conclude l'operazione internazionale delle forze di polizia italiane, francesi, brasiliane e della Costa d'Avorio contro la 'ndrangheta e la camorra denominata Spaghetti connection che porta all'arresto di 10 persone, di cui 6 italiani residenti nello stato africano per traffico internazionale di cocaina che veniva spedita dal porto di Santos, in Brasile verso Abidjan in Costa d'Avorio.\nCroazia.\nIl 19 febbraio 2018 si concludono le operazioni Martingala e Vello d'oro della Guardia di Finanza e della DIA che portano a 37 misure cautelari nei confronti di presunti affiliati ai Nirta (Scalzone), degli Araniti e dei Piromalli accusati di associazione per delinquere, estorsione, sequestro di persona, usura, riciclaggio e autoriciclaggio, attivit\u00e0 finanziaria abusiva e trasferimento fraudolento di valori. Nelle operazioni si \u00e8 eseguito anche un sequestro di beni dal valore di oltre 100 milioni d'euro, in particolare di aziende del settore della grande distribuzione, dell'edilizia, dell'acciaio e correlate ad appalti pubblici operanti in Toscana e all'estero, in particolare Slovenia, Croazia, Austria e Regno Unito.\nEcuador.\nAlcune 'ndrine risiedono in Ecuador per il traffico internazionale di droga.\nFrancia.\nSi viene a conoscenza della 'ndrangheta in territorio francese dagli anni settanta, e precisamente in Costa Azzurra.\nQui vengono svolte moltissime attivit\u00e0 illecite, le 'ndrine del reggino riciclano denaro le 'ndrine della Locride, in particolar modo di Plat\u00ec operano nel traffico di droga.\nSecondo il Collaboratore di giustizia Giovanni Gull\u00e0 in tutti i paesi della Costa Azzurra c'\u00e8 un Locale di 'ndrangheta.\nI locali pi\u00f9 importanti sono quello di Marsiglia, di Tolone e di Clermont Ferrand.\nIn Francia sono stati arrestati molti 'ndranghetisti: Paolo De Stefano, Domenico Libri, Natale Rosmini e Luigi Facchineri.\nDall'operazione Trait union del 2015 si delinea che a Mentone si trovano i Pellegrino, a Nizza le 'ndrine Pesce e Bellocco di Rosarno e Italiano, Papalia, Palumbo di Delianuova, a Grasse i Mol\u00e8-Piromalli, ad Antibes i Palumbo, Papalia, Italiano di Delianuova, a Cannes gli Stanganelli (di Rosarno), a P\u00e9gomas i Pesce, a La Seyne-sur-Mer e Ollioules, vicino a Tolone i Morabito.\nIl 15 giugno 2015 con l'operazione Trait union viene sgominato un traffico di droga internazionale che ha portato all'arresto di 17 persone tra presunti esponenti della 'ndrangheta e criminali francesi.\nL'hashish proveniva dal Marocco, che all'occasione poteva venire scambiate con cocaina in Martinica, in centro America. Per la 'ndrangheta vi erano presunti esponenti delle famiglie Gallico e Mol\u00e8 residenti ad Imperia e sulla Costa Azzurra, ma anche i Magnoli di Rosarno, legati ai Stanganelli, ai Mol\u00e8 e ai Giovinazzo.\nIl 25 gennaio 2016 si conclude l'operazione Antibes che porta all'arresto di 16 persone presunte affiliate al locale di Pellaro (Reggio Calabria) tra cui ci sarebbero i fiancheggiatori della latitanza del boss Giovanni Franco conclusasi ad Antibes nel novembre 2013\nSecondo la prima relazione semestrale del 2017 della DIA si registrano a:\nIl 14 giugno 2019 a M\u00e2con in Borgogna-Franca Contea viene arrestato con un mandato d'arresto europeo emanato dalla polizia italiana verso la Office central de lutte contre le crime organis\u00e9 (Ocloco) nei confronti di Giuseppe Cortese, accusato insieme ad altre 30 persone di traffico internazionale di cocaina e di far parte di un'associazione 'ndranghetista.\nIl 5 settembre 2019 viene arrestato ad Arzon (Bretagna) in Francia Mario Miceli, genero di Domenico Barbaro detto l'australiano, latitante da novembre 2018. In Francia aveva creato un'azienda di pulizie. Il 4 ottobre viene estradato in Italia.\nIl 9 dicembre 2019 con la conclusione dell'operazione Magma che colpisce membri apicali dei Bellocco in tutta Italia e all'estero rivela che di recente la 'ndrangheta usava il Porto di Le Havre per reperire droga transitante da Santo Domingo e proveniente dal porto di Santa Marta in Colombia.\nGermania.\nLa presenza della 'ndrangheta in Germania comincia negli anni cinquanta con le migrazioni di numerosi calabresi in Renania Settentrionale-Vestfalia. Nei primi anni ottanta, ha cominciato a investire in ristoranti, pizzerie, gelaterie, e poi villaggi turistici, alberghi, ville e case in Turingia, Sassonia, Renania Settentrionale-Vestfalia e nel Baden-W\u00fcrttemberg.\nHa poi posto le basi per la gestione del traffico di droga dal Sud America: compravano la droga, la facevano spedire e una volta giunta in Germania delegavano la vendita al dettaglio.\nSi ipotizza investa nella Borsa di Francoforte. La rivista Berliner Zeitung rivela che secondo il Bundesnachrichtendienst, i servizi segreti tedeschi i calabresi avrebbero acquistato pacchetti azionari di Gazprom e di altre societ\u00e0 energetiche.\nNegli anni '80 si insedia la cosca crotonese dei Farao-Marincola, in particolare nel Baden-W\u00fcrttemberg, Assia e Rheinland-Pfalz, i Carelli a Stoccarda installano una raffineria per la produzione di stupefacenti.\nNel 1989 sono stati arrestati degli affiliati che insieme ad esponenti di Cosa Nostra, i Ferrara e i Santapaola di Catania, gestivano la contraffazione di marchi tedeschi.\nIl traffico di droga resta comunque l'attivit\u00e0 principale.\nNegli anni novanta, confessa il pentito Giorgio Basile (primo pentito di 'ndrangheta in Germania) le attivit\u00e0 del narcotraffico e dello spaccio di marchi falsi e sempre in quel periodo il locale di Corigliano ricicla il denaro attraverso le banche.\nDa Essen, in quel periodo terminava un traffico di droga che partiva dalla Bolivia, ribattezzata \"Santa Cruz Connection\".\nL'organizzazione, poi, caduto il muro di Berlino, si espande anche in Turingia, in particolare ad Erfurt, dove si dedicano quasi esclusivamente al riciclaggio, aprendo anche molti ristoranti. Avrebbero anche sponsorizzato la squadra di calcio FC Rot-Weiss Erfurt.\nSecondo il Bundesnachrichtendienst (BND) sarebbe riuscita a procurarsi anche una certa influenza politica, fino ad arrivare in parlamento e nell'amministrazione pubblica. J\u00fcrgen Roth, esperto di criminalit\u00e0 organizzata, sulla rivista Stern afferma che nel territorio tedesco la mafia calabrese pu\u00f2 avere l'appoggio di 1.800 persone, con molti \"locali\".\nNella notte del 15 agosto 2007 (strage di Ferragosto) vengono uccisi sei italiani di et\u00e0 compresa tra i 16 e i 39 anni nelle vicinanze della Stazione Centrale di Duisburg. \u00c8 la prima volta che la 'ndrangheta provoca una strage di queste proporzioni al di fuori del territorio nazionale.\nNel 2003 si attesta la presenza dei Giorgi e dei Pelle a Dresda.\nNel marzo del 2009 la Polizia federale tedesca dichiara che in Germania ci sono 230 'ndrine con centinaia di affiliati dislocate in tutte le regioni ma principalmente in Baviera, Assia e Renania Settentrionale-Vestfalia. Le famiglie pi\u00f9 potenti sono i Romeo, i Pelle-Vottari di San Luca, i Farao-Marincola e i Carelli del crotonese e gli Italiano-Papalia-Palumbo della zona aspromontana.\nI Locali di Cir\u00f2 e di Corigliano sono coinvolti insieme a gruppi albanesi nel traffico di armi.\nAltre attivit\u00e0 censite sono l'estorsione, il traffico di rifiuti tossici e di armi..\nIl 7 gennaio 2012 J\u00f6rg Ziercke, il presidente dalla polizia federale tedesca, la BKA afferma che sin dagli anni '80 met\u00e0 dei gruppi criminali che operano in Germania risalgono alla 'ndrangheta, che oggi \u00e8 la maggior organizzazione criminale.\nIl 9 gennaio 2018 si conclude l'operazione \"Stige\" porta all'arresto di 170 presunti affiliati o sodali dei Farao-Marincola e dei Giglio tra cui 13 arresti sono avvenuti in territorio tedesco in Assia e a Stoccarda. In Germania imponevano i loro prodotti vicino e i semilavorati per la pizza.\nGhana.\nIl Ghana, come altri paesi dell'Africa Occidentale \u00e8 un paese che viene utilizzato come passaggio intermedio per il traffico di droga dal Sud America all'Europa, soprattutto da quando sono stati intensificati i controlli per le tratte dirette.\nIl 12 maggio 2010 con l\"'operazione Annibale\" partita 3 anni fa, viene scoperto un traffico internazionale di cocaina con base nel convento dell'Missionarie del Sacro Cuore di Ges\u00f9 nella zona di Porta Romana a Milano. Vengono arrestate 33 persone in ben 10 province italiane, tra cui alcune affiliate ai Pelle-Vottari (tra cui Giuseppe e Domenico Vottari) e ai Coco Trovato. La droga veniva acquistata dai cartelli colombiani di Cali, Medell\u00edn, Barranquilla e Pereira, portata in Ghana, dove truffando la FAO avevano accesso ai suoi fondi (concessi per lo sviluppo del mercato ittico locale) e la si stoccava, infine veniva spedita in Italia. I viaggi in Colombia erano mascherati come pellegrinaggi dei fedeli.\nIrlanda.\nRiciclaggio e traffico di droga da parte dei Trimboli dall'Australia negli anni '90.\nLussemburgo.\nLa 'ndrangheta, rappresentata dalle cosche originarie di Mammola e Siderno sarebbe presente nel sud-ovest del paese, nell'area mineraria definita \"Minett\" ed in particolare nei paesi di Differdange e Niederkorn.\nL'inchiesta \"#OpenLux\" di Irpimedia (partita da un database di Le Monde presente nel progetto Organized Crime and Corruption Reporting Project) di febbraio 2021 svela le attivit\u00e0 illecite di affiliati dei Rumbo-Galea-Figliomeni di Mammola, in particolare di Santo Rumbo, con presunta dote di trequartino, figlio di Riccardo Rumbo e di Salvatore Scali, figlio di Rodolfo capo-locale di Mammola e di Cuorgn\u00e8 in Piemonte (indagine Minotauro).\nSarebbero potuto essere proprio i membri del locale di Mammola operanti in Lussemburgo che nel 2005 avrebbero potuto favorire la latitanza dei narcotrafficanti omonimi Bruno Giorgi di San Luca.\nEssendo dipendenti da Siderno, ci sono collegamenti anche con la 'ndrangheta canadese come si evince dall'operazione \"Recupero- Bene comune\" del 2010 che port\u00f2 alla condanna di Santo Rumbo e del nipote di Tito Figliomeni che tent\u00f2 di scappare in Canada e da cui fu estradato nel 2018.\nMalta.\nNel 2013 le forze dell'ordine si interessano degli affari delle slot machine dell'imprenditore del gioco d'azzardo legale Luigi Tancredi e del \"riservato\" (non affiliato) dei Mazzaferro Nicola Femia, oggi pentito, in cui per alcune sue attivit\u00e0 imprenditoriali relative al Casin\u00f2 di Venezia e svolte a Malta in cui stanno ancora (2018) indagando le autorit\u00e0 di San Marino.\nA settembre 2015 viene scoperto che l'incaricato per alcune 'ndrine di Reggio Calabria, in particolare i Tegano, per gestire il gioco d'azzardo sull'isola di Malta con l'appoggio di faccendieri locali sarebbe il reggino Mario Gennaro che partendo dalla gestione di un internet point a Reggio Calabria diventa country manager di alcuni societ\u00e0 italiane di gioco d'azzaro per finire nella maltese Betuniq che sarebbe finanziata con proventi illeciti. Il denaro del gioco d'azzaro legale servirebbe per il riciclaggio del denaro ed ammonterebbe a circa 2 miliardi di euro.\nA maggio 2017 scoppia il soprannominato scandalo finanziario dei Malta Files grazie ad indagini di European Investigative Collaborations che scopre come diverse aziende usano la fiscalit\u00e0 di Malta per l'evasione fiscale nei confronti dell'Unione europea\nI documenti di Malta Files rivelano che anche le mafie italiane, tra cui la 'ndrangheta sono coinvolte, in particolare un presunto membro dei Romeo-Calabr\u00f2 di San Luca, risulta essere direttore di Haru Pharma con sede legale a Balzan a Malta e registrata nello stato caraibico di Saint Kitts e Nevis.\nMessico.\nIn Messico \u00e8 attiva nel traffico di droga.\nIl 17 settembre 2008 in un'operazione dell'FBI e della DEA statunitense, dell'ICE messicana a cui hanno partecipato anche i carabinieri del ROS sono state arrestate 200 persone appartenenti al cartello messicano dei Los Zetas e ad altre organizzazioni criminali a cui vendevano la droga, tra cui la 'ndrangheta, nella fattispecie sono stati arrestati Vincenzo e Giulio Schirripa appartenenti all'omonima 'ndrina, la quale faceva parte di un'alleanza con i Coluccio, gli Aquino e i Macr\u00ec e con i quali avrebbero importato ogni volta 1000 chili di cocaina.\nI contatti fra le due organizzazioni venivano prese tramite elementi del cartello messicano a New York.\nSono stati arrestati anche 16 esponenti dei Coluccio e degli Aquino tra New York e la Calabria.\nL'accordo con i Los Zetas \u00e8 avvenuto dopo l'arresto dell'ecuadoriano \"Luis Calderon\", principale fornitore per queste 'ndrine..\nNel 2011 con l'operazione Crimine 3 riemergono contatti d'affari tra le 'ndrine e il Messico, nella fattispecie con il Cartello del Golfo.\nPaesi Bassi.\nQui la 'ndrangheta \u00e8 attiva nel traffico di droga e armi e secondo la Stampa rappresenta la stazione di transito dei container colombiani.\nSecondo un rapporto della polizia olandese, tra Amsterdam, Hoofddorp, Diemen e Amstelveen vivono almeno 20 boss e un centinaio di affiliati.\nSono presenti i Nirta-Strangio e le 'ndrine di Cir\u00f2. Qui sono alleati con la mafia albanese per il controllo del porto di Rotterdam.\nIl 18 ottobre 2012 si conclude l'operazione \"Revolution\" che porta all'arresto 29 persone affiliate alle cosche di Bovalino, Africo e San Luca accusate di associazione mafiosa e traffico internazionale di cocaina e altri reati tra cui l'introduzione di un titolo di stato statunitense falso del valore di 500.000.000 di dollari. Da questa operazioni, oltre ad essere evidenziati i legami con narcotrafficanti sudamericani si registrano contatti con esponenti della Sacra Corona Unita sin dal 2010.\nLe basi logistiche europee per il traffico internazionale erano: Anversa in Belgio, Amsterdam nei Paesi Bassi, Duisburg, Oberhausen e D\u00fcsseldorf in Germania.\nIl 28 settembre 2015 si conclude l'operazione Operazione Acero-Krupy della Procura nazionale antimafia, che rivela la gestione ad Amsterdam di un import-export internazionale di floricoltura, i Commisso di Siderno invece nella ricettazione internazionale di cioccolata di grandi marchi del valore di 7 milioni di euro. Sono susseguiti 50 arresti per presunti affiliati alle 'ndrine Macr\u00ec, Commisso, Coluccio e Crupi per traffico internazionale di stupefacenti e associazione mafiosa.\nIl 25 gennaio 2017 si conclude l'operazione Stammer che chiede l'arresto di 54 persone e di cui 42 effettivamente arrestate accusate a vario titolo di associazione a delinquere, tra cui presunti affiliati dei Fiar\u00e8, dei Pititto-Prostamo-Iannello di Mileto e un gruppo di San Calogero e traffico internazionale di stupefacenti con il sequestro del pi\u00f9 grande carico, 8 tonnellate di cocaina, mai eseguito in Italia. Il traffico partiva della Colombia per giungere poi nei porti di Genova, Gioia Tauro e Napoli, attraverso la Spagna ed i Paesi Bassi per poi essere redistribuita in ben 15 regioni d'Italia tra cui anche Sicilia e Campania dove le locali organizzazioni pavrebbero provvisto allo spaccio ma veniva a anche redistribuita nel Regno Unito.\nIl 5 dicembre 2018 si conclude l'operazione European 'ndrangheta connection (ex \"Pollino\") condotta dalla procura nazionale antimafia insieme all'Eurojust e partita da forze dell'ordine olandesi che ha portato all'arresto di un'organizzazione di 90 persone dedita al traffico internazionale di stupefacenti tra Belgio, Paesi Bassi, Germania, Italia, Colombia e Brasile e che colpisce alcuni esponenti dei Pelle-Vottari, dei Romeo detti \"Stacchi\", degli Cua-Ietto, degli Ursino e dei Nirta-Strangio nonch\u00e9 esponenti della criminalit\u00e0 turca. Tra gli arrestati Giuseppe e Francesco Marando, Jos\u00e9 Manuel Mammoliti, Giovanni Giorgi, Antonio Costadura detto \"U Tignusu\", Domenico Romeo detto \"Corleone\", Francesco Luca Romeo, Sebastiano Romeo e Domenico Strangio. Sono accusati alcuni anche di intestazione fittizia e associazione mafiosa, l'operazione ha anche portato al sequestro di diverse tonnellate di cocaina e alla scoperta di azioni di riciclaggio, di pagamenti in bitcoin, e dell'uso di attivit\u00e0 ristorative come supporto alla logistica del traffico. Le citt\u00e0 coinvolte nel paese sono: Horst, Venray, Amsterdam e Rotterdam.\nPer\u00f9.\nIn Per\u00f9 la 'ndrangheta ha uomini presenti nella criminalit\u00e0 locale.\nIl 20 luglio 2009 l'operazione Trovador della Squadra Mobile di Reggio Calabria arresta 49 persone (di cui 13 stranieri: peruviani, cileni, uruguaiani, romeni e un serbo-montenegrino) accusate di essere coinvolte in un traffico di droga proveniente dalla Bolivia, che transitava per l'Albania e diretto in Italia. Sarebbero affiliate alle cosche Maesano e Pangallo. Gli stessi elementi importavano droga anche dal Per\u00f9, che per\u00f2 transitava dalla Spagna.\nIl 20 marzo 2014 vengono arrestate 23 persone per traffico internazionale di droga tra cui esponenti degli Ietto-Cua-Pipicella come Pasquale Bifulco che era in collaborazione con un'organizzazione criminale montenegrina che faceva capo a Vladan Radoman, e a peruviani, brasiliani, inglesi e irlandesi importavano cocaina dal Per\u00f9, passava attraverso i porti brasiliani e giungeva a Gioia Tauro. I paesi toccati erano anche: Paesi Bassi, Spagna, Svizzera, Germania e Portogallo.\nRegno Unito.\nIn Regno Unito i Macr\u00ec e gli Ursino sono sospettati di importare droga dalla Turchia e dal Pakistan.\nI Grande Aracri e i Fazzari di Rosarno sarebbero anche coinvolti in riciclaccio e traffico di droga.\nNel 2013 il rapporto Transcrime sugli investimenti delle mafie in Europa evidenzia la presenza della criminalit\u00e0 calabrese a Londra per l'acquisto di immobili.\nIl 25 gennaio 2017 si conclude l'operazione Stammer che chiede l'arresto di 54 persone e di cui 42 effettivamente arrestate accusate a vario titolo di associazione a delinquere, tra cui presunti affiliati dei Fiar\u00e8, dei Pititto-Prostamo-Iannello di Mileto e un gruppo di San Calogero e traffico internazionale di stupefacenti con il sequestro del pi\u00f9 grande carico, 8 tonnellate di cocaina, mai eseguito in Italia. Il traffico partiva della Colombia per giungere poi nei porti di Genova, Gioia Tauro e Napoli, attraverso la Spagna ed i Paesi Bassi per poi essere redistribuita in ben 15 regioni d'Italia tra cui anche Sicilia e Campania dove le locali organizzazioni pavrebbero provvisto allo spaccio ma veniva a anche redistribuita nel Regno Unito.\nIl 19 febbraio 2018 si concludono le operazioni Martingala e Vello d'oro della Guardia di Finanza e della DIA che portano a 37 misure cautelari nei confronti di presunti affiliati ai Nirta (Scalzone), degli Araniti e dei Piromalli accusati di associazione per delinquere, estorsione, sequestro di persona, usura, riciclaggio e autoriciclaggio, attivit\u00e0 finanziaria abusiva e trasferimento fraudolento di valori. Nelle operazioni si \u00e8 eseguito anche un sequestro di beni dal valore di oltre 100 milioni d'euro, in particolare di aziende del settore della grande distribuzione, dell'edilizia, dell'acciaio e correlate ad appalti pubblici operanti in Toscana e all'estero, in particolare Slovenia e Regno Unito.\nRepubblica Democratica del Congo.\nAntonio Nicaso nel 2009 racconta nel suo articolo \"La Nuova Gomorra\" la compravendita di Coltan in cambio di armi con le milizie della regione.\nRepubblica Dominicana.\nIl 10 ottobre 2017 la DDA di Roma conclude l'operazione \"La Romana - Fireman\" e scopre un gruppo criminale romano che trafficava droga proveniente dal Sud America, passante dalla Repubblica Dominicana che arrivava o all'aeroporto di Malpensa a Milano o al porto di Palermo o di Cagliari e destinata agli Alvaro di Sinopoli. 19 gli arrestati tra cui anche i dominicani Rony Berroa e Angelica Zarzuela, mentre un alto ufficiale della Polic\u00eda Nacional dominicana, Santos Medina, \u00e8 ancora latitante.\nRomania.\nNel 2014 il pentito Franco Pino, ex boss di Cosenza racconta di Amedeo Matacena come uomo dei Piromalli e lo collega ad una tangente per l'impresa Italstrade per dei lavori in Romania tra cui la costruzione di un aeroporto e di un'autostrada di 700\u00a0km.\nCon l'operazione Saggezza e Ceralacca 2 del 2016 la DIA mette in evidenza la presenza di investimenti di 'ndrangheta, in particolare dei Grande Aracri che avevano creato aziende per evitare il fallimento delle equivalenti in Italia e dell'imprenditore Massimo Siciliano organico al locale di Antonimina e con il ruolo di capo-consigliere nella struttura 'ndranghetista chiamata \"Sacra Corona\" sovrastante 5 locali che possedeva l'azienda Gsc Srl Unipersonale con sede a Dosolo (MN), ma con una filiale in Romania.\nRussia.\nL'ordinanza del 9 marzo 2010 di custodia cautelare in carcere nei confronti della banda di Gennaro Mokbel - nel descrivere come operava il \"carosello\" finanziario per l'operazione Phuncard-Fastweb e i suoi rapporti con la 'ndrangheta - ascrive un ruolo, nel riciclaggio dei proventi dell'operazione, a Yevgeny Gurevich, socio in affari del figlio del presidente kirghiso Kurmanbek Salievi\u010d Bakiev, Maksim. Poco dopo la notizia, la popolazione di Bishkek ha abbattuto Bakiev e questi, con la sua famiglia, \u00e8 fuggito all'estero.\nSan Marino.\nDagli anni 2000 in poi le indagini si concentrano sulle attivit\u00e0 di riciclaggio che avvengono a San Marino.\nVincenzo Barbieri un broker del narcotraffico dei Mancuso (ucciso a marzo 2011) riesce a mettersi in contatto con un dirigente del Credito Sammarinese fondato nel 2006 e gi\u00e0 in crisi economica e a cui offre 15 milioni di euro.\nSempre in quel periodo le indagini nei confronti di Gianluca Giovannini di Nonantola sembrano rivelare anche per lui un ruolo di riciclatore di denaro ma per i Facchineri. Questi ultimi per riciclaggio si rivolgono anche a Orlando Purita e Gianluca Giovannini che sono in collegamento col Credito Sammarinese.\nNell'indagine \"Blackhawks\" del 2012 nei confronti della 'ndrangheta lombarda di Seregno e facente riferimento ai Mancuso si scopre che i proventi del traffico di droga venivo depositati presso istituti bancari di San Marino. Sembrerebbe che anche per le indagini \"Tibet\" e \"Pollicino\" risulti che il flusso di denaro abbia la stessa destinazione.\nSlovacchia.\nSi ha notizie di 'ndrangheta in Slovacchia mediaticamente dal 2018, anche se le forze dell'ordine italiane tenevano sotto controllo l'attivit\u00e0 collaborando con la polizia locale. Sebbene ancora non ci siano prove, in questa nazione sembrerebbe che qui siano state finanziate diverse attivit\u00e0 nel settore agricolo ed energetico nella Slovacchia orientale e siano anche stati effettuati investimenti immobiliari. Il caso \"Kuciak\" ha dato problemi al precedente governo slovacco che ha visto prima le dimissioni M\u00e1ria Tro\u0161kov\u00e1, assistente del premier, per presunti legami con gli 'ndranghetisti locali e a Viliam Jasa\u0148 ex deputato del partito Smer e attuale segretario del Consiglio di sicurezza ed infine al ministro della cultura Marek Ma\u010fari\u010d.\nNel dettaglio il 27 febbraio 2018 il giornale slovacco Aktuality annuncia la morte del suo giornalista J\u00e1n Kuciak, accusando presunti membri della 'ndrangheta di aver perpetrato l'omicidio a Ve\u013ek\u00e1 Ma\u010da, paese di Kuciak. Il primo marzo vengono arrestate dalla polizia slovacca i fratelli Antonio e Bruno Vadal\u00e0, e il cugino Pietro Catroppa e subito dopo: Sebastiano V., Diego R., Antonio R. e Pietro C. per essere rilasciati il 3 marzo 2018 perch\u00e9 non sono state trovate prove per passare a un'accusa formale. Nonostante ci\u00f2 ad un anno di distanza sono sotto accusa i presunti killer Tomas Szabo e l\u2019ex militare, Miroslav Marcek e la mandante Alena Zsuzsova che lavorava per l'imprenditore Marian Kocner e di cui Kuciak scrive nelle sue inchieste.\nKuciak stava indagando sulle relazioni tra alcuni italiani riconducibili ai Vadal\u00e0, Rod\u00e0 e Catroppa di Bova Marina e Condofuri, scappati in Svizzera negli anni '90 per sfuggire ad una faida ed operanti in Slovacchia che avrebbero tentato di ottenere fondi strutturali dell'Unione europea, in particolare di Antonio Vadal\u00e0 e membri del governo vicini al presidente Robert Fico (poi dimessosi) ma anche per i Rod\u00e0 attivi nel settore energetico delle biomasse tar il 2012 ed il 2017 come della sua assistente M\u00e1ria Tro\u0161kov\u00e1, e di Viliam Jasa\u0148, ex deputato dello Smer.\nGli 'ndranghetisti sarebbero riusciti, a partire dal 2011 a inserirsi nell'economia agricola della Slovacchia orientale, 1/10 del Distretto di Michalovce era di loro propriet\u00e0 e hanno propriet\u00e0 immobiliari a Trebi\u0161ov con un capitale stimato di 100 milioni di euro.\nGi\u00e0 nel 2013 sono sospettati di estorsione nei confronti di un'azienda di Trebi\u0161ov e di frode fiscale per degli appartamenti nel quartiere Petr\u017ealka a Bratislava e per cui Antonio Vadal\u00e0 \u00e8 andato a processo nel 2011 conclusosi nel 2017 con un nulla di fatto: \"La vera intenzione delle singole persone coinvolte nei progressivi trasferimenti rende impossibile determinare oggettivamente la loro possibile collaborazione, consenziente o meno, nella presunta evasione del privilegio fiscale quando \u00e8 possibile aspettarsi che rendano testimonianze mirate a difendersi dalle eventuali accuse per altre attivit\u00e0 criminali\".\nSlovenia.\nIl 19 febbraio 2018 si concludono le operazioni Martingala e Vello d'oro della Guardia di Finanza e della DIA che portano a 37 misure cautelari nei confronti di presunti affiliati ai Nirta (Scalzone), degli Araniti e dei Piromalli accusati di associazione per delinquere, estorsione, sequestro di persona, usura, riciclaggio e autoriciclaggio, attivit\u00e0 finanziaria abusiva e trasferimento fraudolento di valori. Nelle operazioni si \u00e8 eseguito anche un sequestro di beni dal valore di oltre 100 milioni d'euro, in particolare di aziende del settore della grande distribuzione, dell'edilizia, dell'acciaio e correlate ad appalti pubblici operanti in Toscana e all'estero, in particolare Slovenia, Croazia, Austria e Regno Unito.\nSomalia.\nSecondo il pentito Francesco Fonti tra gli anni ottanta e novanta i rifiuti tossici e radioattivi venivano fatti smaltire per conto dello Stato italiano tramite la 'ndrangheta.\nSi smistavano dal centro Enea di Rotondella in Basilicata per poi finire in Somalia.\nEgli tra il 10 e l'11 gennaio 1987 come racconta, fu coinvolto nella sparizione di 600 bidoni per conto della cosca di Plat\u00ec dei Musitano agli ordini di \"Domenico Musitano\".\nFonti afferma inoltre di aver avuto rapporti con Ibno Hartomo, dei servizi segreti dell'Indonesia per smaltire rifiuti tossici di alluminio prodotti dalle imprese di Oleg Kovalyov.\nA Kiev, in Ucraina venivano caricate le navi che passavano per il Gibuti ed erano destinati per i porti o di Mogadiscio o di Bosaso. Il materiale o veniva fatto affondare in mare o sotterrato nell'entroterra.\nSpagna.\nIn Spagna dalle poche informazioni che si ricevono dovute al fatto che storicamente non c'\u00e8 mai stato un interesse sociale e politico nel fare studi e indagini sul mondo delle mafie italiane, le 'ndrine svolgerebbero soprattutto l'attivit\u00e0 del narcotraffico.\nAlla fine degli anni novanta a Barcellona Santo Maesano, capo cosca dei Maesano-Paviglianiti stabilisce reti per il narcotraffico internazionale e anche dopo il suo arresto dal carcere Valdemoro di Madrid si relazionava con i suoi referenti in Colombia e in Venezuela per comprare armi e droga. Nel 1999 viene arrestato anche Domenico Paviglianiti.\nLe 'ndrine che svolgono attivit\u00e0 di narcotraffico sono: Morabito-Bruzzaniti-Palamara, Mancuso, Bellocco, Avignone, Paviglianiti.\nDi seguito un elenco di alcuni fatti recenti.\nIl 10 febbraio 2009 si conclude l'operazione \" Chiosco Grigio\" del GICO della Guardia di Finanza di Catanzaro ed iniziata nel 2007 che vede coinvolto Domenico Trimboli in un traffico di droga internazionale dalla Colombia, passando per la Spagna, dove a Malaga c'era la piattaforma operativa e finendo in Piemonte, Lombardia, Lazio e Campania. I luoghi per discutere dei traffici avveniva ad Alessandria.\nSembra addirittura che negli ultimi anni 'ndrine calabresi si siano alleati con clan camorristici e cosche mafiose di Cosa Nostra per avere un prezzo pi\u00f9 basso dello stupefacente e controllare meglio il traffico dal Sud America all'Europa.\nVi sono presenti i Piromalli-Mol\u00e8.\nIl 9 luglio 2015 si conclude l'operazione Overting, iniziata nel 2005 ha portato all'arresto di 44 persone tra cui persone legate ai Mancuso, in collaborazione con un gruppo criminale albanese di Fiano Romano per traffico internazionale di cocaina. La droga proveniva dal Cile, Venezuela e Colombia e grazie anche al broker 'ndranghetista Domenico Trimboli pentito dal 19 marzo 2015. L'incontro con i narcos per l'accordo sullo scambio avveniva invece in Spagna. In Calabria, a Spilinga c'era la raffineria per recupera la cocaina liquida impregnata in partite di vestiti o allo stato solido in piastrelle per pavimenti. Gli albanesi almeno una volta hanno tenuto in ostaggio un vibonese come garanzia del traffico.\nSecondo l'ultimo studio Transcrime sugli investimenti delle mafie in Europa \u00e8 segnata una forte presenza delle 'ndrine a Tenerife, nel settore alberghiero, della ristorazione e per l'acquisto di immobili.\nIl 25 gennaio 2017 si conclude l'operazione Stammer che chiede l'arresto di 54 persone e di cui 42 effettivamente arrestate accusate a vario titolo di associazione a delinquere, tra cui presunti affiliati dei Fiar\u00e8, dei Pititto-Prostamo-Iannello di Mileto e un gruppo di San Calogero e traffico internazionale di stupefacenti con il sequestro del pi\u00f9 grande carico, 8 tonnellate di cocaine, mai eseguito in Italia. Il traffico partiva della Colombia per giungere poi nei porti di Genova, Gioia Tauro e Napoli, attraverso la Spagna ed i Paesi Bassi per poi essere redistribuita in ben 15 regioni d'Italia tra cui anche Sicilia e Campania dove le locali organizzazioni pavrebbero provvisto allo spaccio ma veniva a anche redistribuita nel Regno Unito.\nIl 22 novembre 2017 vengono arrestate 12 persone riconducibili alla 'ndrangheta piemontese che operava insieme ad alcuni latitanti residenti in Spagna nel traffico di droga uno dei quali Rocco Piscioneri a Huelva. Tra gli arrestati figura: Bruno Trunfio figlio di Pasquale Trunfio, presunto capo-locale di Chivasso. Le operazioni avvenivano almeno dal 2014 quando fu arrestato a Malaga un uomo di Piscioneri.\nIl 14 febbraio 2019 la Polic\u00eda Nacional insieme alle forze dell'ordine italiane arresta 25 persone tra Spagna e Italia di cui 4 riconducibili alla 'ndrangheta accusate di traffico di droga (hashish, cocaina, ketamina e mariuana).\nIn Spagna le operazioni si svolgevano da Alcal\u00e1 la Real, mentre in Italia a Firenze e dintorni.\nL'11 ottobre 2020 la Policia Nazional e la polizia di stato arrestano a Barcellona (nel quartiere Diagonal Mar) con mandato di arresto europeo il presunto narcotrafficante Vittorio Raso dei Crea di Torino con dote di Vangelo dopo due anni di latitanza. Sembrerebbe che dopo un periodo passato a Malaga si fosse mosso verso la citt\u00e0 catalana per prendere un volo per il Brasile\nViene rilasciato gi\u00e0 il 15 ottobre in quanto essendo accusato anche di usura, per questa accusa la Audiencia Nacional (giustizia spagnola) prevede che non ci sia detenzione a causa delle misure intraprese contro la Pandemia di Covid-19.\nStati Uniti.\nLa forte presenza di Cosa Nostra americana negli Stati Uniti ha fatto s\u00ec che anche molti calabresi tra cui Albert Anastasia e Frank Costello si unissero ad essa e che la 'ndrangheta, solo a partire dagli anni settanta, ci si interessasse in modo pi\u00f9 preponderante all'area. Secondo l'FBI oggi (2019) nella nazione sarebbero tra i 100 e i 200 affiliati.\nIl collaboratore Frank Archino, il 21 gennaio del 1977, ammise la presenza di locali ad Albany ed a New York; ma poi ritratt\u00f2.\nSempre secondo Archino trafficavano armi e falsificavano denaro.\nTra gli anni ottanta e novanta il cosiddetto Siderno Group, di cui facevano parte i Commisso e che trafficava droga, oper\u00f2 anche negli Stati Uniti.\nOggi secondo l'FBI ci sarebbero fra i cento ed i duecento affiliati della criminalit\u00e0 organizzata calabrese e per lo pi\u00f9 nello stato di New York e della Florida e le famiglie della Locride, in particolare degli Ursino si starebbero consolidando a New York.\nSecondo l'informatore dell'FBI Cristopher Castellano che proteggeva un broker dei Los Zetas in citt\u00e0, una volta arrestato nel 2008 racconta dei criminali Giulio Schirripa e Gregorio Gigliotti che con i soldi della 'ndrangheta, degli Alvaro in particolare, muovono grosse partite di droga tra Sud e Nord America, Europa e Australia. Lui ed i suoi accoliti sarebbero anche a stretto contatto con la famiglia Genovese. Verr\u00e0 ucciso il 4 luglio 2010. Dall'ultima operazione conclusasi nel 2015 che vede l'arresto di Gigliotti sembrerebbe che al suo e posto e degli Alvaro a New York si siano insediati gli Ursino.\nA New York, nel 2008, durante l\"'operazione Solare\" delle forze dell'ordine, il broker calabrese Giulio Schirripa, proprietario di un ristorante, contrattava con tre narcos messicani appartenenti ai Los Zetas tramite la funzione push to talk non intercettabile dei Blackberry a Manhattan. Schirripa comprava 10 chili di cocaina al mese per conto delle famiglie Macr\u00ec, Aquino e Coluccio.\nL'11 febbraio 2014 termina l'operazione \"New Bridge\" della Polizia e dell'FBI statunitense contro elementi presunti affiliati agli Ursino e ai Simonetta ed esponenti vicino ai Gambino di Cosa nostra statunitense, accusati di traffico internazionale di droga. Tra gli arrestati anche Francesco Ursino, presunto attuale capo della cosca e figlio di Antonio (in carcere) e Giovanni Morabito, nipote di Giuseppe Morabito.\nIl 7 maggio 2015 durante l'operazione Columbus vengono arrestate 16 persone per traffico internazionale di droga proveniente dal Costa Rica. Fu coinvolto anche il titolare della pizzera \"Cucino a modo mio\" nel Queens a New York. Il proprietario della pizzera Gregorio Gigliotti, originario di Pianopoli (CZ) ma residente da 30 anni a Whitestone (New York) sarebbe stato in contatto anche con Anthony Federici, vicecapo della famiglia Genovese di cosa nostra statunitense. In Calabria era invece in contatto a Francesco e Carmine Violi vicini agli Alvaro di Sinopoli. Gigliotti avrebbe occupato nel narcotraffico il posto di Giulio Schirripa dopo il suo arresto nel 2008, il quale gi\u00e0 doveva dei soldi allo stesso Gigliotti.\nSvizzera.\nNella confederazione elvetica secondo un comunicato della polizia federale del 2021 vi sarebbero 20 gruppi criminali legati alla 'ndrangheta con 400 affiliati e operanti su tutti i cantoni che si dedicano al traffico di stupefacenti, armi e riciclaggio di denaro. Sarebbero attivi almento dagli anni '70 del secolo scorso.\nSecondo una sentenza della corte d'assise di Catanzaro del 24 marzo 2004 sarebbero presenti i Ferrazzo di Mesoraca, nonch\u00e9 in alcuni comuni al confine svizzero come Lavena Ponte Tresa in cui, dalla fine degli anni '90 attuano operazioni di riciclaggio. I Mazzaferro e i Di Giovine hanno operato nel traffico d'armi. 'Ndrine del catanzarese sia in armi che in droga. I proventi dei traffici illeciti vengono depositati in varie banche svizzere.\nDall'Operazione Crimine 2 del 2011, Helvetia del 2014 e Capodue (gestita dall'Ufficio Federale di Polizia della Confederazione Svizzera) si viene a conoscenza della presenza di un locale a Zurigo e a Frauenfeld.\nIl locale di Frauenfeld, con un'esistenza quarantennale, dipende da quello di Fabrizia (VV) ed ha come capo Antonio Nesci detto \"cucchjarone\" o \"la montagna della Svizzera\" nel ruolo di \"mastro disponente\".\nNel 2013 il rapporto di Transcrime sugli investimenti mafiosi attesta la presenza dell'organizzazione calabrese collegate ad attivit\u00e0 finanziarie.\nSecondo un rapporto della polizia federale svizzera del 2013 nel canton ticino le 'ndrine sarebbero infiltrate nel settore della ristorazione e dell'edilizia.\nIl 5 marzo 2015 va in onda su rete televisiva svizzera RSI per il programma \"Fal\u00f2\", l'inchiesta \"Quei bravi ragazzi di Frauenfeld\".\nA Lamone, nel canton Ticino sarebbero presenti 'ndrine di Mesoraca (KR).\nIl 27 novembre 2017 la corte d'appello di Reggio Calabria in merito al processo Helvetia, scaturito dall'omonima operazione, conferma l'esistenza di strutture di 'ndrangheta in Svizzera dipendenti dal locale di Fabrizia: la societ\u00e0 di Frauenfeld con capo-societ\u00e0 e \"mastro di buon ordine\" Raffaele Albanese e il locale di Frauenfeld con a capo Antonio Nesci.\nIl 4 dicembre 2017 viene arrestato Jose Signorello presunto affiliato ai Chindamo-Ferrentino di Laureana di Borrello accusato di aver intrapreso un traffico di armi tra la Lombardia e la Svizzera, in particolare a Zurigo e Winterthur, un pentito racconta che trafficasse anche in eroina ed facesse estorsioni a ristoratori di origine calabrese. Il 4 aprile 2018 il tribunale federale penale concede l'estradizione.\nIl 9 ottobre 2018 al tribunale penale federale di Bellinzona comincia il processo contro Cosimo Leotta residente a Bienne, e facente parte del locale di Giussano in Lombardia, nonch\u00e9 tramite dei Novella originaria di Guardavalle in Lombardia e Svizzera, sotto il comando di Antonino Belnome. In Svizzera, in particolare a Frieswil e Kappelen si sarebbe occupato della sorveglianza di coltivazioni di canapa. Sarebbe stato anche un tramite di Andrea Ruga, Vincenzo Gallace e Cosimo Leuzzi. Gi\u00e0 nel 2002 avrebbe avviato un piccolo traffico di armi tra Guardavalle e la confederazione elvetica su consiglio del capo di 'ndrangheta di Monasterace Andrea Ruga. Infine avrebbe anche gestito il Night club \"Magic\" di Borgaro Torinese per Aldo Cosimo e Adolfo Crea. Il 27 novembre 2018 il Tribunale penale federale di Bellinzona lo ha condannato a 3 anni e 8 mesi di carcere, colpevole di aver partecipato, dal 2003 al 2011, alle attivit\u00e0 delle locali di Giussano e Seregno in Lombardia ed essere stato coinvolto in un traffico di armi per predette locali.\nIl 24 ottobre 2019 il Ministero pubblico della Confederazione elvetica con funzione di Procura federale confisca 200.000 euro a Pino Pensabene degli Onorato di Milano gi\u00e0 arrestato in Italia nel 2014 insieme al sodale dell'avvocato Emanuele Sangiovanni, invece arrestato in Ticino. Per la prima volta vengono confiscati dei beni in Svizzera anche se la persona \u00e8 stata condannata solo in Italia.\nAd agosto 2020 si conclude l'operazione \"Imponimento\" contro le 'ndrine Anello-Fruci di Filadelfia che portarono all'arresto in Italia di 75 persone. Solo a Giugno 2021 si \u00e8 riusciti a richiedere con successo l'estradizione di altri due indagati Fiore Francesco Masdea referente della cosca in Svizzera e accusato di associazione mafiosa e Giuseppe Costantino, residente dal 2018 a Spreitenbach (Canton Argovia) \u00e8 accusato di traffico di droga.\nIl 18 novembre 2021 si conclude una operazione della DDA che porta all'arresto di 54 persone tra Italia e Svizzera, che guidati da Michelangelo Larosa avrebbero gestito un traffico di droga tra la Provincia di Como e Varese e il Canton San Gallo.\nTogo.\nNel 2004 viene accertato un traffico di cocaina gestito dai Pesce e dai Mancuso proveniente dal Sud America.\nUruguay.\nIl 4 settembre 2017 Rocco Morabito \u00e8 stato catturato a Montevideo in Uruguay dopo ben 25 anni di latitanza e dove vi risiedeva da almeno 10 anni sotto falso nome con passaporto brasiliano. Ora si \u00e8 in attesa dell'estradizione.\nVenezuela.\nIn Venezuela possiede basi stabili per il traffico di droga.\nCi sono rapporti tra 'ndranghetisti e i produttori di cocaina venezuelani da come si evince dall'operazione Zappa e l'operazione Tamanaco conclusasi nel giugno 2010.\nNell'operazione Magna Charta del 4 giugno 2012 viene fermato un traffico di droga internazionale della 'Ndrangheta e della criminalit\u00e0 bulgara che si riforniva da Venezuela, Argentina e Isola di Santo Domingo.\nSecondo Francesco Forgione, ex presidente dell'antimafia la 'ndrangheta in Venezuela ha ormai una situazione ben strutturata che nasce prima dell'era Chavez (1999) e continua e perdura oggi sotto la presidenza di Maduro.\nil 24 luglio 2012 viene arrestato in Venezuela Aldo Miccich\u00e8, politico militante nella Democrazia Cristiana e imprenditore petrolifero in Venezuela, ricercato per nell'operazione \"Cent'anni di solitudine\" in quanto in presunto sodalizio con la 'ndrina dei Piromalli. la 'ndrangheta gli avrebbe offerto 50.000 voti per la circoscrizione degli italiani all'estero in cambio di 200.000 euro e la revisione di alcuni processi. Condannato in primo grado a 11 anni di carcere muore il 24 Gennaio 2018 per cause naturali.\nIl 9 luglio 2015 si conclude l'operazione Overting, iniziata nel 2005 ha portato all'arresto di 44 persone tra cui persone legate ai Mancuso, in collaborazione con un gruppo criminale albanese di Fiano Romano per traffico internazionale di cocaina. La droga proveniva dal Cile, Venezuela e Colombia e grazie anche al broker 'ndranghetista Domenico Trimboli pentito dal 19 marzo 2015. L'incontro con i narcos per l'accordo sullo scambio avveniva invece in Spagna. In Calabria, a Spilinga c'era la raffineria per recupera la cocaina liquida impregnata in partite di vestiti o allo stato solido in piastrelle per pavimenti. Gli albanesi almeno una volta hanno tenuto in ostaggio un vibonese come garanzia del traffico.\nIl 4 settembre 2017 viene catturato a Montevideo Rocco Morabito dopo 23 anni di latitanza in un'operazione eseguita dalla polizia uruguagia; il boss viveva l\u00ec dal 2001 con passaporto brasiliano sotto il falso nome di \"Francisco Antonio Capeletto Souza\". Il 9 marzo 2018 un giudice di Montevideo acconsente all'estradizione.\nMedia.\nDi seguito i media in cui si \u00e8 discusso o trattato di 'ndrangheta all'estero:"}
{"id": "1725662", "revid": "384895", "url": "https://it.wikipedia.org/wiki?curid=1725662", "title": "Tarn (fiume)", "text": "Il Tarn (in latino \"tarnis\", cio\u00e8 \"rapido\" o \"racchiuso\" da origini liguri \"tan\", falesia e \"ar\", fiume) \u00e8 un fiume del sud della Francia, maggior affluente della Garonna dopo la Dordogna.\nGeografia.\nLa sorgente del fiume si trova sul monte Loz\u00e8re, nella Loz\u00e8re, e sfocia, dopo un percorso di 380\u00a0km, nella Garonna presso Castelsarrasin, nel Tarn e Garonna.\nIl Tarn \u00e8 noto per le sue gole che si trovano a monte di Millau e che lo rendono un'importante meta turistica.\nDipartimenti e citt\u00e0.\nIl Tarn attraversa i seguenti dipartimenti e citt\u00e0:\nIl Viadotto di Millau, il ponte pi\u00f9 alto del mondo, parte dell'A 75, attraversa il Tarn dal 2004.\nIl Tarn \u00e8 famoso per le sue alluvioni improvvise, le pi\u00f9 pericolose d'Europa insieme a quelle del Danubio. La famosa alluvione del marzo 1930 vide il fiume alzarsi di pi\u00f9 di 17 metri sopra il livello normale a Montauban in sole 24 ore con una portata di 7.000\u00a0m\u00b3/s (la portata media del Reno \u00e8 2.200\u00a0m\u00b3/s, quella del Nilo nell'alluvione annuale prima della diga di Assuan era 8.500\u00a0m\u00b3/s, quella media del Mississippi \u00e8 16.200\u00a0m\u00b3/s). Un terzo del dipartimento del Tarn e Garonna fu inondato, ci furono 300 vittime e migliaia di case vennero distrutte."}
{"id": "1725670", "revid": "729019", "url": "https://it.wikipedia.org/wiki?curid=1725670", "title": "Assedio di Edessa (1144)", "text": "L'assedio di Edessa ebbe luogo dal 28 novembre al 24 dicembre 1144, concludendosi con la conquista della contea di Edessa da parte di Zangi, l'atabeg di Mosul.\nScenario.\nLa contea di Edessa fu il primo degli stati crociati ad essere creato durante e dopo la prima crociata.\nEra anche quello situato pi\u00f9 a nord, il pi\u00f9 debole ed il meno popolato; di conseguenza fu soggetto a frequenti attacchi da parte dei circostanti stati musulmani, governati da Artuqidi, Danishmendidi e Turchi Selgiuchidi.\nIl conte Baldovino II ed il futuro conte Joscelin di Courtenay furono catturati dopo la sconfitta nella battaglia di Harran del 1104. Baldovino e Joscelin furono entrambi catturati una seconda volta nel 1122.\nCiononostante Edessa aveva in qualche modo recuperato dopo la battaglia di Azaz nel 1125, ma Joscelin fu ucciso in battaglia nel 1131.\nIl suo successore Joscelin II fu costretto ad allearsi con l'impero Bizantino, ma nel 1143 sia l'imperatore bizantino Giovanni II Comneno che il Re di Gerusalemme Folco V d'Angi\u00f2 morirono.\nIl figlio, successore di Giovanni II, Manuele I Comneno, dovette occuparsi del consolidamento del suo potere contro i fratelli maggiori, mentre a Folco successero sua moglie Melisenda e suo figlio Baldovino III.\nJoscelin aveva anche litigato con Raimondo II di Tripoli e Raimondo d'Antiochia, lasciando Edessa priva di alleati potenti.\nL'assedio.\nNel 1144 Joscelin riusc\u00ec a stringere un'alleanza con Kara Aslan, il governante artuqide di Diyarbak\u0131r, contro il crescere del potere e dell'influenza di Zangi.\nJoscelin mosse fuori da Edessa con quasi tutto il suo esercito per aiutare Kara Aslan contro la citt\u00e0 siriaca di Aleppo.\nZangi, sempre cercando di trarre vantaggio dalla morte di Folco nel 1143, si affrett\u00f2 verso nord per assediare Edessa, giungendo sotto le sue mura il 28 novembre.\nLa citt\u00e0 era stata avvertita del suo arrivo ed era preparata per l'assedio, ma si poteva fare poco mentre Joscelin e l'esercito erano altrove.\nLa difesa della citt\u00e0 fu guidata dall'Arcivescovo Latino Ugo II, dal vescovo Armeno Giovanni, e dal vescovo giacobita Basilio.\nGiovanni e Basilio assicurarono che nessuno dei cristiani avrebbe disertato in favore di Zangi.\nQuando Joscelin seppe dell'assedio port\u00f2 il suo esercito a Turbessel, sapendo per\u00f2 che non avrebbe mai potuto sconfiggere Zangi senza l'aiuto degli altri stati crociati.\nA Gerusalemme la regina Melisenda rispose all'appello di Joscelin inviando un esercito guidato da Manasse di Hierges, Philippe de Milly, ed Elinardo di Bures.\nRaimondo d'Antiochia ignor\u00f2 la richiesta d'aiuto, poich\u00e9 il suo esercito era gi\u00e0 impegnato contro l'impero Bizantino in Cilicia.\nZangi circond\u00f2 l'intera citt\u00e0, rendendosi presto conto che non c'era un esercito a difenderla.\nEgli costru\u00ec macchine da assedio ed inizi\u00f2 a minare le mura, mentre le sue truppe venivano raggiunte da rinforzi Curdi ed Oghuz.\nGli abitanti di Edessa resistettero per quanto poterono, ma non avevano esperienza di assedi; le numerose torri della citt\u00e0 rimasero sguarnite.\nEssi inoltre non sapevano cosa fare per i tunnel scavati dal nemico e cos\u00ec, il 24 dicembre, parte delle mura crollarono.\nLe truppe di Zangi sciamarono nella citt\u00e0, uccidendo tutti coloro che non riuscirono a fuggire alla Cittadella di Maniace.\nAltre migliaia furono soffocate o calpestate a morte nel panico, compreso l'Arcivescovo Ugo.\nZangi ordin\u00f2 ai suoi uomini di fermare il massacro, sebbene tutti latini che erano stati presi prigionieri furono passati per le armi; ai cristiani nativi fu permesso di vivere liberamente.\nLa cittadella fu consegnata il 26 dicembre.\nUno dei comandanti di Zangi, Zayn al-Din Ali Ku\u00e7uk, fu nominato governatore, mentre il Vescovo Basilio, apparentemente desideroso di offrire la sua lealt\u00e0 a chiunque governasse la citt\u00e0, fu riconosciuto capo della popolazione cristiana.\nAvvenimenti successivi.\nNel gennaio del 1145 Zangi cattur\u00f2 Saruj ed assedi\u00f2 Birejik, ma l'esercito di Gerusalemme arriv\u00f2 e raggiunse Joscelin.\nZangi inoltre fu informato di problemi sorti a Mosul e si affrett\u00f2 a tornare per prenderne il controllo.\nIn seguito egli fu acclamato per tutto l'Islam come \"difensore della fede\" e \"al-Malik al-Mansur\", \"il re vittorioso\".\nEgli non prosegu\u00ec l'attacco al restante territorio di Edessa o al Principato di Antiochia, come i cristiani avevano temuto.\nJoscelin II continu\u00f2 a governare da Turbessel ci\u00f2 che restava del paese ad occidente dell'Eufrate, ma poco per volta il rimanente territorio fu conquistato dai musulmani o ceduto ai Bizantini.\nZangi fu assassinato da uno schiavo nel 1146 mentre assediava Qal'at Jabar; ad Aleppo gli successe il figlio Nur al-Din.\nJoscelin cerc\u00f2 di riprendere Edessa dopo l'uccisione di Zangi e, nell'ottobre 1146, riconquist\u00f2 tutto tranne la cittadella.\nPer\u00f2 egli non ricevette aiuti dagli altri Stati crociati ed in novembre egli e i suoi miliziani furono cacciati da Edessa da Nur al-Din.\nQuesta volta l'intera popolazione fu costretta ad abbandonare le proprie case e la citt\u00e0 rimase deserta.\nIntanto, nel 1145, la notizia della caduta di Edessa aveva raggiunto l'Europa. Papa Eugenio III organizz\u00f2 la Seconda Crociata che, guidata da Luigi VII di Francia e Corrado III di Germania, nel 1148 termin\u00f2 in un fallimento; Edessa non fu mai riconquistata."}
{"id": "1725674", "revid": "1728", "url": "https://it.wikipedia.org/wiki?curid=1725674", "title": "Leo Finzi", "text": "Biografia.\nFiglio di Bruno Finzi, si laurea in Ingegneria Idraulica al Politecnico di Milano nel 1946. Nel 1954 consegue la libera docenza in Scienza delle costruzioni di cui sar\u00e0 docente, dal 1961, al Politecnico di Milano. Il filone di studi in cui ha maggiormente contributo con una notevole produzione scientifica, \u00e8 quello della teoria della plasticit\u00e0 (provenendo dalla scuola di Arturo Danusso e Piero Locatelli) e delle strutture metalliche in genere. \n\u00c8 stato un esperto, a livello internazionale, d'ingegneria delle strutture e, in particolare, di quelle metalliche. Ha progettato, tra l'altro, la tensostruttura per la copertura del Palasport di Genova (1960-1964), molto apprezzata a livello internazionale, ed \u00e8 stato progettista e responsabile strutturale delle centrali elettriche di Caorso, Latina e Montalto di Castro, del terzo anello dello stadio Meazza di San Siro, e degli uffici dell'ENI a San Donato Milanese. \u00c8 stato inoltre membro del comitato per il consolidamento della torre di Pisa, del comitato per il progetto del ponte sullo Stretto di Messina (proponendo una soluzione a campata unica) e del comitato per la redazione delle norme tecniche sull'acciaio (eurocodice 3)."}
{"id": "1725675", "revid": "436907", "url": "https://it.wikipedia.org/wiki?curid=1725675", "title": "Happiness Is the Road", "text": "Happiness Is the Road \u00e8 il quindicesimo album in studio del gruppo musicale britannico Marillion, pubblicato il 20 ottobre 2008 dalla Intact Records.\nDescrizione.\nSi tratta di un doppio album composto da due volumi, \"Essence\" e \"The Hard Shoulder\": il primo presenta i brani collegati tra loro, formando un unico tema sonoro, mentre il secondo una serie di brani slegati dal concept. Il titolo deriva da una massima di Buddha: \"Non esiste la strada per la felicit\u00e0, la felicit\u00e0 \u00e8 la strada\".\nPromozione.\nAncor prima della pubblicazione del disco, l'8 febbraio 2008 i Marillion hanno diffuso uno spezzone del brano \"Real Tears for Sale\", tratto da \"Volume 2: The Hard Shoulder\". Il titolo dell'album, insieme a quello dei due volumi, \u00e8 stato reso noto dal gruppo il 12 marzo seguente attraverso il loro sito. Il 23 luglio \u00e8 stato reso disponibile per il download gratuito una versione ridotta del brano \"Whatever Is Wrong with You\", attraverso la quale i fan hanno potuto partecipare a un contest atto alla realizzazione di un proprio video musicale.\n\"Happiness Is the Road\" \u00e8 stato inizialmente distribuito, ad esclusione del mercato statunitense e polacco, esclusivamente sul sito del gruppo in edizione deluxe con i due volumi e standard sotto forma di CD singolo o doppio LP per ciascun volume. Il 2 febbraio 2009 l'album \u00e8 stato commercializzato anche nei tradizionali negozi di musica attraverso la EMI.\nNel mese di novembre 2008 i Marillion hanno intrapreso una tourn\u00e9e europea in supporto all'album, replicandolo tra gennaio e febbraio 2009 sempre in Europa. Dalla data tenuta a Colonia \u00e8 stato tratto l'album dal vivo \"Happiness Is Cologne\", uscito nel 2009.\nTracce.\nTesti di Steve Hogarth, musiche dei Marillion."}
{"id": "1725676", "revid": "1318658", "url": "https://it.wikipedia.org/wiki?curid=1725676", "title": "Wolf Bachofner", "text": "Carriera.\nStudia dizione e linguaggio a Vienna, perfezionandosi sia in Austria che in Germania, poi si dedica al teatro da Shakespeare a \u010cechov, tra cui \"Il giardino dei ciliegi\" di Cechov. \nLa sua consacrazione arriva con la serie televisiva \"Il commissario Rex,\" di cui \u00e8 attore fisso per cinque stagioni. \nDal 2009 \u00e8 coprotagonista della serie televisiva Fast Forward."}
{"id": "1725677", "revid": "106456", "url": "https://it.wikipedia.org/wiki?curid=1725677", "title": "Aveyron (fiume)", "text": "L'Aveyron (in occitano Avairon) \u00e8 un fiume del sud della Francia, affluente del Tarn.\nGeografia.\nLa sorgente del fiume si trova vicino a S\u00e9v\u00e9rac-le-Ch\u00e2teau, nell'Aveyron, e la confluenza con il Tarn \u00e8 poco a nord-ovest di Montauban, presso Lafran\u00e7aise, nel Tarn e Garonna, per un percorso totale di 250\u00a0km. Lungo il suo corso il fiume attraversa paesaggi vari, come Causse de S\u00e9v\u00e9rac, Pays ruth\u00e9nois o S\u00e9gala, crea delle gole a partire da Najac, fino alla fine del suo percorso nel dipartimento del Tarn.\nDipartimenti e citt\u00e0 attraversate.\nL'Aveyron attraversa i seguenti dipartimenti e citt\u00e0:"}
{"id": "1725679", "revid": "767487", "url": "https://it.wikipedia.org/wiki?curid=1725679", "title": "Vera Cruz (film)", "text": "Vera Cruz \u00e8 un film western del 1954 diretto da Robert Aldrich. Tratto da un soggetto di Borden Chase (pseudonimo di Frank Fowler), il film si caratterizza per le differenti vedute etiche dei due protagonisti e delle attitudini violente che vengono rappresentate.\nIl contesto storico \u00e8 quello del conflitto messicano del 1866, durante l'intervento francese a sostegno dell'imperatore messicano Massimiliano d'Asburgo in opposizione ai repubblicani dell'ex presidente Benito Ju\u00e1rez.\nTrama.\nA causa di alcune pendenze irrisolte, un ex ufficiale sudista, Benjamin Trane, si dirige in Messico e si unisce a un gruppo di sbandati della guerra di secessione americana guidato da Joe Erin, con l'obiettivo di offrire le proprie capacit\u00e0 militari in qualit\u00e0 di mercenari. I due uomini si differenziano subito per i tratti caratteriali: sensibile e ragionevole il primo e rozzo e spietato il secondo. Raggiunto un paese, il gruppo ingloba altri sbandati americani e riceve una generosa offerta di lavoro per il governo dal Marchese Henry de Labord\u00e8re e subito dopo dal Generale juarista Ramirez per i rivoltosi. Quest'ultimo fa appello alla nobilt\u00e0 della causa e minaccia ritorsioni in caso di rifiuto.\nPer rompere lo stallo Joe decide di prendere in ostaggio alcuni bambini, forzando i ribelli al ritiro e in seguito accettando l'offerta governativa, dirigendosi a Citt\u00e0 del Messico con il marchese. Durante un banchetto l'imperatore Massimiliano delinea l'incarico, che consiste nello scortare la contessa Marie Duvarre fino al porto di Veracruz con il sostegno di uno squadrone di lancieri francesi. Joe e Benjamin dimostrano le loro competenze attraverso l'uso della carabina Winchester, sconosciuta ai messicani e decidono di accettare l'incarico a nome di tutto il gruppo per un compenso di $ 50.000.\nDurante il tragitto, i due si accorgono che non \u00e8 la contessa l'oggetto della scorta, bens\u00ec un carico d'oro celato nel doppio fondo della carrozza. L'ammontare totale dell'oro \u00e8 di tre milioni di dollari che si scopre essere destinato a Vera Cruz per essere inviato in Europa con lo scopo di acquistare armamenti. Al ritrovamento partecipa anche la contessa Duvarre che cerca un accordo con i due uomini, decidendo per\u00f2 di arrivare alla meta prima di intraprendere altre iniziative. La cospicua protezione alla carrozza viene notata dai rivoltosi che decidono di organizzare un'imboscata senza successo, nella speranza di recuperare il carico e finanziare la loro rivoluzione.\nDurante la fuga, la ladra messicana Nina si inserisce nella colonna conquistando piano piano una buona relazione con Trane e introducendolo alla causa messicana. Nel frattempo la contessa Duvarre cerca di impossessarsi di tutto l'oro progettando una fuga via mare, ma viene scoperta da Joe, dal quale \u00e8 attratta, finendo per accordarsi su un futuro in comune. Mentre i due protagonisti fantasticano sull'oro, il marchese de Labord\u00e8re crea un'esca fuggendo con il carico, sequestrando la contessa e raggiungendo il forte in prossimit\u00e0 di Vera Cruz.\nIl gruppo di americani decide allora di allearsi al generale juarista Ramirez dietro promessa di compenso. Durante la battaglia il marchese viene ucciso mentre tenta la fuga con l'oro e Joe tradisce la contessa decidendo di scappare con tutto il carico. Ucciso un compagno, si trova faccia a faccia con Trane il quale lo ammonisce che l'oro \u00e8 destinato ai ribelli. Erin rimane ucciso dallo scontro con l'amico, il quale si allontana disgustato incontro a Nina, mentre numerose donne prestano cure ai feriti e piangono i propri morti.\nProduzione.\n\"Vera Cruz\" \u00e8 stata la prima pellicola interamente girata in Messico e Burt Lancaster rivest\u00ec anche il ruolo di co-produttore non accreditato del film.\nCuriosit\u00e0.\nIl film ha ispirato il famoso western-comico \"I tre amigos!\" diretto dal regista John Landis nel 1986."}
{"id": "1725680", "revid": "122248631", "url": "https://it.wikipedia.org/wiki?curid=1725680", "title": "Giuseppe Chiostergi", "text": "\u00c8 stato deputato all'Assemblea Costituente e membro della Camera nella I legislatura.\nBiografia.\nVolontario sul fronte francese.\nRepubblicano democratico, antitriplicista e favorevole alla liberazione delle nazionalit\u00e0 oppresse, prese parte al primo conflitto mondiale. Si arruol\u00f2 nel settembre 1915 nella compagnia di volontari \"Mazzini\", sulla base degli accordi fra Pri e il governo di Parigi. Ma quando il comando francese decise di non utilizzare il corpo volontari nell'Adriatico contro gli austriaci, la compagnia venne sciolta.\nChiostergi si arruol\u00f2 allora come soldato di 2\u00aa classe nella Legione garibaldina di Peppino Garibaldi (di cui \u00e8 rimasto un diario di memorie) incorporata nella Legione straniera francese. Dopo un mese di addestramento prese parte ai combattimenti nella foresta delle Argonne, rimanendo gravemente ferito e catturato dai tedeschi. Dopo le cure venne interrogato e rischi\u00f2 di essere fucilato in quanto volontario italiano. Fu salvato dall'intervento di Gustave Ador, presidente della Croce Rossa.\nDopo vari trasferimenti giunse il 25 maggio 1916 a Martigny con altri prigionieri. Qui fu raggiunto dalla futura moglie Elena Fussi, che gli avrebbe dato due figlie, Eugenia (1917-1983) e Bianca (1921-1923).\nVita in Svizzera.\nNell'ottobre 1916 la coppia si trasfer\u00ec a Ginevra dove Chiostergi lavor\u00f2 come cancelliere della Camera di Commercio italiana. Tent\u00f2 di arruolarsi nell'esercito italiano ma venne giudicato invalido, venne per\u00f2 insignito della commenda di Legione d'Onore francese e di altre onorificenze per il servizio precedentemente svolto.\nDivenne nel 1918 segretario generale della Camera di Commercio italiana e direttore degli uffici di Ginevra, Zurigo e Lugano.\nDurante il periodo fascista.\nI vari incarichi precedentemente ottenuti gli furono revocati assieme al passaporto nel 1926 quando rifiut\u00f2 di aderire al fascismo.\nSuper\u00f2 le difficolt\u00e0 economiche prima con lavori occasionali, poi insegnando italiano in diversi istituti scolastici.\nMassone, nel 1934 venne affiiato alla Loggia di Ginevra \"Fidelit\u00e9 et Prudence\", appartenente alla Gran Loggia svizzera Alpina, e qualche tempo dopo alla Loggia \"Italia nuova\" di Parigi, appartenente al Grande Oriente d'Italia in esilio.\nVita politica.\nGi\u00e0 Segretario del Partito Repubblicano Italiano tra il marzo 1934 e il febbraio 1935, nel 1946 venne eletto deputato alla Costituente per le Marche.\nTra gennaio e maggio 1948, \u00e8 stato Sottosegretario di Stato al Commercio con l'Estero nel II Governo De Gasperi e dal 18 aprile di quell'anno ricopr\u00ec la carica di Vice presidente della Camera. Sempre nel 1948 inaugur\u00f2 il Centro Cooperativo Mazziniano \"Pensiero ed azione\" in Senigallia per lo studio e la diffusione degli ideali e dei valori della pratica cooperativa, cui don\u00f2 la sua ricca biblioteca.\nFu membro della direzione nazionale del PRI, di cui sostenne l'ala sinistra assieme a Giulio Andrea Belloni fino all'estromissione di questa, che caus\u00f2 cos\u00ec un declino della propria influenza all'interno del partito.\nLa morte.\nMor\u00ec il 1\u00ba dicembre 1961 a Ginevra. Il 25 aprile 1962 le spoglie di Giuseppe Chiostergi furono traslate nella citt\u00e0 natale. Il sindaco comunista Alberto Zavatti incaric\u00f2 il suo vice, Filippo Benedetti, socialista, del discorso commemorativo nella Sala consiliare e del corteo fino al cimitero di Senigallia.\nQui giunse un picchetto d'onore per l'ex Vice presidente della Camera.\nIl prof. Benedetti alla vista dei militari sottoline\u00f2 il profondo antifascismo del Chiostergi, mentre le autorit\u00e0 sopraggiunte erano la riprova di quanto le istituzioni democratiche fossero ancora legate al militarismo e all'autoritarismo dell'et\u00e0 fascista.\nIl capitano dell'esercito sentitosi offeso da quel discorso ritir\u00f2 il picchetto d'onore, l'accaduto fin\u00ec su diversi giornali e il vice sindaco fu denunciato dai carabinieri del posto per vilipendio delle forze armate e comizio abusivo, mentre il capitano espose ulteriore denuncia perch\u00e9 apostrofato come buffone secondo la stampa cattolica."}
{"id": "1725692", "revid": "38120", "url": "https://it.wikipedia.org/wiki?curid=1725692", "title": "Kouign-amann", "text": "Il kouign-amann (pron. ]) \u00e8 un dolce di pasta sfoglia, specialit\u00e0 regionale di Douarnenez, in Bretagna. Il nome in bretone significa \u00abdolce di burro\u00bb (\"kouign\", \u00abdolce\u00bb, \u00abbrioche\u00bb; \"amann\", \u00abburro\u00bb).\nIl \"kouign-amann\" \u00e8 un dolce da dividere tra pi\u00f9 persone, ma si mangia anche come dolce da una sola porzione, e spesso \u00e8 modellato e cotto in uno stampo.\nIl \"kouign-amann\" \u00e8 anche prodotto e commercializzato dalla grande distribuzione, dai produttori di biscotti o altri produttori industriali, sebbene la qualit\u00e0 non sia la stessa di quella del prodotto tradizionale."}
{"id": "1725693", "revid": "1543377", "url": "https://it.wikipedia.org/wiki?curid=1725693", "title": "Carl Perkins", "text": "Con Elvis Presley, Johnny Cash e Jerry Lee Lewis a Memphis ha fatto parte del gruppo di artisti della celeberrima Sun Records di Sam Phillips e quindi del cosiddetto \"Million Dollar Quartet\". \nI suoi brani pi\u00f9 famosi sono: \"Blue Suede Shoes\", \"Honey Don't\", \"Everybody's Trying to Be My Baby\", \"Matchbox\", \"True Love\", \"All Mama's Children\", \"Restless\".\nLa rivista specializzata \"Rolling Stone\" lo colloca al posto 88\u00ba nella lista dei 100 migliori chitarristi di tutti i tempi.\nBiografia.\nGli inizi.\nCarl Lee Perkins nacque a Tiptonville, Tennessee, il 9 aprile 1932, ma subito dopo la famiglia si trasfer\u00ec a \nRidgely, nella Lake County, una zona di coltivazione di cotone nella quale quella di Carl era l'unica famiglia di bianchi in un paese abitato solo da neri. Era inevitabile cos\u00ec che le sue prime influenze musicali provenissero pi\u00f9 dal blues rurale nero che dal country bianco della pur vicina Nashville, influenze che il giovane Carl inizi\u00f2 ad esprimere quando un vicino, Uncle John, gli regal\u00f2 una chitarra insegnandogli i primi accordi. Carl per\u00f2 era uno spirito libero e ben presto agli insegnamenti del maestro prefer\u00ec una sorta di \u201cesplorazione\u201d che lo port\u00f2 a maturare uno stile che doveva a B.B. King e a John Lee Hooker (vecchi bluesmen neri) pi\u00f9 di quanto dovesse ai padri del country che allora, nello strumento, dettavano legge. \u00abNon ho fatto che suonare della musica country con un beat nero\u00bb afferm\u00f2 lui.\nQuando nei 1949 la famiglia Perkins si trasfer\u00ec nuovamente (a Jackson, Tennessee), la musica era gi\u00e0 il principale interesse di Carl. Il giovanotto andava in giro per locali di infimo ordine suonando la sua \u201ccountry music with a black beat\u201d accompagnato dalla Perkins Brothers Band, formata dai fratelli Jay e Clayton a cui si aggiunse qualche anno pi\u00f9 tardi il batterista Fluke Holland. Gli inizi non portarono a Perkins e agli altri alcuna soddisfazione, ma il gruppo rimase unito (e lo sarebbe stato per anni) in attesa che succedesse qualcosa.\nLa carriera.\nNel 1954 alla radio Carl sent\u00ec qualcuno che faceva la sua stessa musica, era uno cui si pronosticava un grande futuro. Se quel tale Elvis Presley poteva diventare famoso con quella musica, allora quella musica aveva un futuro.\nI Perkins Brothers quindi fecero le valigie e partirono per Memphis, alla ricerca di quella casa discografica (la Sun) e di quel produttore (Sam Phillips) che sembravano essere cos\u00ec in sintonia con quello che essi stavano suonando. Naturalmente il matrimonio si fece e nel gennaio del 1955 uscirono i primi due brani di Carl Perkins, \"Turn Round\" e \"Movie Magg\".\nIn quel periodo la Sun era l'autentico crogiolo del nascente rock\u2019n\u2019roll: per le sue sale si aggiravano Elvis Presley, Roy Orbison, Jerry Lee Lewis, Johnny Cash, e se Phillips avesse potuto dedicare a ognuno di essi il tempo che dedicava ad Elvis, probabilmente tutti avrebbero avuto le stesse probabilit\u00e0 di successo di \u201cThe Pelvis\u201d. Invece fu solo dal 1955 (dopo la cessione del contratto di Presley alla RCA) che il produttore ebbe tempo anche per gli altri. Gli effetti si videro subito. Se i primi dischi di Perkins (dopo i primi due ne erano usciti un altro paio) sapevano ancora troppo di country, da quel momento si cambi\u00f2 strada. Nel dicembre del 1955, sotto la guida del geniale produttore, Carl Perkins, sempre accompagnato dalla band degli inizi, incise \"Blue Suede Shoes\".\n\u00abStavamo suonando, io e i miei fratelli, ai Jackson club\u00bb - ricorder\u00e0 poi Perkins - \u00abquando mi capit\u00f2 di ascoltare la conversazione di una coppia che stava ballando davanti al palco: \u201cNon calpestare le mie scarpe di camoscio blu!\u201d, sbraitava il ragazzo. Era un tipo coi capelli imbrillantinati, la giacca e tutte le caratteristiche comuni alla nuova generazione del rock'n'roll. Ci\u00f2 mi colp\u00ec e la notte non riuscii a dormire. Cos\u00ec mi alzai, andai di sotto e cominciai a scrivere, su un pezzo di carta nel quale erano avvolte delle patate, di questo ragazzo e delle sue scarpe scamosciate, tenendo presente lo schema di una vecchia canzone popolare: uno per i soldi, due per lo spettacolo, tre per essere pronti, quattro per andare (che diventeranno poi i primi versi della canzone). La mattina dopo andai in una cabina telefonica, chiamai il signor Phillips e gliela cantai per telefono. Lui mi disse solo: \u201cquando arrivi?\u201d\u00bb\nIl brano all'inizio non fu notato: le radio gli preferivano il retro, \"Honey Don't\", ma nel giro di due mesi il pezzo era primo nelle classifiche rhythm\u2019n\u2019blues, in quelle country e in quelle pop. Un fatto mai accaduto prima. Con \"Blue Suede Shoes\", Carl vendette subito oltre un milione di copie, impresa che al tempo non era ancora riuscita neppure a Presley (e alla RCA qualcuno cominciava a chiedersi se non avessero preso la persona sbagliata...). Presley non era la persona sbagliata e la sua incisione di \"Blue Suede Shoes\", che sbaragli\u00f2 in vendite quella di Perkins, lo conferm\u00f2. Come conferm\u00f2, dopo tutto, la grande qualit\u00e0 del pezzo stesso.\nChi era stato capace di scrivere un brano del genere certo avrebbe potuto firmare altri grandi hit, invece il 23 marzo 1956 Perkins, durante un trasferimento in auto da Norfolk a New York per partecipare a una puntata di \u201cPerry Como Show\u201d, si scontr\u00f2 con un autocarro. L'incidente procur\u00f2 al musicista e ai suoi fratelli diverse fratture, ma niente che non potesse essere risolto in qualche mese, eppure quell'episodio avrebbe, di fatto, stroncato la carriera del musicista.\nTornato dopo una lunga convalescenza, si accorse che il momento magico di \"Blue Suede Shoes\" era passato e in pochi mesi constat\u00f2 che i nuovi pezzi (\"Boppin' the Blues\", \"Your True Love\") non ne avrebbero rinverdito i fasti. Nel 1958 la Sun non rinnov\u00f2 il contratto al musicista, sempre pi\u00f9 pericolosamente affezionato alla bottiglia, che pass\u00f2 alla Columbia, ma le cose non migliorarono. Il rock'n'roll era agli sgoccioli e, guardandosi indietro, Perkins vedeva di non essere riuscito a sfruttare appieno il proprio potenziale. E ora era tardi.\nGli ultimi anni.\nCos\u00ec, senza tanti rimpianti, riprese la strada per Jackson contento di avere quanto gli fosse necessario per vivere, soprattutto grazie ai proventi del suo unico grande hit che sarebbe diventato un classico immortale reinterpretato da centinaia di musicisti. Poi, nel 1963, i Beatles decisero di incidere alcuni brani che li avevano profondamente influenzati agli inizi della loro carriera: \"Matchbox\" (che poi sarebbe stata interpretata anche da Bob Dylan), \"Honey Don't\", \"Everybody's Tryin' to Be My Baby\".\nL'anno seguente Perkins fu chiamato in Gran Bretagna per una tourn\u00e9e che si rivel\u00f2 trionfale e che gli diede la chiara percezione di essere diventato una leggenda, peraltro in un Paese dove non aveva mai suonato. Il 1\u00ba giugno, di passaggio a Londra, venne invitato negli studi di Abbey Road dove i Beatles, (tale era il suo ascendente che Ringo Starr lo chiamava con deferenza \u201cMister Perkins\u201d), incisero in suo onore \"Matchbox\" e suonarono altre composizioni del chitarrista statunitense che facevano parte della loro scaletta \"live\". Ritornato in patria, form\u00f2 un saldo sodalizio con Johnny Cash, ma negli anni ottanta la sua popolarit\u00e0 declin\u00f2, con un gruppo musicale nel quale era attorniato dai propri figli. Dopo lunghi anni che lo avevano visto lottare contro un cancro alla gola, Perkins mor\u00ec agli inizi del 1998."}
{"id": "1725696", "revid": "124817631", "url": "https://it.wikipedia.org/wiki?curid=1725696", "title": "Om Puri", "text": "Biografia.\nNonostante avesse lo stesso cognome di Madan e Amrish Puri, non aveva alcun legame di parentela con loro.\nHa lavorato a centinaia di film di Bollywood e anche in quelli di produzione inglese e americana.\nOm Puri \u00e8 improvvisamente scomparso nel 2017, a 66 anni, per un attacco cardiaco."}
{"id": "1725697", "revid": "15756", "url": "https://it.wikipedia.org/wiki?curid=1725697", "title": "Gole del Tarn", "text": "Le gole del Tarn (in francese \"Gorges du Tarn\") sono un canyon scavato dal fiume Tarn tra il Causse M\u00e9jean ed il Causse de Sauveterre. Si estendono da Qu\u00e9zac a Le Rozier lungo 53\u00a0km, per gran parte nel dipartimanto della Loz\u00e8re ed in minima parte nell'Aveyron. Il fiume, attraversando la zona delle Grands Causses, forma uno dei pi\u00f9 grandi canyon d'Europa, e alterna zone di corso calmo a rapide talvolta tra pareti rocciose alte 500 metri. Il clima \u00e8 molto meno rigido nelle gole che sugli altopiani circostanti, a causa della differenza di altitudine.\nIl cosiddetto \"point sublime\" a sud est di Saint-Georges-de-L\u00e9v\u00e9jac offre una vista panoramica sulle gole del Tarn.\nL'asse principale di sviluppo della regione \u00e8 il turismo secondo diverse attivit\u00e0 come il trekking, la canoa-kayak, la speleologia ed altri sport naturali, oltre al turismo culturale incentrato sui villaggi tipici come Saint-Ch\u00e9ly-du-Tarn.\nTopografia.\nGeografia.\nIl fiume Tarn sgorga dalla propria sorgente sulle pendici del Monte Loz\u00e8re ed appena abbandona il massiccio granitico di questa catena, entra immediatamente nell'altopiano dei grands Causses. Questa zona, prettamente calcarea, viene cos\u00ec scavata dall'acqua del fiume che ha creato nel tempo un canyon particolarmente profondo (tra i 400 ed i 600 metri di dislivello per una lunghezza di circa 53\u00a0km, prevalentemente nei territori degli abitati di Qu\u00e9zac e Le Rozier.\nGeologia.\nLe gole sono formate da pareti calcaree formatesi nel Mesozoico e che si sono cominciate a formare dal Bajociano per quel che riguarda gli strati pi\u00f9 inferiori (barre dolomitiche), hanno continuato nel Batoniano inferiore in poi, caratterizzandosi per il pendio inclinato, ed infine hanno terminato la loro formazione con le grandi falesie verticali che raggiungono la sommit\u00e0 (dolomia batoniana e del giurassico superiore).\nQuesta conformazione geologica relativamente semplice caratterizza la parte a valle delle gole (tra le Vignes e Rozier), ma per quanto riguarda quella a monte, la presenza di faglie (la faglia Hauterive, incidente submeridiano di Sainte-Enimie che passa anche attraverso tutta la Causse Mejean) rende pi\u00f9 complesso geologicamente il luogo. Sono queste faglie che sono giustamente all'origine di due insorgence molto importanti nella regione di Saint-Enimie: la sorgente del Burle e quella del Coussac, che confluiscono con delle cascate nel Tarn..\nQueste fonti sembrano drenare gran parte del Causse de Sauveterre mentre l'altro lato del fiume, la sorgente di Castelbouc, anch'essa molto potente, drena la maggior parte del M\u00e9jean Causse (fino alla pozza di Huren). Ci sono anche altre sorgenti lungo il percorso del Tarn, pi\u00f9 o meno abbondanti (se ne possono contare una quarantina) tra le quali quella di San C\u00e9naret Chely du Tarn, che ha la particolarit\u00e0 di alimentare un piccolo lago sotterraneo (30 metri di diametro e otto metri di profondit\u00e0), situato nell'omonima grotta.\nL'area delle gole del Tarn \u00e8 stata influenzata anche dal vulcanismo Quaternario i cui effetti sono rintracciabili in due punti. La prima testimonianza di questo vulcanismo \u00e8 in alcune gole remote che si trovano sul Sauveterre e portano lo stesso nome: assumono la forma di un doppio collo circondato da basalto sul quale sorge il paese. La seconda si trova allo stesso livello della gola di Eglazines e si manifesta come un'intrusione di basalto circondato da alcune laghune. Entrambe le eruzioni risalgono al quaternario antico e il secondo luogo era gi\u00e0 formato prima che il canyon fosse completamente scavato.\nFauna e flora.\nLe gole del Tarn sono ben note per la loro importante fauna cavernicola. In particolare esistono nella grotta di Castelbouc due specie endemiche e rare di mollusco: la \"Bythinella bouloti\" e la \"Bythinella galerae\". Non solo, ma nelle grotte dell'area sono presenti specie di Chirotteri molto rare come il vespertillo maggiore, il rinolofo maggiore ed il rinolofo minore.\nTra i volatili spiccano numerosi esemplari di avvoltoi: il capovaccaio (riapparso in maniera spontanea dopo un periodo di prolungata assenza), il grifone (reintrodotto dall'uomo) e l'avvoltoio monaco. Va inoltre annoverata la presenza del biancone e dell'ortolano.\nNelle zone d'acque e nel Tarn, va infine ricorda l'importante presenza del castoro europeo che \u00e8 stato reintrodotto non molto tempo fa e che ha cominciato a reinsediarsi in maniera soddisfacente.\nTurismo.\nDa cima a valle, le gole del Tarn vantano una successione di siti naturali fuori dal comune ben noti ed apprezzati: r\u00e9putation:\nLe gole del Tarn sono un sito naturalistico protetto in Francia."}
{"id": "1725698", "revid": "15521069", "url": "https://it.wikipedia.org/wiki?curid=1725698", "title": "Gorges du Tarn", "text": ""}
