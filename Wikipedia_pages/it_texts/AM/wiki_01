{"id": "1592407", "revid": "767487", "url": "https://it.wikipedia.org/wiki?curid=1592407", "title": "Contea di Kiowa (Oklahoma)", "text": "La contea di Kiowa (in inglese Kiowa County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 10227 abitanti. Il capoluogo di contea \u00e8 Hobart."}
{"id": "1592409", "revid": "767487", "url": "https://it.wikipedia.org/wiki?curid=1592409", "title": "Contea di Kingfisher", "text": "La contea di Kingfisher (in inglese Kingfisher County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 13926 abitanti. Il capoluogo di contea \u00e8 Kingfisher."}
{"id": "1592410", "revid": "287204", "url": "https://it.wikipedia.org/wiki?curid=1592410", "title": "Bulach", "text": ""}
{"id": "1592411", "revid": "767487", "url": "https://it.wikipedia.org/wiki?curid=1592411", "title": "Contea di Kay", "text": "La contea di Kay (in inglese Kay County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 48080 abitanti. Il capoluogo di contea \u00e8 Newkirk, mentre la citt\u00e0 pi\u00f9 popolosa \u00e8 Ponca City."}
{"id": "1592413", "revid": "767487", "url": "https://it.wikipedia.org/wiki?curid=1592413", "title": "Contea di Johnston (Oklahoma)", "text": "La contea di Johnston (in inglese Johnston County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 10513 abitanti. Il capoluogo di contea \u00e8 Tishomingo."}
{"id": "1592414", "revid": "767487", "url": "https://it.wikipedia.org/wiki?curid=1592414", "title": "Contea di Jefferson (Oklahoma)", "text": "La contea di Jefferson (in inglese Jefferson County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 6818 abitanti. Il capoluogo di contea \u00e8 Waurika."}
{"id": "1592415", "revid": "125129847", "url": "https://it.wikipedia.org/wiki?curid=1592415", "title": "Frank Mir", "text": "Combatte nella divisione dei pesi massimi per la promozione statunitense Bellator MMA.\nFino al 2017 \u00e8 stato sotto contratto con la UFC, nella quale \u00e8 stato campione di categoria nel 2004 lasciando poi la cintura vacante a causa di un brutto incidente con la moto; \u00e8 stato anche campione ad interim nel 2008.\nHa lottato per il titolo indiscusso in altre due occasioni, nel 2009 contro Brock Lesnar e nel 2012 contro Junior dos Santos, e una seconda volta per la cintura ad interim nel 2010 contro Shane Carwin, venendo sconfitto per KO tecnico in tutti e tre gli incontri. Ha fatto anche da allenatore nell'ottava stagione del reality show \"The Ultimate Fighter\".\nCaratteristiche tecniche.\nMir \u00e8 noto per essere uno dei pi\u00f9 forti grappler della sua divisione: il suo jiu jitsu brasiliano \u00e8 di primissimo livello e lo ha spesso portato a vittorie tramite sottomissione, in particolare leve agli arti. Per contro dimostra una fase in piedi abbastanza basilare e in carriera ha dimostrato di essere vulnerabile proprio contro validi \"striker\".\nCarriera.\nFrank Mir debutta nelle MMA contro Jerome Smith a \"HOOKnSHOOT - Showdown\" il 14 luglio 2001. Mir riusc\u00ec a vincere quel match per decisione e ne vinse un altro, per sottomissione, contro Dan Quinn a \"IFC Warriors Challenge 15\".\nUFC.\nGrazie alla conoscenza del match-maker della UFC Joe Silva, Mir entra nell'ottica della federazione e il 2 novembre 2001 debutta nella promozione di Dana White in un match contro Roberto Travern, cintura nera sesto dan di BJJ e campione openweight ADCC Submission Wrestling del 1999. Anche questa volta fu Mir ad aggiudicarsi l'incontro, per sottomissione dell'avversario in seguito ad un armbar. Vinse poi un match contro Pete Williams, prima di perdere contro Ian Freeman. Vinse ancora contro Tank Abbott, due match contro Wes Sims e soprattutto contro Tim Sylvia, match che gli permise di vincere il vacante UFC Heavyweight Championship, il 19 giugno 2004.\nQuando tutto sembrava andare per il verso giusto nella carriera di Mir, il 17 settembre 2004 ebbe un grave incidente con la sua motocicletta: si ruppe quindi il femore ed ebbe molti problemi ai legamenti del suo ginocchio. Fu subito chiarito, per\u00f2, che questo incidente non avrebbe compromesso il prosieguo della sua carriera nelle mixed martial arts. Il titolo mondiale della UFC and\u00f2 quindi a Andrei Arlovski.\nTorn\u00f2 a combattere il 4 febbraio 2006, perdendo contro M\u00e1rcio Cruz. Riusc\u00ec poi a sconfiggere Dan Christison, prima di essere battuto da Brandon Vera per knock-out. Gli ultimi due suoi match terminarono allo stesso modo: una vittoria per sottomissione prima contro Antoni Hardonk e poi contro Brock Lesnar.\nIl 27 dicembre 2008, nell'UFC 92, ha guadagn\u00f2 il titolo ad interim della divisione pesi massimi battendo per TKO (pugni) nel secondo round \"Minotauro\" Ant\u00f4nio Rodrigo Nogueira. Nell'UFC 100 sub\u00ec la sua quarta sconfitta in carriera per mano di Brock Lesnar, nell'incontro valevole per il titolo unificato dei pesi massimi.\nLo statunitense, cambiando preparazione atletica e con 10\u00a0kg in pi\u00f9 di massa muscolare rispetto all'ultima infelice prestazione, torn\u00f2 alla vittoria il 12 dicembre 2009, sottomettendo con una \"Guillotine Choke\" il francese Cheick Kongo.\nNell'UFC 111 perder\u00e0 contro Shane Carwin per KO nel primo round, nell'incontro valevole per il titolo ad interim.\nIl 25 settembre gli viene proposto di ricombattere contro \"Minotauro\" Ant\u00f4nio Rodrigo Nogueira nel main event dell'UFC 119 ma, a causa di un infortunio del brasiliano, combatter\u00e0 e vincer\u00e0 grazie ad una ginocchiata contro \"Cro Cop\" Mirko Filipovi\u0107 in un match poco spettacolare.\nIl 28 maggio 2011 sconfigge ai punti Roy Nelson. Il 10 dicembre 2011, UFC 140, affronta nuovamente \"Minotauro\" Ant\u00f4nio Rodrigo Nogueira. Dopo essere stato quasi sul punto di finire KO nel primo round, Mir ribalta un tentativo di sottomissione di Minotauro con una kimura, procurando a quest'ultimo una frattura al braccio destro e vincendo uno dei migliori incontri della propria carriera, incontro poi premiato \"Comeback of the Year\" e \"Submission of the Year\" ai \"Fighters Only World MMA Awards\" del 2012.\nNel 2012 Mir avrebbe dovuto affrontare Cain Velasquez per decidere il successivo sfidante al titolo di categoria, mentre per il titolo avrebbero dovuto lottare il campione in carica Junior dos Santos ed il pluricampione di MMA e K-1 Alistair Overeem: quest'ultimo venne per\u00f2 trovato positivo al doping e sostituito proprio con Mir, che pot\u00e9 quindi lottare subito per la cintura.\nL'incontro mette in evidenza ancora una volta la debolezza di Mir nei confronti di bravi \"striker\" come dos Santos, che si difende bene dai tentativi di takedown del nativo di Las Vegas e lo stende nel secondo round, portando lo score di sconfitte di Mir a 6, tutte per KO tecnico e tre di queste valide per il titolo dei pesi massimi UFC.\nNel 2013 venne sconfitto anche dal campione Strikeforce e numero 3 dei ranking Daniel Cormier, il quale impose a Mir un incontro prevalentemente di clinch.\nIn agosto, ad una settimana dall'incontro con Josh Barnett, a Frank Mir venne permesso l'utilizzo della terapia ormonale sostitutiva con testosterone; contro l'ex campione UFC e Pancrase ed ex protagonista in Pride, Affliction e Strikeforce Mir subisce la terza sconfitta consecutiva, questa volta con un veloce KO in meno di due minuti dall'inizio del match.\nCapitol\u00f2 una quarta volta nel 2014 contro l'ex campione K-1, Strikeforce e Dream Alistair Overeem, il quale s'impose in tutti e tre i round.\nTorn\u00f2 alla vittoria solamente nel febbraio del 2015 con un KO ai danni di Antonio \"Bigfoot\" Silva dinanzi al pubblico brasiliano, ottenendo il premio \"Performance of the Night\". A luglio dovette affrontare Todd Duffee; gi\u00e0 dal primo round entrambi gli atleti cominciarono a connettere con una serie violenta di colpi in piedi, dopo poco pi\u00f9 di un minuto Mir rispose con un potente gancio sinistro ad un attacco azzardato di Duffee mettendolo definitivamente KO. Con questa vittoria ottenne per due volte di fila il premio \"Performance of the Night\".\nA settembre affront\u00f2 l'ex campione dei pesi massimi Andrei Arlovski all'evento UFC 191, dove venne sconfitto per decisione unanime. A marzo del 2016 venne messo KO con un devastante gancio destro da Mark Hunt a soli tre minuti dall'inizio dell'incontro; il 7 aprile seguente Mir venne informato dalla U.S. Anti-Doping Agency (USADA) che durante i test anti-doping effettuati prima del match contro Hunt venne trovato positivo ad alcuni metabolizzanti.\nBellator MMA.\nIl 17 agosto 2017 la Bellator MMA annuncia di aver messo sotto contratto Mir con un accordo che prevede pi\u00f9 incontri.\nIl suo debutto nella federazione avviene il 28 aprile 2018 all'evento Bellator 198 contro la leggenda vivente delle MMA Fedor Emilianenko nel terzo turno preliminare del torneo per decretare il nuovo campione dei pesi massimi. Mir viene messo KO dopo soli 48 secondi dall'inizio dell'incontro."}
{"id": "1592416", "revid": "767487", "url": "https://it.wikipedia.org/wiki?curid=1592416", "title": "Contea di Jackson (Oklahoma)", "text": "La contea di Jackson (in inglese Jackson County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 28439 abitanti. Il capoluogo di contea \u00e8 Altus."}
{"id": "1592417", "revid": "339392", "url": "https://it.wikipedia.org/wiki?curid=1592417", "title": "Altra Sede della Regione Lombardia", "text": ""}
{"id": "1592418", "revid": "767487", "url": "https://it.wikipedia.org/wiki?curid=1592418", "title": "Contea di Hughes (Oklahoma)", "text": "La contea di Hughes (in inglese Hughes County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 14154 abitanti. Il capoluogo di contea \u00e8 Holdenville."}
{"id": "1592419", "revid": "767487", "url": "https://it.wikipedia.org/wiki?curid=1592419", "title": "Sergio Melta", "text": "Per il suo impegno nel calcio, ha ricevuto un \"Award of Distinction\" dalla Hall of Fame del calcio australiano.\nCarriera.\nHa militato per molti anni con l'Adelaide City e ha giocato anche con il Virtus Soccer Club. Nel 1984 \u00e8 stato eletto miglior giocatore del campionato australiano.\nDa allenatore, nel 2006 \u00e8 stato esonerato dal Cumberland United e sostituito da Mars Capasso."}
{"id": "1592421", "revid": "729019", "url": "https://it.wikipedia.org/wiki?curid=1592421", "title": "Colecistite", "text": "La colecistite \u00e8 un'infiammazione della colecisti, normalmente, causata dalla presenza di un calcolo incuneato nell'infundibolo della colecisti. Il calcolo ostruendo il deflusso della bile oltre a dare colica biliare, infiamma la colecisti. La colecistite pu\u00f2 essere\nacuta o cronica.\nEziologia.\nLa causa pi\u00f9 frequente che blocca lo scorrimento della bile \u00e8 la calcolosi biliare, ma anche la discinesia biliare pu\u00f2 causare la colecistite.\nClinica.\nSegni e sintomi.\nDolore addominale generalizzato, vomito, indigestione, ittero e febbre.\nDiagnosi.\nAlla diagnosi si arriva con l'ecografia dell'addome ed esami del sangue.\nGli esami ematochimici possono essere alterati con i globuli bianchi e il fibrinogeno che si alzano e pu\u00f2 comparire febbre.\nAll'ecografia addominale la colecisti appare ispessita rispetto al normale e all'esame obiettivo appare spesso il segno di Murphy (brusca interruzione di una inspirazione profonda a seguito di pressione bidigitale sul punto colecistico). Pu\u00f2 comparire il Segno di Blumberg in caso di irritazione peritoneale.\nComplicanze.\nLa colecistite \u00e8 una complicanza frequente della colelitiasi e se non trattata pu\u00f2 portare a perforazione della colecisti stessa e peritonite. Alla colecistite possono seguire neoplasie del pancreas, colangiocarcinoma e pancreatiti.\nTrattamento.\nPer calcoli di dimensione minore di 10 mm ci si avvale della somministrazione di acidi biliari 10-15 mg/kg/die.\nL'uso della litotrissia extracorporea ad onde d'urto \u00e8 indicato in combinazione con il trattamento endoscopico o nei casi in cui quest'ultimo non abbia avuto successo.\nIn caso di litiasi biliare sintomatica si procede alla colecistectomia laparoscopica o laparotomica."}
{"id": "1592427", "revid": "767487", "url": "https://it.wikipedia.org/wiki?curid=1592427", "title": "Contea di Haskell (Oklahoma)", "text": "La contea di Haskell (in inglese Haskell County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 11792 abitanti. Il capoluogo di contea \u00e8 Stigler."}
{"id": "1592428", "revid": "767487", "url": "https://it.wikipedia.org/wiki?curid=1592428", "title": "Contea di Harper (Oklahoma)", "text": "La contea di Harper (in inglese Harper County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 3562 abitanti. Il capoluogo di contea \u00e8 Buffalo."}
{"id": "1592429", "revid": "767487", "url": "https://it.wikipedia.org/wiki?curid=1592429", "title": "Contea di Harmon", "text": "La contea di Harmon (in inglese Harmon County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 3283 abitanti. Il capoluogo di contea \u00e8 Hollis."}
{"id": "1592430", "revid": "767487", "url": "https://it.wikipedia.org/wiki?curid=1592430", "title": "Contea di Greer", "text": "La contea di Greer (in inglese Greer County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 6061 abitanti. Il capoluogo di contea \u00e8 Mangum."}
{"id": "1592431", "revid": "767487", "url": "https://it.wikipedia.org/wiki?curid=1592431", "title": "Contea di Grant (Oklahoma)", "text": "La contea di Grant (in inglese Grant County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 5144 abitanti. Il capoluogo di contea \u00e8 Medford."}
{"id": "1592432", "revid": "591470", "url": "https://it.wikipedia.org/wiki?curid=1592432", "title": "Cianfrino", "text": ""}
{"id": "1592433", "revid": "767487", "url": "https://it.wikipedia.org/wiki?curid=1592433", "title": "Contea di Grady (Oklahoma)", "text": "La contea di Grady (in inglese Grady County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 45516 abitanti. Il capoluogo di contea \u00e8 Chickasha."}
{"id": "1592434", "revid": "74801", "url": "https://it.wikipedia.org/wiki?curid=1592434", "title": "Contea di Garvin", "text": "La contea di Garvin (in inglese Garvin County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Pauls Valley."}
{"id": "1592435", "revid": "767487", "url": "https://it.wikipedia.org/wiki?curid=1592435", "title": "Eugenio Perico", "text": "Carriera.\nGiocatore.\nDopo un paio di anni nelle serie inferiori pass\u00f2 all'Ascoli, con cui ottiene subito la promozione in Serie A. Rest\u00f2 con i marchigiani ben otto stagioni, diventando un pilastro irremovibile della difesa.\n\u00c8 suo ed \u00e8 tuttora imbattuto il record assoluto di presenze tra serie A e B con la maglia bianconera dell'Ascoli: 236.\nTorna poi all'Atalanta con la quale ottiene la promozione in massima serie.\nHa un figlio di nome Gabriele anch'egli calciatore professionista.\nAllenatore.\nTerminata la carriera di calciatore intraprende quella di allenatore, seguendo le giovanili dell'Atalanta. Con essa ottiene la conquista di quattro scudetti, tutti nella categoria Giovanissimi Nazionali nelle stagioni 2001-2002, 2003-2004, 2004-2005 e 2007-2008.\nPolitica.\n\u00c8 stato candidato a sindaco di Curno per L'Ulivo nelle elezioni amministrative del 16 novembre 1997: ottenne il 39,21% dei voti venendo sconfitto dal sindaco uscente Mario Bianchi, candidato della Lega Nord, che si afferm\u00f2, con il 42,73% dei suffragi."}
{"id": "1592436", "revid": "74801", "url": "https://it.wikipedia.org/wiki?curid=1592436", "title": "Contea di Garfield (Oklahoma)", "text": "La contea di Garfield (in inglese Garfield County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Enid."}
{"id": "1592438", "revid": "729019", "url": "https://it.wikipedia.org/wiki?curid=1592438", "title": "Contea di Ellis (Oklahoma)", "text": "La contea di Ellis (in inglese Ellis County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 4075 abitanti. Il capoluogo di contea \u00e8 Arnett."}
{"id": "1592439", "revid": "767487", "url": "https://it.wikipedia.org/wiki?curid=1592439", "title": "Contea di Dewey (Oklahoma)", "text": "La contea di Dewey (in inglese Dewey County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 4743 abitanti. Il capoluogo di contea \u00e8 Taloga."}
{"id": "1592441", "revid": "767487", "url": "https://it.wikipedia.org/wiki?curid=1592441", "title": "Contea di Delaware (Oklahoma)", "text": "La contea di Delaware ( in inglese Delaware County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 37077 abitanti. Il capoluogo di contea \u00e8 Jay."}
{"id": "1592443", "revid": "767487", "url": "https://it.wikipedia.org/wiki?curid=1592443", "title": "Contea di Custer (Oklahoma)", "text": "La contea di Custer (in inglese Custer County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 26142 abitanti. Il capoluogo di contea \u00e8 Arapaho."}
{"id": "1592444", "revid": "1305772", "url": "https://it.wikipedia.org/wiki?curid=1592444", "title": "Heartlight", "text": "Heartlight \u00e8 un videogioco di tipo rompicapo bidimensionale, simile a \"Boulder Dash\", uscito inizialmente nel 1991 sulla rivista polacca \"Tajemnice Atari\" come codice sorgente per Atari 8-bit creato da Janusz Pelc. In seguito venne sviluppato da Xland e pubblicato da Epic Megagames per MS-DOS e da Deco per Amiga.\nPer DOS stato pubblicato in due versioni: \"Heartlight\" come versione shareware gratuita, che presenta 20 livelli, e \"Heartlight Deluxe\" come versione completa a pagamento che ne presenta 70. Questa versione, nel 2006, \u00e8 stata pubblicata dal coautore del gioco Maciej Mi\u0105sik sotto licenza Creative Commons, e liberamente scaricabile.\nModalit\u00e0 di gioco.\nLa schermata di gioco \u00e8 impostata su una griglia di quadrati. Alcuni livelli fanno uso della schermata intera, che copre un'area pari a 12x20 quadrati. \nIl giocatore prende il ruolo di Percival, un piccolo elfo che ha il compito di raccogliere tutti i cuori presenti nel livello e di raggiungere la porta di uscita evitando trappole e bombe.\nA differenza di altri giochi, Heartlight non pone un tempo limite o un numero limitato di \"vite\" per completare l'obiettivo, e non \u00e8 presente una funzione di \"salvataggio\" di partita.\nNel gioco vi sono un vario numero di oggetti come cuori, bombe e rocce. Perceval deve raccogliere tutti i cuori evitando rocce e bombe, per poi raggiungere la porta di uscita. Alcuni muri e spazi vuoti possono inoltre presentare caratteristiche particolari vantaggiose o svantaggiose.\nRecensioni.\n\"Heartlight\", pubblicato nella compilation \"Epic Puzzle Pack\" insieme a \"Robbo\" e \"Electro\", \u00e8 stato recensito nel numero 206 della rivista \"Dragon\" da Sandy Petersen, nella rubrica \"Eye of the Monitor\", con il punteggio di 3 su 5."}
{"id": "1592445", "revid": "767487", "url": "https://it.wikipedia.org/wiki?curid=1592445", "title": "Contea di Creek", "text": "La contea di Creek ( in inglese Creek County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 67367 abitanti. Il capoluogo di contea \u00e8 Sapulpa."}
{"id": "1592450", "revid": "1305772", "url": "https://it.wikipedia.org/wiki?curid=1592450", "title": "Stazione meteorologica di Grosseto", "text": ""}
{"id": "1592452", "revid": "767487", "url": "https://it.wikipedia.org/wiki?curid=1592452", "title": "Contea di Craig (Oklahoma)", "text": "La contea di Craig ( in inglese Craig County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 14950 abitanti. Il capoluogo di contea \u00e8 Vinita."}
{"id": "1592453", "revid": "767487", "url": "https://it.wikipedia.org/wiki?curid=1592453", "title": "Contea di Cotton", "text": "La contea di Cotton ( in inglese Cotton County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 6614 abitanti. Il capoluogo di contea \u00e8 Walters."}
{"id": "1592454", "revid": "767487", "url": "https://it.wikipedia.org/wiki?curid=1592454", "title": "Ben Graves", "text": "Ha iniziato a suonare la batteria a 12 anni. Il soprannome di Graves \u00e8 'Ghoul' datogli dai suoi compagni di band. \u00c8 molto famoso nel campo del heavy metal grazie ai Murderdolls.\nBiografia.\nNel 1990, Graves ed il suo amico Eric Griffin andarono a Los Angeles da Boston per entrare in una band Industrial rock conosciuta come Synical. Nel 2000 Graves entra nei Murderdolls con Eric Griffin dopo un vide di due sessioni di prove con li chitarrista Tripp Eisen in cui dimostra le sue abilit\u00e0 al resto della band. Sebbene Graves appaia in molti video del gruppo lui non ha suonato nell'album Beyond the Valley of the Murderdolls ma ha fatto un tour mondiale con la band.\nMentre il progetto dei Murderdolls era interrotto, Ben suono live con Dope, AntiProduct and Nocturne."}
{"id": "1592455", "revid": "74801", "url": "https://it.wikipedia.org/wiki?curid=1592455", "title": "Contea di Comanche (Oklahoma)", "text": "La contea di Comanche (in inglese Comanche County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Lawton."}
{"id": "1592457", "revid": "1983214", "url": "https://it.wikipedia.org/wiki?curid=1592457", "title": "Contea di Coal", "text": "La contea di Coal ( in inglese Coal County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Coalgate."}
{"id": "1592458", "revid": "74801", "url": "https://it.wikipedia.org/wiki?curid=1592458", "title": "Contea di Cleveland (Oklahoma)", "text": "La contea di Cleveland (in inglese Cleveland County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Norman."}
{"id": "1592460", "revid": "767487", "url": "https://it.wikipedia.org/wiki?curid=1592460", "title": "Contea di Cimarron", "text": "La contea di Cimarron (in inglese Cimarron County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti, scesi a dieci anni dopo, in occasione del censimento successivo. Il capoluogo di contea \u00e8 Boise City.\nNei pressi si trovano i confini dello Stato con altri quattro: Kansas, Colorado, Nuovo Messico e Texas."}
{"id": "1592464", "revid": "767487", "url": "https://it.wikipedia.org/wiki?curid=1592464", "title": "Jack del Cactus", "text": "Jack del Cactus (\"The Villain\") \u00e8 un film diretto da Hal Needham nel 1979 con Kirk Douglas, Ann-Margret e Arnold Schwarzenegger. Il titolo alternativo in inglese \u00e8 \"Cactus Jack\".\nTrama.\nIl pistolero Cactus Jack cerca in tutti i modi di diventare ricco, ma ogni volta fallisce nei suoi intenti. Quando prova a rapinare una banca a Snakes End, il suo cavallo Whiskey lo tradisce, fermandosi proprio al momento della fuga con il malloppo, e il povero Jack finisce in prigione. Il banchiere Avery Simpson decide di liberarlo ma in cambio dovr\u00e0 fare in modo che i soldi che lui deve a Parody Jones non arrivino mai a destinazione. Intanto in citt\u00e0 arriva uno sconosciuto con un accento tedesco, di nome Bello Straniero, che ha il compito di scortare i soldi che la figlia di Parody, Carina Jones, \u00e8 venuta a prendere per riportarli al padre. Comincia dunque un'avventura per Carina e Bello Straniero, che sono costantemente inseguiti da Jack, il quale, nonostante i consigli che apprende dalla lettura del libretto \"Badmen of the West\", sbaglia clamorosamente ogni colpo. Carina, intanto, sembra molto pi\u00f9 interessata ai muscoli e al fascino di Bello Straniero che ai soldi del padre; ma lui ingenuamente non se ne rende conto. Il banchiere, non fidandosi completamente di Jack, ha sguinzagliato al loro seguito anche degli Indiani, comandati da Alce Nevrotico. Dopo l'ennesimo fallimento, Jack strappa il libro e dice che d'ora in poi far\u00e0 da solo, senza cercare di copiare le imprese di famosi pistoleri come Jesse James, Doc Holliday o Billy the Kid. Gli Indiani decidono di aiutarlo ma gli uomini della trib\u00f9 non sono capaci neanche ad andare a cavallo. Alla fine Jack riesce a intrappolare Carina e Bello Straniero e, quando rivela i suoi veri scopi (che comprendevano anche la conquista di Carina), la ragazza, convinta d'aver trovato un vero uomo, se ne va con lui."}
{"id": "1592468", "revid": "1494169", "url": "https://it.wikipedia.org/wiki?curid=1592468", "title": "Marguareis", "text": ""}
{"id": "1592470", "revid": "486946", "url": "https://it.wikipedia.org/wiki?curid=1592470", "title": "Osservatorio di Torino", "text": ""}
{"id": "1592472", "revid": "72396", "url": "https://it.wikipedia.org/wiki?curid=1592472", "title": "Gross Zimmern", "text": ""}
{"id": "1592484", "revid": "125976449", "url": "https://it.wikipedia.org/wiki?curid=1592484", "title": "Alphaville", "text": "Alphaville \u00e8 un gruppo musicale tedesco, fondato a M\u00fcnster. Il gruppo, di genere synth pop/rock con incursioni nella NDW, raggiunse un notevole successo negli anni ottanta. I fondatori sono stati Marian Gold, Bernhard Lloyd e Frank Mertens. Tra i loro pi\u00f9 grandi successi si ricordano \"Forever Young\", \"Big in Japan\" e \"Sounds Like a Melody\".\nStoria.\nGli inizi.\nNel 1984 gli Alphaville realizzarono il singolo di debutto, \"Big in Japan\", inserito anche nell'album \"Forever Young\", uscito nello stesso anno. Nel gennaio 1985 Frank Mertens lasci\u00f2 la band, e venne sostituito da Ricky Echolette.\nI successivi due singoli, \"Sounds Like a Melody\" e \"Forever Young\", entrarono nella top 10 europea.\nMentre molte fonti indicavano che la popstar Laura Branigan stesse per realizzare una cover di \"Forever Young\" nel suo album \"Hold Me\" del 1985, gli Alphaville pubblicarono nuovamente il singolo negli Stati Uniti, non conseguendo comunque molto successo. La versione di Laura Branigan, anche se pubblicizzata sulle copertine degli album americani, non venne invece pubblicata come singolo. La cantante statunitense, tuttavia, eseguir\u00e0 quasi sempre il brano nei suoi concerti, fino alla sua prematura scomparsa nel 2004.\nUna terza pubblicazione del singolo avvenne per promuovere la raccolta \"The Singles Collection\". Rilanci internazionali vennero pubblicati nel 1989, 1996 e nel 2001. Molte cover sono state realizzate su questi brani. Nel 2009 il famoso rapper Jay-Z pubblica Young Forever, una rielaborazione del brano realizzata con la collaborazione di Mr. Hudson.\nNel 1986 venne pubblicato il secondo album, \"Afternoons in Utopia\" e il primo singolo dell'anno, \"Dance with Me\" fu una grande hit internazionale, raggiungendo la 20\u00aa posizione in classifica in Francia, Norvegia, Svezia, Svizzera e Sudafrica e in 25\u00aa in Austria. Nel 1989 venne pubblicato l'album \"The Breathtaking Blue\", che include i singoli \"Romeos\" \"Summer Rain\" e \"Misteries of Love\".\nGli anni '90.\nIl successivo album, \"Prostitute\", venne pubblicato il 24 agosto 1994. I singoli estratti furono \"Fools\" e \"The Impossible Dream.\"\nNel 1996, durante la produzione dell'album \"Salvation\", pubblicato poi nel 1997, Ricky Echolette lasci\u00f2 il gruppo, con l'intenzione di dedicarsi alla famiglia. E' comunque accreditato tra i compositori dello stesso assieme a Gold e Lloyd; del 1999 sono invece \"Star Naked and Absolutely Live\" e il remix \"Forever Pop\", mentre nel 2001 usc\u00ec il DVD \"Little America\".\nGli anni duemila.\nBernhard Lloyd non contribu\u00ec all'album \"CrazyShow\" e poco dopo la pubblicazione, nel 2003, lasci\u00f2 ufficialmente il gruppo, rimanendo comunque molto in contatto con Gold. La formazione divent\u00f2 pertanto: Marian Gold (voce), Martin Lister (tastiera), David Goodes (chitarra) Jakob Kiersch (batteria) Maya Kim (basso).\nIl 4 dicembre 2009 a Praga il gruppo ha festeggiato il 25\u00ba anniversario con un grande concerto e una festa a seguire. All'evento era presente anche Bernhard Lloyd che gi\u00e0 da qualche anno non fa pi\u00f9 parte del gruppo.\nNell'ottobre del 2010 \u00e8 uscito il singolo \"I die for you today\", che ha riscosso un buon successo piazzandosi al n. 15 nella top 100 tedesca, e il mese seguente l'album \"Catching rays on giant\" che \u00e8 andato ancora meglio raggiungendo il n. 9 della top 100 album. Era dai tempi di Forever Young che un album degli Alphaville non aveva un tale successo di vendite. Tuttavia, nel resto d'Europa non ha avuto lo stesso successo, anche perch\u00e9 poco pubblicizzato. Nel marzo 2011 il secondo singolo \u00e8 \"Song for no one\" che non ottenne lo stesso successo del precedente.\nIl 26 gennaio 2013 e il 13 maggio 2016 gli Alphaville sono stati ospiti del programma \"I Migliori Anni\" condotto da Carlo Conti su Rai 1. Hanno cantato \"Big In Japan\" e \"Forever Young\".\nIl 21 maggio 2014, il tastierista e compositore Martin Lister \u00e8 morto improvvisamente all'et\u00e0 di 52 anni. Il suo posto \u00e8 stato preso dal giovane Carsten Brocker che ha esordito dal vivo nel concerto ad Alta in Norvegia.\nIl 31 ottobre 2014 \u00e8 uscita una raccolta in doppio CD delle versioni Maxi (12\") di tutti i singoli dal 1984 al 1990 con relativi B-side. Tutto questo con la collaborazione di Blank &amp; Jones e il fondamentale ausilio di Bernhard Lloyd, che aveva custodito i nastri master originali. Le prime mille copie sono state autografate da Marian Gold e Bernhard Lloyd. La raccolta ha avuto un buon successo in Germania raggiungendo la posizione n. 26 della classifica tedesca.\nL'atteso nuovo album \"Strange Attractor\" \u00e8 stato pubblicato il 7 aprile 2017, anche in vinile, ed \u00e8 stato anticipato dal singolo \"Heartbreak City\" uscito il 10 marzo.\nIl 2 ottobre 2021 gli Alphaville sono stati ospiti del programma \"Arena Suzuki '60 '70 '80\" condotto da Amadeus su Rai 1, dove hanno cantato \"Big in Japan\" e \"Forever Young\"\nAltri progetti.\nLloyd lavor\u00f2 in un progetto chiamato Atlantic Popes con Max Holler, concretizzato in un album da 13 tracce.\nGold ha realizzato due album da solista, \"So Long Celeste\" e \"United.\"\nNel 1996, Frank Merters ha iniziato un progetto intitolato Maestorm, poi abbandonato.\nCover.\nNella prima parte del 2006, il gruppo australiano Youth Group realizza una cover di \"Forever Young\", pezzo che raggiunse il primo posto nelle classifiche australiane e divent\u00f2 popolare nella serie TV \"The O.C.\""}
{"id": "1592488", "revid": "767487", "url": "https://it.wikipedia.org/wiki?curid=1592488", "title": "Contea di Carter (Oklahoma)", "text": "La contea di Carter (in inglese Carter County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 45621 abitanti. Il capoluogo di contea \u00e8 Ardmore."}
{"id": "1592489", "revid": "74801", "url": "https://it.wikipedia.org/wiki?curid=1592489", "title": "Contea di Canadian", "text": "La contea di Canadian (in inglese Canadian County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 El Reno."}
{"id": "1592491", "revid": "125323877", "url": "https://it.wikipedia.org/wiki?curid=1592491", "title": "Contea di Caddo", "text": "La contea di Caddo (in inglese Caddo County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Anadarko."}
{"id": "1592492", "revid": "287204", "url": "https://it.wikipedia.org/wiki?curid=1592492", "title": "Contea di Bryan (Oklahoma)", "text": "La contea di Bryan (in inglese \"Bryan County\") \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 36534 abitanti. Il capoluogo di contea \u00e8 Durant."}
{"id": "1592493", "revid": "767487", "url": "https://it.wikipedia.org/wiki?curid=1592493", "title": "Contea di Blaine (Oklahoma)", "text": "La contea di Blaine ( in inglese Blaine County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 11976 abitanti. Il capoluogo di contea \u00e8 Watonga."}
{"id": "1592494", "revid": "1982", "url": "https://it.wikipedia.org/wiki?curid=1592494", "title": "Contea di Beckham", "text": "La contea di Beckham ( in inglese Beckham County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 19799 abitanti. Il capoluogo di contea \u00e8 Sayre."}
{"id": "1592495", "revid": "1543377", "url": "https://it.wikipedia.org/wiki?curid=1592495", "title": "Veronica Mars", "text": "Veronica Mars \u00e8 una serie televisiva statunitense creata da Rob Thomas andata in onda tra il 2004 e il 2007 sulla UPN (prime due stagioni), sulla The CW (terza stagione) e nel 2019 su Hulu (quarta stagione).\nLa protagonista della storia, Veronica Mars, \u00e8 interpretata da Kristen Bell nel ruolo di una liceale che brilla come investigatrice privata, attivit\u00e0 portata avanti prevalentemente nel tempo libero insieme a suo padre, ex-sceriffo di Neptune.\nSi tratta di un mix di teen drama, commedia e giallo.\nLa prima stagione, acclamata dalla critica e composta da 22 episodi, ottenne una media di 2,5 milioni di telespettatori negli Stati Uniti. \"Veronica Mars\" apparve nelle liste dei migliori programmi televisivi di quell'autunno e si guadagn\u00f2 numerosi premi e nomination. Durante la messa in onda della serie, venne candidata per due Satellite Awards, quattro Saturn Awards, cinque Teen Choice Awards e venne inserita nella lista \"AFI's Programs of the Year\" del 2005.\nIl 16 maggio 2006 era stata confermata la terza stagione nel palinsesto dell'emittente americana The CW, network nato dalla fusione della UPN e la The WB; ma a causa dell'incostanza negli ascolti, la nuova rete annunci\u00f2 la cancellazione della serie un anno pi\u00f9 tardi, il 17 maggio 2007.\nI fan risposero mandando pi\u00f9 di 10.000 barrette Mars alla The CW, sperando che il network cambiasse idea, cosa che non avvenne. In seguito, Rob Thomas scrisse la sceneggiatura per un film tratto dalla serie, ma la Warner Bros. opt\u00f2 per non continuare il progetto fino al 2013, quando Thomas, Kristen Bell e i fan trovarono un modo di co-finanziare la produzione del film utilizzando il sito di raccolta fondi Kickstarter. L\u2019obiettivo era di raggiungere 2 milioni di dollari, ma straordinariamente quella cifra fu superata gi\u00e0 in meno di 24 ore. La somma complessiva raggiunta \u00e8 stata di 5,7 milioni di dollari.\nNel settembre 2018, una quarta stagione di otto episodi \u00e8 stata confermata da Hulu, ed \u00e8 stata distribuita nella sua interezza il 19 luglio 2019.\nIn Italia, le prime tre stagioni della serie sono state trasmesse dal 12 aprile 2006 al 7 dicembre 2007 da Italia 1. La quarta stagione invece \u00e8 andata in onda dal 31 marzo al 4 luglio 2020 su Premium Crime.\nTrama.\nVeronica Mars \u00e8 una studentessa del liceo di Neptune, un'immaginaria cittadina sulla costa della California caratterizzata da un'atmosfera particolarmente classista, ed \u00e8 la figlia del rispettato sceriffo del posto, Keith Mars. Quando la sua migliore amica Lilly Kane, sorella del suo fidanzato Duncan, viene uccisa, la sua vita cambia radicalmente. Suo padre viene messo a capo delle indagini, che per\u00f2 vengono interrotte quando un uomo, Abel Koontz, si costituisce dichiarandosi colpevole. Keith Mars viene deriso e obbligato a dimettersi dalla carica di sceriffo per aver accusato dell'omicidio il padre di Lilly, milionario della citt\u00e0 e presidente della Kane Software. Veronica \u00e8 costretta a scegliere tra suo padre e i suoi amici e finisce con l'essere emarginata dai suoi compagni di scuola. Sua madre non regge l'umiliazione e lascia la famiglia e la citt\u00e0, scappando all'improvviso. Costretto a trovarsi un nuovo lavoro, Keith apre un'agenzia investigativa, dove lavora insieme alla figlia.\nLa prima stagione \u00e8 incentrata sullo sviluppo delle indagini riguardanti l'omicidio di Lilly Kane, su cui Veronica e il padre, non credendo alla versione di Koontz, continuano a investigare per conto loro, trovando infine le prove dell'innocenza di quest'ultimo e scovando il reale assassino.\nLa seconda stagione inizia con l'introduzione di due nuovi casi: un incidente di autobus che causa la morte di molti dei compagni di classe di Veronica, e la morte del motociclista membro della PCH gang, Felix Toombs. Logan attacca briga con Weevil e la PCHers e finisce con l'essere accusato di aver ucciso Felix. A met\u00e0 della stagione, Weevil si convince dell'innocenza di Logan e fanno squadra per trovare il vero assassino. In questa stagione Veronica ha la possibilit\u00e0 di tornare alla sua vecchia vita, prima della morte di Lilly: dopo aver rotto con Logan durante l'estate si rifidanza con Duncan e, pi\u00f9 o meno, viene accettata dagli 09. Intanto Wallace scopre che suo padre biologico \u00e8 vivo.\nNella terza stagione Veronica, Logan, Wallace, Mac e Dick si trasferiscono al college. Vengono introdotti due nuovi personaggi: Stosh \"Piz\" Piznarski e Parker Lee, che sono i rispettivi compagni di stanza di Wallace e Mac. Per tutta la terza stagione Veronica indaga sul caso dello stupratore seriale del campus, mistero iniziato nella seconda stagione. Parker diventa una vittima dello stupratore e Veronica, sentendosi in colpa per non averla aiutata e ricordando il suo stupro passato, si prefigge il compito di catturare il violentatore.\nNel promo di una possibile quarta stagione, che il creatore Rob Thomas gir\u00f2 sperando di riuscire a salvare la serie dalla cancellazione, Veronica sta iniziando il suo internato come giovane recluta dell'FBI.\nLa quarta stagione riprende dalla conclusione del film: Wallace \u00e8 ora sposato e ha un figlio, Weevil lavora in officina ma \u00e8 stato lasciato dalla moglie, Keith ha problemi di memoria a seguito dell'incidente, Logan \u00e8 appena rientrato da una missione e Veronica lavora come investigatrice privata. La stagione si concentra sullo scoppio di alcune bombe nella cittadina di Neptune che portano il caos durante lo Spring Break. Vengono introdotti nuovi personaggi: Clyde, ex galeotto che lavora per Big Dick Casablanca al fine di ottenere i lotti vicino alla spiaggia per aprire un suo locale; Nicole, proprietaria del Comrade Quacks; Matty, figlia del proprietario del motel di Neptune.\nProduzione.\nCasting.\nThomas inizialmente pens\u00f2 ad un protagonista maschile per la serie; poi cambi\u00f2 idea perch\u00e9 pens\u00f2 che una storia noir raccontata da un punto di vista femminile sarebbe stata pi\u00f9 interessante ed originale.\nKristen Bell venne scelta per interpretare Veronica Mars su oltre 500 ragazze che presero parte alle audizioni per il ruolo. Jason Dohring, che ha interpretato Logan Echolls, originariamente fece il provino per il ruolo di Duncan Kane. Teddy Dunn invece fece quello per Logan, ma fin\u00ec per interpretare Duncan. A Dohring parve che la sua audizione per Duncan fosse \"un po' dark\", e gli venne detto dai produttori che \"non era proprio giusta\". I produttori gli chiesero di provare la parte di Logan ed in seguito a dei provini assieme alla Bell gli venne affidata la parte. Al tempo dell'audizione di Dohring per il ruolo di Logan, il personaggio era destinato a comparire solo come guest star nel pilot, ma il modo in cui l'attore recit\u00f2 insieme a Kristen fece cambiare idea ai produttori.\nPercy Daggs III fece le audizioni due volte prima di essere preso come interprete di Wallace Fennel.\nRob Thomas descrisse Amanda Seyfried, che interpret\u00f2 la defunta Lilly Kane, come \"la miglior sorpresa dell'anno\". Durante il casting dei personaggi regolari, ebbe modo di vedere tutti i migliori attori della citt\u00e0, la maggior parte dei quali per il motivo di voler diventare un personaggio principale della serie. Ma durante il casting di Lilly Kane, che avrebbe dovuto apparire solo ogni tanto come \"la ragazza morta\", Thomas non si trov\u00f2 davanti allo stesso livello recitativo. Eppure disse che la Seyfried era \"almeno 100 volte migliore rispetto a chiunque abbiamo visto, era semplicemente spettacolare\". Andava cos\u00ec bene per la serie che l'attrice venne ingaggiata per comparire tre o quattro volte in pi\u00f9 rispetto a quello inizialmente previsto.\nNella serie sono presenti numerosi cameo come quelli di Paul Rudd, Michael Cera, Aaron Paul, Dianna Agron e Jane Lynch. Courtney Taylor appare nel terzo episodio della seconda stagione e lui \u00e8 l'autore della sigla \"We Used to Be Friends\" e si esibisce cantando \"Love Hurts\", Britt Daniel invece si esibisce in \"Veronica\" di Elvis Costello.\nAmbientazione e riprese.\nLa serie televisiva \u00e8 ambientata nella fittizia cittadina di Neptune, situata nell'altrettanto fittizia contea di Balboa, vicino all'esistente contea di San Diego, in California. Neptune \u00e8 collocata sulla West Coast, tra San Diego e Los Angeles, lungo la Pacific Coast Highway. \u00c8 probabile che sia pi\u00f9 vicina a San Diego e che si trovi quindi vicino al confine con il Messico, come si pu\u00f2 dedurre dalla vicinanza con la citt\u00e0 di Tijuana.\nLe scene ambientate a Neptune sono di solito riprese nella contea di San Diego: gli esterni del residence dei Mars si possono trovare a For Point Loma, mentre gli esterni della Mars Investigations sono ripresi sulla Adams Avenue in Normal Heights. La San Diego State University ha inoltre ispirato l'Hearst College, frequentato dalla protagonista nella terza stagione. Gli esterni del Neptune Grand, hotel di lusso di Neptune, sono ripresi all'Hyatt Regency.\nIl 90909, codice di avviamento postale che d\u00e0 il nome alla comunit\u00e0 benestante di Neptune, \u00e8 simile ai reali codici californiani (che iniziano appunto per 90, 91 o 92).\nIl film.\nIl 13 marzo 2013, Rob Thomas e Kristen Bell, hanno lanciato un progetto di raccolta fondi tramite la piattaforma Kickstarter per la produzione di un film tratto dalla serie. L'obiettivo consisteva nel raggiungere i 2 milioni di dollari grazie alle donazioni dei fan; raggiunta questa cifra, la Warner Bros. avrebbe acconsentito alla produzione e alla distribuzione del film. Dopo sole 20 ore dall'inizio delle donazioni si raggiunsero oltre i 2 milioni di dollari necessari e alla chiusura delle donazioni sono stati raccolti 5.702.153 dollari.\nLe riprese del film sono iniziate il 17 giugno 2013, mentre l'uscita nelle sale \u00e8 avvenuta il 14 marzo 2014.\nColonna sonora.\nLa colonna sonora principale del telefilm \u00e8 \"We Used to Be Friends\" dei The Dandy Warhols. Il compositore della musica, Josh Kramon, ha scritto la maggior parte delle musiche del sottofondo televisivo. La musica, differente da quella solita composta per la televisione, \u00e8 realizzata in modo da focalizzare l'attenzione sulle scene pi\u00f9 importanti, tipico elemento del genere noir.\nIl CD, lanciato negli Stati Uniti il 27 settembre 2005 ed in Italia il 9 aprile 2006, contiene quattordici tracce.\nAccoglienza.\nCritica.\nNonostante non fosse un vero e proprio successo di ascolti in patria, la serie fu un successo di critica per la sua prima stagione. Commenti positivi arrivarono da Robert Abele di \"LA Weekly\", Paige Wiser del \"Chicago Sun Times\", Joyce Millman del \"Phoenix\", Joy Press di \"The Village Voice\". James Poniewozik del \"Time\" la defin\u00ec come uno dei sei migliori drama della televisione. Kay McFadden di \"The Seattle Times\" la consider\u00f2 la miglior nuova serie del canale UPN e la paragon\u00f2 ad \"Alias\" negli atteggiamenti e a \"The O.C.\" per quanto riguarda la coscienza di classe sociale..\n\"Veronica Mars\" venne accolta positivamente anche da altri autori, tra cui Stephen King. Joss Whedon, che apparve come guest star in un episodio della seconda stagione, disse che si trattava del \"Miglior show di sempre\", mentre Kevin Smith, che comparve anche lui in un episodio, afferm\u00f2 che \"\"Veronica Mars\" \u00e8 la prova che la TV pu\u00f2 fare molto meglio del cinema\".\nNonostante fosse un successo di critica durante la sua messa in onda, pareri non completamente positivi cominciarono ad emergere durante la terza serie, pi\u00f9 dark rispetto alle prime due.\nLa serie, comunque, apparve in numerose liste dei migliori programmi televisivi.. Nel 2005 venne inserita nella lista dei \"programmi dell'anno\" dell'America Film Institute e nelle liste di \"The Village Voice\", \"Chicago Tribune\" e \"People Weekly\". Venne nominata al quarto posto tra le serie rinnovate dal \"Time\" e la sesta miglior serie da \"Entertainment Weekly\" e \"USA Today\". Nel 2008, la rivista inglese \"Empire\" classific\u00f2 \"Veronica Mars\" al numero 48 nella sua lista delle 50 migliori serie TV di tutti i tempi. L\"'Empire\" nomin\u00f2 il finale della seconda stagione, \"Nessuna Foto\", il miglior episodio della serie. Nel 2010, Kristin Dos Santos di E! classific\u00f2 \"Veronica Mars\" al numero 8 della sua lista delle \"migliori serie TV degli ultimi 20 anni\".\nEdizioni home video.\nI DVD di \"Veronica Mars\" sono usciti in: Stati Uniti, Canada, Germania, Spagna e Francia. In Italia la prima e la seconda stagione sono state pubblicate dalla Warner Italia nel 2008, mentre i DVD della terza stagione non sono ancora stati messi in commercio a causa delle censure portate da Italia 1.\nIn Australia erano pronti per uscire nel 2006, ma, a causa di problemi con i diritti sulla colonna sonora, l'uscita \u00e8 stata rimandata.\nEdizione italiana.\nIl doppiaggio italiano di Veronica Mars presenta alcune differenze nell'adattamento rispetto all'originale in alcuni episodi. La serie \u00e8 colma di omaggi e citazioni di altre opere; nella versione italiana queste citazioni sono state sostituite con riferimenti a opere simili pi\u00f9 conosciute in Italia; in taluni casi \u00e8 stato necessario eliminarle del tutto.\nNumerose parolacce e espressioni colorite sono state edulcorate con termini meno volgari nell'edizione italiana.\nI dialoghi in alcuni casi presentano errori di traduzione e in altri casi frasi differenti dal significato originale. Un errore di traduzione nel primo episodio port\u00f2 al cambio del nome originale del cane di Veronica, chiamato \"Backup\", nella versione italiana il nome del cane fu erroneamente interpretato come un termine e non come nome. In un altro episodio Veronica in originale chiama il cane \"buddy\" che in inglese significa \"cucciolo\", gli adattatori italiani confusero il termine affettuoso come se fosse il nome, cos\u00ec nell'episodio e anche in seguito il cane verr\u00e0 chiamato Buddy nel doppiaggio italiano.\nNell'episodio \"Il nuovo presidente\" la parola \"narc\" che in inglese significa \"spiona\" riferita a Wanda, un'amica di Veronica che compare solo in questo episodio, nel doppiaggio italiano venne erroneamente tradotta come \"narco\" e \"narcotica\". Questo errore rende difficile la comprensione del finale dell'episodio, infatti nell'edizione italiana non si capisce chiaramente per quale motivo l'amicizia delle due ragazze finisca.\nLa terza stagione, durante la sua prima messa in onda su Italia 1, \u00e8 stata pesantemente censurata per via della trasmissione pomeridiana in fascia protetta, in particolare l'episodio \"Notte da incubo\"; la stagione \u00e8 per\u00f2 andata in onda in edizione integrale e senza censure durante le repliche sul canale digitale Mya e, in chiaro, sulle reti La 5 e Rai 4. Nonostante questo, l'uscita in dvd della stagione non \u00e8 mai stata prodotta."}
{"id": "1592496", "revid": "1543377", "url": "https://it.wikipedia.org/wiki?curid=1592496", "title": "Junkers Jumo 211", "text": "Lo Junkers Jumo 211 era un motore aeronautico a 12 cilindri motore a V invertita sviluppato dall'azienda aeronautica tedesca Junkers Flugzeug und Motorenwerke AG (JFM) dalla met\u00e0 degli anni trenta ed utilizzato come equipaggiamento di velivoli durante il periodo della seconda guerra mondiale.\nContemporaneo e concorrente del Daimler-Benz DB 601 fu uno dei motori prodotti in maggior numero tra quelli utilizzati nel secondo conflitto mondiale. Al contrario del DB 601 che venne impiegato principalmente per motorizzare aerei da caccia e zerst\u00f6rer, lo Jumo 211 venne utilizzato nei bombardieri quali il monomotore Junkers Ju 87 Stuka ed il bimotore Ju 88.\nStoria del progetto.\nLe origini.\nNel 1934 il Reichsluftfahrtministerium (RLM) emise una specifica per la fornitura di una nuova classe di motore aeronautico; questa doveva erogare una potenza di almeno 1\u00a0000 cavallo vapore (PS) con un peso a vuoto di circa 500 kg. Al bando risposero la Junkers Flugzeug und Motorenwerke AG e la Daimler-Benz, entrambi con un 12 cilindri a V rovesciata, la prima con un nuovo progetto e la seconda con il DB 600 che gi\u00e0 aveva sperimentato.\nNel 1935 negli stabilimenti Junkers di Dessau erano ancora impegnati nel programma di test di pre-produzione dello Jumo 210 quando venne incaricato il Dr. Franz Neugebauer di progettare un nuovo motore che rispondesse ai requisiti richiesti. Al fine di riuscire ad anticipare la Daimler-Benz, intenta a sviluppare il concorrente DB 600, Neugebauer decise di utilizzare i disegni dello Jumo 210 H riprogettandolo in una scala ridotta. Il nuovo motore assunse la denominazione ufficiale di Jumo 211.\nLo Jumo 211 inizi\u00f2 la sperimentazione pratica nell'aprile 1936.\nCome lo Jumo 210 dal quale derivava, lo Jumo 211 era caratterizzato da una configurazione a V rovesciata, dalla distribuzione a tre valvole per cilindro e da un sistema di iniezione diretta alimentato da piccoli pistoni che prendevano moto dall'albero a gomiti.\nLa produzione di serie.\nLa prima versione di serie, lo Jumo 211A, venne inizialmente prodotta a partire dall'aprile 1937 negli stabilimenti a Dessau in poco pi\u00f9 di 1\u00a0000 esemplari prima che la produzione passasse definitivamente a Magdeburgo il luglio successivo. Di questo sono state prodotte tre differenti versioni in base alla taratura del compressore a due velocit\u00e0 di cui era dotato, ottimizzate per l'uso a bassa o alta quota.\nNel novembre 1937 lo Jumo 211 venne finalmente installato su un velivolo per i test di volo quando per\u00f2 oramai anche lo sviluppo del DB 600 era terminato. Quest'ultimo introdusse una serie di importanti migliorie che evidenziarono una superiorit\u00e0 tecnica rispetto allo Jumo 211. In particolare il DB 600 utilizzava un circuito di raffreddamento pressurizzato che permetteva all'acqua, all'aumentare della quota, di rimanere liquida anche al diminuire della pressione atmosferica. Questo si traduceva nella minore esigenza di quantit\u00e0 di liquido di raffreddamento e nella possibilit\u00e0 di utilizzare radiatori dalla minor superficie radiante con conseguente riduzione del peso complessivo. Dotato anche di un compressore pi\u00f9 potente, il DB 600 surclassava nettamente lo Jumo 211 a quota medio-alta relegando l'equipaggiamento di quest'ultimo a velivoli che operavano a bassa altitudine.\nSebbene molti velivoli progettati avessero inizialmente previsto l'installazione del motore Junkers, tra questi il caccia Messerschmitt Bf 109 ed il Bf 110, in fase di produzione passarono velocemente al DB 600 (e successivamente al DB 601).\nLo Jumo 211 risulta essere stato il motore maggiormente usato dai bombardieri in forza alla Luftwaffe durante la seconda guerra mondiale, sia per le caratteristiche pi\u00f9 consone ai velivoli di questo ruolo, sia perch\u00e9 la Junkers produsse anche la maggior parte dei bombardieri tedeschi di quel periodo.\nLo sviluppo dello Jumo 211 si concretizz\u00f2 nel 1938 con la realizzazione della prima importante versione, lo Jumo 211B, con un lieve incremento della potenza e del regime di rotazione massimi, e successivamente con i 211C e 211D caratterizzati da diversi rapporti di riduzione. Lo sviluppo pi\u00f9 importante riguard\u00f2, nel 1940, la versione 211E che adottando anch'essa un circuito di raffreddamento pressurizzato raggiunse prestazioni equivalenti al DB 601. Grazie a questa miglioria poteva raggiungere un pi\u00f9 elevato livello di potenza erogata senza incorrere nel surriscaldamento delle sue componenti meccaniche. Di seguito divenne disponibile il 211F che disponeva di un nuovo albero a gomiti e di un compressore pi\u00f9 efficiente. Le versioni 211F e la simile 211J incrementarono ulteriormente il regime di rotazione raggiungendo i 2.600 giri/min con conseguente innalzamento della potenza massima erogata a 1\u00a0350 PS. Ulteriori affinamenti e migliorie aumentarono la potenza erogata dai 1\u00a0425 PS del 211N ai 1\u00a0475 PS del 211P, versione quest'ultima dalla quale venne sviluppato il nuovo Junkers Jumo 213.\nLa produzione totale dello Jumo 211 ammonta a 68\u00a0248 unit\u00e0 con un picco di 1\u00a0700 motori realizzati al mese nell'autunno del 1942."}
{"id": "1592497", "revid": "92723", "url": "https://it.wikipedia.org/wiki?curid=1592497", "title": "Ostap Veresaj", "text": "Fu il pi\u00f9 celebre \"kobzar\" non solamente nel suo paese, ma anche al di fuori dei suoi confini.\nIspir\u00f2 il compositore Mykola V\u0456tal\u0456jovy\u010d Lysenko."}
{"id": "1592498", "revid": "112884723", "url": "https://it.wikipedia.org/wiki?curid=1592498", "title": "Brickfilm", "text": "I brickfilm sono dei filmati amatoriali di lunghezza variabile creati interamente con mattoncini e personaggi LEGO, Mega Bloks o qualsiasi altro tipo simile a questi. Spesso sono realizzati con la tecnica del passo uno, ma in certi casi anche con l'ausilio di azioni dal vivo o CGI. Il termine 'brickfilm' \u00e8 stato coniato da Jason Rowoldt, fondatore di Brickfilms.com.\nStoria.\nAnni settanta e ottanta.\nLa tecnica chiamata stop-motion (in italiano spesso tradotta come \"passo uno\", o anche \"ripresa a passo uno\") \u00e8 stata utilizzata sin dai primi anni della storia del cinema, per animare oggetti in scena senza l'ausilio di attori. Grazie a questa tecnica Lars C. Hassin e Henrik Hassing realizzarono il primo brickfilm conosciuto, \"En rejse til m\u00e5nen\" (\"Viaggio verso la Luna\"), nel 1973. \u00c8 possibile che esistano altri brickfilm precedenti ad esso, ma attualmente non sono noti. Tutti i primi cortometraggi di questo tipo sono stati una produzione amatoriale, e probabilmente non conosciamo la maggior parte di essi a causa dell'assenza di mezzi non professionali e di canali di distribuzione accessibili a tutti, come internet.\nRimasto a lungo sconosciuto, \"En rejse til m\u00e5nen\" \u00e8 divenuto noto solo nel 2013 quando \u00e8 stato caricato su YouTube da uno dei creatori.\nLo stesso accadde per il secondo brickfilm conosciuto. \"Lego Wars,\" di Fernando Escovar, fu realizzato nel 1980 ma \u00e8 stato pubblicato su YouTube solo nel 2007. Esso fu il primo ad utilizzare i classici omini LEGO come protagonisti della vicenda.\nIl primo brickfilm ad essere finanziato fu \"The Magic Portal\" (\"Il portale magico\"), realizzato nel 1985 dall'australiano Lindsay Fleay. Il cortometraggio, che a lungo \u00e8 stato ritenuto essere il primo brickfilm mai creato, richiese 4 anni e mezzo di lavorazione, e fu prodotto dalla Australian Creative Development Fund. Tuttavia, a causa di problemi legali con la LEGO, il film non pot\u00e9 essere distribuito, e rimase poco conosciuto fino a quando non venne caricato su YouTube nel 2008.\nNel 1989 fu prodotto \"Zap\", un brickfilm musicale dedicato all'omonima canzone del gruppo Ethereal. Il video, commissionato e prodotto dalla band stessa, e diretto da David Betteridge, venne distribuito in televisione, arrivando su molti canali tra cui MTV, nonostante non fosse stato commissionato dalla LEGO. \nAnni novanta.\nNegli anni Novanta, vari fattori portarono a un grande incremento nella produzione dei brickfilm. Prima di tutto, grazie alla diffusione di macchine fotografiche digitali, gli strumenti di lavoro divennero pi\u00f9 accessibili e pi\u00f9 facili da utilizzare. Inoltre l'avvento di internet port\u00f2 alla nascita di nuovi canali di distribuzione, sfruttabili da chiunque per far conoscere il proprio lavoro. La LEGO stessa incentiv\u00f2 la produzione di filmati realizzati con i suoi prodotti, lanciando a fine decennio lo Steven Spielberg Moviemaker Set, che comprendeva un semplice set cinematografico e una macchina fotografica.\nAnni duemila.\nGrazie al sempre pi\u00f9 rapido sviluppo di internet i brickfilm divennero ancora pi\u00f9 conosciuti. Nel 2000 nacque il primo sito interamente dedicato ad essi, Brickfilms.com, che permise a chiunque di pubblicare i propri filmati online, e che \u00e8 attivo ancora oggi. Con la nascita di Youtube, il fenomeno si estese ancora di pi\u00f9, tanto da arrivare al punto in cui vi sono canali interamente dedicati ai brickfilm seguiti da milioni di iscritti.\nLa tecnica e la qualit\u00e0 dei video sono notevolmente migliorate dagli inizi di questo genere cinematografico ad oggi, sia per l'avanzamento tecnologico, che ha portato all'introduzione di strumenti di lavoro pi\u00f9 moderni, sia per l'odierna possibilit\u00e0 di distribuzione online, che ha spinto diversi videomaker e case di produzione ad realizzare brickfilm non pi\u00f9 in modo solo amatoriale, ma anche professionistico.\nAnni 2010.\nNel 2014 \u00e8 uscito \"The LEGO Movie\", prodotto dalla Warner Bros., il primo grande lungometraggio realizzato come un brickfilm per il grande schermo. Diretto da Phil Lord e Christopher Miller, \u00e8 stato realizzato combinando stop motion, computer grafica e live action, ed ha ricevuto ottimi consensi sia dal pubblico che dalla critica.\nNe \u00e8 inoltre stato annunciato un sequel, \"The LEGO Movie 2 - Una nuova avventura\", previsto per il 2019, e sono usciti due spin-off, \"LEGO Batman - Il film\" e \"LEGO Ninjago - Il film\", entrambi nel 2017.\nTecniche utilizzate.\nLa tecnica pi\u00f9 comunemente utilizzata per la realizzazione di Brickfilm \u00e8 lo stop-motion. Ogni singolo movimento dei personaggi viene fotografato dall'operatore, in modo che quando l'insieme di fotogrammi viene fatto scorrere in sequenza veloce, la scena risulti animata agli occhi dello spettatore. Pi\u00f9 \u00e8 alto il numero di foto e pi\u00f9 esse vengono fatte scorrere velocemente, pi\u00f9 la ripresa risulter\u00e0 fluida all'osservatore. La tecnica \u00e8 quindi molto complessa, perch\u00e9 \u00e8 necessario un numero molto elevato di posizioni in cui fotografare gli oggetti ed i personaggi in scena.\nSpesso oltre al lavoro di ripresa e montaggio della sequenza animata, tramite un lungo processo di postproduzione, i fotogrammi vengono modificati con programmi di grafica e video editing, per aggiungere effetti speciali, dettagli ed il sonoro, che nella ripresa manca completamente, trattandosi di un insieme di fotografie.\nUn'altra tecnica spesso utilizzata \u00e8 la computer grafica: in essa non si usa un set reale, con personaggi e ambientazione tangibili, n\u00e9 la ripresa in stop motion, in quanto il tutto viene realizzato al computer con programmi di grafica 3D.\nAlcuni brickfilm vengono realizzati combinando le principali tecniche tra loro. \"The LEGO Movie\" ne \u00e8 un esempio.\nProduzione.\nGeneralmente la produzione di un brickfilm richiede diverse fasi ben distinte: la preparazione, le riprese e la post-produzione.\nPreparazione.\nNella prima fase, dopo la scrittura delle scene da realizzare e la eventuale produzione di \"storyboard\", viene letteralmente costruito il set in cui avverranno le riprese, dato che solitamente anche l'ambientazione stessa \u00e8 realizzata con mattoncini LEGO. Spesso il tutto viene fatto in modo tale da rendere pi\u00f9 semplici le riprese nella fase successiva, dato che si dovr\u00e0 lavorare con ambienti ed oggetti molto piccoli. Vengono inoltre preparati i personaggi protagonisti del film, e posizionate la macchina fotografica e le luci, le quali sono molto importanti se si vuole evitare problemi di cambi di illuminazione tra i vari fotogrammi.\nIn questa fase \u00e8 inoltre possibile registrare le voci dei personaggi del film, se presenti, in modo da conoscere in anticipo il tipo di movimento che essi dovranno compiere in fase di ripresa, cosicch\u00e9 seguano la voce del loro doppiatore. Nella maggior parte dei casi, tuttavia, il doppiaggio avviene nella fase di post-produzione, ed \u00e8 quindi il doppiatore a dover adattare la registrazione della sua voce alle movenze dei protagonisti.\nRiprese.\nLa fase delle riprese \u00e8 quella che richiede pi\u00f9 tempo e pazienza, in quanto si dovr\u00e0 effettuare un grande numero di fotografie alla scena, in ognuna delle quali cambia qualcosa, per rendere l'effetto di movimento, come di norma nello stop-motion. I cambi di inquadratura inoltre vengono solitamente realizzati spostando il set ed i personaggi, mentre la macchina fotografica resta ferma, a differenza di quello che avviene nel cinema. Il numero ideale di fotogrammi al secondo per rendere fluidi i movimenti \u00e8 15, per cui anche un cortometraggio di pochi minuti richiede migliaia di fotografie.\nPost-Produzione.\nLa post produzione viene svolta al computer tramite l'uso di programmi di varo tipo a seconda di ci\u00f2 che si vuole aggiungere al brickfilm.\nLa parte fondamentale \u00e8 il montaggio del video, in cui vengono messe tutte le fotografie in sequenza per realizzare le varie scene.\nLe altre caratteristiche principali vengono modificate con programmi dedicati:\n\u00c8 in questa fase che viene inserito, e spesso creato da zero, tutto il comparto sonoro del brickfilm, sia per quanto riguarda gli effetti audio, sia per una eventuale colonna sonora.\nDopodich\u00e9 il filmato verr\u00e0 \"renderizzato\", e sar\u00e0 pronto per essere distribuito o pubblicato online.\nComunit\u00e0.\nDall'hobby dei brickifilm sono nate varie comunit\u00e0, tra cui Bricks in Motion e Brickfilms LLC, e vengono inoltre organizzate anche delle competizioni ed eventi dedicate ad essi, anche se quasi esclusivamente online."}
{"id": "1592499", "revid": "72396", "url": "https://it.wikipedia.org/wiki?curid=1592499", "title": "Gross Umstadt", "text": ""}
{"id": "1592507", "revid": "767487", "url": "https://it.wikipedia.org/wiki?curid=1592507", "title": "Acey Slade", "text": "Prima dei Murderdolls e Wednesday 13, Slade ha suonato il basso nei Dope accanto al chitarrista Tripp Eisen che \u00e8 stato un membro dei Murderdolls. Dopo che Eisen lasci\u00f2 i Dope, a Slade fu affidato il compito di chitarrista per l'album \"Life\". Dopo aver abbandonato i Dope entr\u00f2 nei Murderdolls, trovandosi nuovamente con Eisen alla chitarra. Prima di far parte dei Murderdolls (contemporaneamente al suo progetto con i Dope), Slade prese parte ad una band conosciuta come Vampire Love Dolls.\nSlade suon\u00f2 \"Tired 'N Lonely\" (chitarra ritmica) nella Roadrunner United il 25\u00ba Anniversario della Roadrunner Records. ha collaborato in questa canzone con Joey Jordison, anch'egli ex-membro dei Murderdolls.\nSlade \u00e8 un fan appassionato del film The Nightmare Before Christmas di Tim Burton.\nAcey ha inoltre recentemente annunciato di essere entrato a far parte come chitarrista nei Wednesday 13.\nDal 2016 \u00e8 il secondo chitarrista dei The Original Misfits."}
{"id": "1592509", "revid": "155634", "url": "https://it.wikipedia.org/wiki?curid=1592509", "title": "Serie A1 1998-1999 (pallavolo femminile)", "text": "La Serie A1 1998-1999 si \u00e8 svolta tra il 1998 e il 1999: al torneo hanno partecipato dodici squadre di club italiane e la vittoria finale \u00e8 andata per la quarta volta consecutiva al ."}
{"id": "1592512", "revid": "2196166", "url": "https://it.wikipedia.org/wiki?curid=1592512", "title": "Castello normanno (Spinazzola)", "text": "Il Castello normanno di Spinazzola fu una fortificazione militare normanna in rovina costruita tra l'XI e il XII secolo. Rimangono solo pochi ruderi.\nStoria.\nGi\u00e0 in et\u00e0 romana fu costruita una stazione non lontano dal borgo di Spinazzola. Ma \u00e8 tra il XI e XII secolo che con la conquista normanna la localit\u00e0 si dota di un vero e proprio edificio castellare, rafforzato dalle armi e da una cinta muraria dal conte Amico, signore della medesima Spinazzola. Abbattuta la fortificazione di et\u00e0 normanna, sui suoi resti viene innalzato nel XVI secolo un nuovo castello.\nAbbandonata nei secoli successivi, quest'ultima struttura viene abbattuta negli anni trenta del XX secolo. Ora ne rimangono pochi ruderi."}
{"id": "1592513", "revid": "1442080", "url": "https://it.wikipedia.org/wiki?curid=1592513", "title": "Dave Mitchell (calciatore)", "text": "Carriera.\nInizi\u00f2 la sua carriera professionistica nell'Adelaide City nel 1981, e nello stesso anno debutt\u00f2 nella nazionale di calcio dell'Australia contro Taiwan. In tutto in Nazionale conta 28 presenze e 13 goal.\nNella sua carriera ha giocato in numerosi campionati diversi in tutto il mondo, prima di tornare in Australia per allenare Sydney Olympic, Sydney United e Parramatta Power nella National Soccer League. Era l'assistente di Ron Smith nella A-League ai Perth Glory per la stagione 2006-2007 e la prima parte di quella seguente; a questo punto prese il comando dopo il licenziamento di Smith. Numerose volte ha lavorato per Fox sports 1 come opinionista sul campionato inglese.\nInoltre \u00e8 stato reclutato dal direttore tecnico australiano Rob Baan come assistente per la squadra che ha partecipato ai Giochi olimpici di Pechino 2008."}
{"id": "1592515", "revid": "1568601", "url": "https://it.wikipedia.org/wiki?curid=1592515", "title": "Linde (fiume)", "text": "Il Linde () \u00e8 un fiume della Russia siberiana nordorientale, affluente di sinistra della Lena. Scorre nella Sacha (Jacuzia).\nDescrizione.\nNasce nelle estreme propaggini nordorientali dell'altopiano della Siberia centrale e scorre con direzione mediamente sudorientale nel vasto bassopiano della Jacuzia centrale. Nel corso superiore, il letto del fiume \u00e8 caratterizzato da rapide. Nella parte inferiore del bacino il fiume \u00e8 molto tortuoso in un ambiente piatto, mal drenato e interessato dal permafrost con depressioni di thermokarst. La lunghezza del Linde \u00e8 di 804\u00a0km, l'area del suo bacino \u00e8 di 20\u00a0000\u00a0km\u00b2. La larghezza del fiume nel medio corso \u00e8 di 60\u00a0m, nella parte inferiore raggiunge i 100\u00a0m Sfocia nella Lena a 985\u00a0km dalla sua foce.\nIl fiume congela all'inizio di ottobre e sgela nella seconda met\u00e0 di maggio. I suoi maggiori affluenti sono il Sebirdjach (o Sebird\u00ebch, 148\u00a0km), il Serki (209\u00a0km) e Delingde (o Delingd\u0117, 201\u00a0km). Non ci sono insediamenti permanenti nel bacino del fiume."}
{"id": "1592516", "revid": "2139131", "url": "https://it.wikipedia.org/wiki?curid=1592516", "title": "Roberto II di Capua", "text": "Apparteneva alla famiglia di origine normanna dei Drengot Quarrel.\nBiografia.\nUnico figlio di Giordano II successe al padre, morto nel 1127, e quello stesso anno fu confermato nel titolo di principe da papa Onorio II.\nSul finire del 1127, papa Onorio II si era recato a Benevento per predicare una crociata contro il Conte Ruggero II di Sicilia allo scopo di impedire l'unificazione della contea di Sicilia con il ducato di Puglia e Calabria, rimasto senza governante a causa della recente morte del legittimo duca Guglielmo II.\nIl 30 dicembre ci fu l'insediamento di Roberto come principe ed il papa, che era andato a Capua per la cerimonia, lo reclut\u00f2 subito per l'impresa.\nIl papa probabilmente sperava di usare Capua come contrappeso contro la Puglia, come ai tempi del nonno e del bisnonno di Roberto, ed anche Roberto potrebbe aver pensato di assumere il ruolo di principale protettore del papa, come i suoi antenati.\nTuttavia, egli aveva una personalit\u00e0 debole e presto cadde malato, cos\u00ec quando Ruggero arriv\u00f2 con il suo esercito la coalizione cominci\u00f2 le trattative.\nOnorio riusc\u00ec persino a negoziare l'indipendenza di Capua ma, nel 1129, Roberto si sottomise alla sovranit\u00e0 del duca di Puglia e l'anno successivo, il 25 dicembre 1130, fu lui che come vassallo pi\u00f9 importante pose la corona reale sul capo di Ruggero.\nRibellione e cacciata.\nNel 1132, Roberto si ribell\u00f2 insieme a molti altri vassalli del re di Sicilia e con l'aiuto di Papa Innocenzo II coalizzatosi con Luigi VI di Francia, Enrico I d'Inghilterra, e l'imperatore Lotario II.\nRuggero fu sconfitto nella Battaglia di Nocera del 24 luglio, ma reag\u00ec bruciando Aversa e, nel 1134, costrinse alla sottomissione Rainulfo, conte di Alife, ed il nominalmente bizantino Duca Sergio VII di Napoli.\nRoberto fu scacciato dalla sua citt\u00e0 e Ruggero fece principe al suo posto il suo terzo figlio Alfonso (1135).\nRoberto fugg\u00ec a Pisa, dove radun\u00f2 una flotta e mosse guerra contro Ruggero in Sicilia, invece la flotta Pisana devast\u00f2 Amalfi, prendendo un grande bottino.\nCarico di questo bottino ed accompagnato da una delegazione papale, Roberto and\u00f2 in Germania per invocare l'aiuto dell'imperatore.\nNella primavera 1137 l'imperatore scese nel meridione con Papa Innocenzo II, Enrico l\u2019Orgoglioso duca di Baviera ed una grande esercito.\nEssi presero Benevento, Bari, e la stessa Capua, insediarono Rainulfo come duca di Puglia e Roberto in Capua, rivendicando questi atti in battaglia.\nMa quando l'imperatore lasci\u00f2 l'Italia, Ruggero saccheggi\u00f2 ancora Capua.\nIl 25 luglio 1139, Roberto ed il papa furono sconfitti in battaglia sul Garigliano, a Galluccio, caddero in una imboscata tesa dal figlio di re Ruggero, Ruggero di Puglia.\nIl papa fu catturato mentre Roberto scapp\u00f2.\nEssi da quel momento lo riconobbero come \"principatus Capuae\".\nQuando Alfonso mor\u00ec nel 1144, Ruggero fece principe il suo quarto figlio Guglielmo.\nAlla morte di Ruggero nel 1154, Guglielmo gli successe come re e duca, ma Roberto riprese Capua nel 1155.\nEgli mor\u00ec poco dopo e Guglielmo assorb\u00ec definitivamente Capua nel regno di Sicilia.\nIl figlio.\nRoberto lasci\u00f2 un figlio chiamato Giordano che visse a Costantinopoli, al servizio dell'imperatore Manuele I Comneno come \"sebastos\", un diplomatico. Egli viaggi\u00f2 fino a Roma nel 1166-1167 per tentare di promuovere la riunificazione della Chiesa cattolica con la Chiesa cristiana ortodossa."}
{"id": "1592517", "revid": "228587", "url": "https://it.wikipedia.org/wiki?curid=1592517", "title": "Medaglia Darwin", "text": "La medaglia Darwin, istituita nel 1890, viene assegnata ogni due anni dalla Royal Society ad uno o a due biologi che si siano distinti con ricerche nei settori della biologia in cui Charles Darwin lavor\u00f2 durante la sua vita.\n\u00c8 una medaglia in argento con l'effigie di Darwin sul retro."}
{"id": "1592523", "revid": "92723", "url": "https://it.wikipedia.org/wiki?curid=1592523", "title": "Kobzar", "text": "Un Kobzar (in ucraino: \u043a\u043e\u0431\u0437\u0430\u0440, pl. kobzari Ucraino: \u043a\u043e\u0431\u0437\u0430\u0440\u0456) \u00e8 un menestrello cosacco ucraino.\nKobzar letteralmente significa suonatore di Kobza, uno strumento musicale ucraino a corda della famiglia dei liuti.\nI Kobzar furono talvolta ciechi, ma lo stereotipo diffuso \u00e8 che lo siano tutti. Andavano di villaggio in villaggio cantando le ballate epiche, ode morali e laude e psalmi penitenziali.\nSecondo numerose fonti i kobzar furono annientati negli anni '30 per ordine di Stalin che li riteneva elementi antirivoluzionari. Furono invitati a un convegno dove vennero fucilati in massa.\n\"Kobzar\" \u00e8 anche una raccolta di poesie di un illustre poeta ucraino Taras \u0160ev\u010denko."}
{"id": "1592525", "revid": "1923728", "url": "https://it.wikipedia.org/wiki?curid=1592525", "title": "Mario Finzi", "text": " \nBiografia.\nNasce a Bologna da una famiglia di insegnanti, Amerigo Finzi ed Ebe Castelfranchi. Musicista di grande talento si diploma a soli 15 anni in pianoforte con premio del Ministero dell'Educazione, e inizia l'attivit\u00e0 concertistica. Al tempo stesso studia giurisprudenza, laureandosi a soli 20 anni con lode e premio del Re. A 24 anni Finzi \u00e8 gi\u00e0 magistrato. Nel 1938 comincia la carriera legale a Milano, il cui proseguimento gli \u00e8 tuttavia precluso lo stesso anno dall'emanazione delle Leggi razziali fasciste in Italia. Trasferitosi a Parigi si dedica completamente all'attivit\u00e0 musicale di pianista, ricevendo un contratto alla Radio francese.\nAiuto agli ebrei.\nAllo scoppio della seconda guerra mondiale Finzi si trova in Italia per rinnovare il visto ed \u00e8 impossibilitato a ripartire. Comincia a insegnare alla scuola ebraica di Bologna e tra il 1940 e il 1943 si impegna come delegato bolognese della DELASEM, organizzazione ebraica per l'assistenza dei rifugiati ebrei in Italia. \u00c8 coinvolto in prima persona nell'esperienza di Villa Emma a Nonantola dove trovano rifugio un centinaio di orfani ebrei dalla Germania e dai Balcani. \u00c8 lui ad accogliere alla stazione di Venezia il treno con il primo gruppo di ragazzi provenienti dalla Croazia e ad organizzare la loro ospitalit\u00e0 a Nonantola. Numerose volte compie in bicicletta il tragitto da Bologna per visitare i ragazzi, giocare con loro e suonare musica al pianoforte per loro.\nDopo l'8 settembre 1943 e l'occupazione tedesca continua l'opera clandestina di soccorso ai correligionari perseguitati. Ai ragazzi di Nonantola procura quelle carte d'identit\u00e0 false che serviranno loro ad espatriare in Svizzera, ed analogo aiuto offrir\u00e0 a tanti altri, inclusi don Leto Casini e il Comitato clandestino fiorentino della DELASEM.\nScrive don Casini:\nArresto e internamento.\nFinzi \u00e8 arrestato il 31 marzo 1944, mentre si reca a pagare il ricovero di un ragazzo ebreo in ospedale. Rinchiuso nel carcere bolognese di San Giovanni al Monte e quindi nel campo di concentramento di Fossoli, \u00e8 trasportato ad Auschwitz Birkenau nel maggio 1944, dove secondo la testimonianza di un ebreo di Rodi, Eliakim Cordoval, che lo assiste, muore per una grave infezione intestinale il 22 febbraio 1945, a quasi un mese dalla liberazione del campo. Un'altra versione afferma che Finzi si sia suicidato gettandosi contro il filo spinato ad alto voltaggio del campo; sembra che abbia lasciato un messaggio ai genitori, chiedendo il loro perdono per questo gesto disperato. Aveva solo 31 anni.\nOnorificenze e ricordo.\nNel 1953 il Consiglio Comunale di Bologna delibera di intitolare a lui la via in cui si affaccia la Sinagoga di Bologna. \nNel 1960 \u00e8 riconosciuto il suo contributo alla Resistenza. Nel 1965 il Comitato regionale \u201cPremio ai buoni\u201d conferisce alla memoria di Mario Finzi la sua Stella d'oro. In occasione del Giorno della Memoria (Yom HaShoah) 2007 il Museo Ebraico di Bologna organizza una mostra storico-documentaria in suo ricordo. \nNel 2020 \u00e8 stata posta una pietra d'inciampo davanti alla sua casa in Via del Cestello 4."}
{"id": "1592530", "revid": "767487", "url": "https://it.wikipedia.org/wiki?curid=1592530", "title": "Pergolesi (film)", "text": "Pergolesi \u00e8 un film di Guido Brignone del 1932 basato sulla biografia romanzata di Giovan Battista Pergolesi, compositore, autore di opere liriche del XVIII secolo.\nTrama.\nNel 1736 Giovan Battista Pergolesi si innamora di una ragazza di famiglia nobile ma il fratello di lei si oppone alla loro unione considerando il musicista di modeste capacit\u00e0 musicali e bassa condizione sociale. Gli innamorati decidono di fuggire. Scoperti, la fanciulla viene segregata nel castello di famiglia e Pergolesi distrutto dal dolore si chiude in un monastero di Napoli, dove morir\u00e0.\nDistribuzione.\nLa pellicola fu distribuita nelle sale cinematografiche italiane il 29 settembre del 1932."}
{"id": "1592538", "revid": "1543377", "url": "https://it.wikipedia.org/wiki?curid=1592538", "title": "Short Program", "text": " \u00e8 un manga di Mitsuru Adachi che raccoglie varie storie brevi pubblicate in Giappone nell'arco di oltre vent'anni. I temi trattati variano da commedie scolastiche a sfondo sentimentali a storie pi\u00f9 drammatiche, ad altre ancora pi\u00f9 intimiste o ancora dal taglio apparentemente pi\u00f9 infantile. La diversit\u00e0 delle storie \u00e8 dovuta anche al fatto che esse furono originariamente scritte per magazine dai differenti target. I racconti sono stati pubblicati in quattro volumi, usciti nel 1988, 1996, 2007 e 2009 (l'ultimo col nome \"Girl's type\" e contenente \"sh\u014djo\").\nIn Italia, la Star Comics ha pubblicato i primi due volumi nel 2001, mensilmente, tra marzo e giugno, spezzando la pubblicazione in quattro volumi di ridotte dimensioni. Nel 2008 ha pubblicato anche il terzo volume, insieme ad una riproposizione in due volumi dei quattro gi\u00e0 editi, identici all'edizione giapponese."}
{"id": "1592539", "revid": "1305772", "url": "https://it.wikipedia.org/wiki?curid=1592539", "title": "Charnwood", "text": ""}
{"id": "1592541", "revid": "729019", "url": "https://it.wikipedia.org/wiki?curid=1592541", "title": "Castello normanno (Terlizzi)", "text": "Il castello normanno di Terlizzi \u00e8 un castello normanno costruito nell'XI secolo. \nStoria.\nCon la conquista normanna Terlizzi diventa terra feudale e nel 1073 rientra nella sfera d'influenza di Giovinazzo, sotto il dominio del conte normanno Amico, artefice delle fortificazioni in entrambe le citt\u00e0.\nIl castello con tre torri di Terlizzi, che ha dato origine sia allo stemma cittadino sia al toponimo latino di \"Turricium\", passa cos\u00ec da \"locus\" a \"castellum\" e poi nel 1133 a \"civitas\".\nOggi di questo castello rimane ben poco, se non la torre e l'insieme delle strutture che ne delimitano ancora la forma originale; le due torri che facevano parte del complesso sono scomparse cos\u00ec come le mura e le fortificazioni.\nAl massimo del suo splendore il castello arriv\u00f2 a superare per dimensioni quelli di Giovinazzo e Molfetta; un castello che ospit\u00f2 lo stesso conte Amico, Federico II di Svevia, Ferrante d'Aragona, e che fu il fulcro, il punto di incontro dei mercanti della zona, un crocevia e una sosta obbligatoria per i viaggiatori.\nDalla seconda met\u00e0 del XVII alla prima met\u00e0 del XX secolo il sontuoso Palazzo adiacente alla Torre, costruito sui resti del Castello, fu di propriet\u00e0 del ramo cadetto dei Baroni de Gemmis. Il Palazzo fu abitato nel XIX e nella prima met\u00e0 del XX secolo dallo scrittore giuridico Cav. Michele de Gemmis (1799-1871), quindi dal figlio, Cavaliere Tommaso de Gemmis (1854-1942). Il Palazzo \u00e8 oggi sede di abitazioni."}
{"id": "1592542", "revid": "33689", "url": "https://it.wikipedia.org/wiki?curid=1592542", "title": "Easyway", "text": ""}
{"id": "1592556", "revid": "729019", "url": "https://it.wikipedia.org/wiki?curid=1592556", "title": "Aeroporto di Brema", "text": "Laeroporto internazionale di Brema (in tedesco Flughafen Bremen) (BRE/EDDW) serve la citt\u00e0 di Brema, capitale dell'omonimo stato, in Germania. Dalla primavera del 2007 l'aeroporto \u00e8 diventato base operativa della compagnia a basso costo irlandese Ryanair, venendo cos\u00ec collegato con numerosi aeroporti europei; per la compagnia irlandese \u00e8 stato creato un nuovo terminal (terminal E) appena a nord del terminal principale, ricavato da un hangar. \u00c8 inoltre base della compagnia aerea tedesca OLT.\nStoria.\nL'aeroporto venne costruito nel 1913, quando il governo della citt\u00e0-stato di Brema diede il permesso ufficiale all'associazione aeronautica bremense di aprire un campo di volo. Nel 1920 la compagnia olandese KLM colleg\u00f2 Amsterdam, via Brema, a Copenaghen e Amburgo. Nel 1945 l'aeroporto fu preso dagli Americani, che lo restituirono alla citt\u00e0 nel 1949. Negli anni cinquanta furono aggiunti collegamenti verso Rio de Janeiro e New York. Nel 1989 per la prima volta l'aeroporto raggiunse il milione di passeggeri.\nCuriosit\u00e0.\nSopra l'aeroporto si pu\u00f2 trovare la \"Bremenhalle\": un museo aerospaziale che conserva, tra gli altri, il laboratorio spaziale LM1 \"Spacelab\" (costruito proprio a Brema) e molti storici aeroplani (tra cui lo Junkers W 33 \"Bremen\"). Sempre sul tetto dell'aeroporto, in mezzo alla terrazza panoramica, c'\u00e8 un esemplare di VFW 614 (aereo regionale di cui vennero prodotti solo 19 esemplari), visibile anche dall'apron, costruito anch'esso a Brema.\nCollegamenti.\nL'aeroporto pu\u00f2 essere raggiunto dalla stazione centrale di Brema tramite la linea 6 del tram cittadino direz. Aeroporto (la cui fermata \u00e8 appena al di fuori dell'aerostazione principale, di fronte alla fontana), la corsa dura circa 20 minuti, il biglietto si pu\u00f2 fare a bordo da apposita macchinetta, 2,50 \u20ac adulti e 1,30 \u20ac ridotto nel 2014. Il taxi invece impiega circa venticinque minuti, a seconda del traffico."}
{"id": "1592558", "revid": "1543377", "url": "https://it.wikipedia.org/wiki?curid=1592558", "title": "Film basati su videogiochi", "text": "Questa pagina raccoglie una lista dei film tratti da videogiochi usciti, annullati, annunciati, in sviluppo, in pre-produzione, in lavorazione ed in post-produzione.\nI maggiori incassi.\nIl mercato degli adattamenti da videogiochi non ha mai rilevato incassi notevolmente alti, nonostante ci\u00f2 alcuni film hanno superato alcune aspettative di botteghino rilevanti come ad esempio \"\", \"Prince of Persia - Le sabbie del tempo\" e/o la serie di \"Resident Evil\". \"Pok\u00e9mon il film - Mewtwo colpisce ancora\" fu il pi\u00f9 grande incasso dal 1998 al 2001, rendendolo l'unico anime ad essere il pi\u00f9 grande incasso per un determinato periodo.\nFilm in testa alla classifica di incassi.\nQuesti sono i film che sono stati per un certo periodo i film col maggiore incasso in assoluto, senza tenere conto dell'inflazione."}
{"id": "1592560", "revid": "729019", "url": "https://it.wikipedia.org/wiki?curid=1592560", "title": "Vigilia (citt\u00e0 antica)", "text": "Vigilia o Abbondia era un centro abitato della Laguna Veneta, da secoli completamente scomparso. Sorgeva sull'omonima isola tra l'antica Metamauco e le foci del Brenta di Fusina.\nStoria.\nAttorno all'831 Vigilia si associ\u00f2, assieme alla pi\u00f9 grande Metamauco, alla ribellione del deposto doge Obelerio Antenoreo ospitando quest'ultimo mentre fuggiva dal regnante Giovanni I Partecipazio. Per questo motivo venne incendiata e completamente distrutta. Ancora nel XIII secolo la zona era ricordata come terreno di caccia.\nLa zona, attualmente conosciuta come Bondante, si presenta oggi come un'ampia distesa di bassi fondali."}
{"id": "1592561", "revid": "463686", "url": "https://it.wikipedia.org/wiki?curid=1592561", "title": "Avanzo pubblico", "text": ""}
{"id": "1592565", "revid": "110157", "url": "https://it.wikipedia.org/wiki?curid=1592565", "title": "B. Clay Moore", "text": "Raggiunse la notoriet\u00e0 come scrittore e co-creatore di Hawaiian Dick, pubblicato nel 2002 dalla Image Comics. Dopodich\u00e9 cre\u00f2 Battle Hymn, con Jeremy Haun, e The Expatriate, con Jason Latour sempre per la Image Comics, e inoltre The Leading Man, ancora con Jeremy Haun, per la Oni Press. Moore ha scritto anche per i tipi della Harris Publications, della Devil's Due, della Marvel Comics, della DC Comics, della Slave Labor Graphicse della Pennyfarthing Press."}
{"id": "1592572", "revid": "775372", "url": "https://it.wikipedia.org/wiki?curid=1592572", "title": "Saho", "text": "I Saho, talvolta chiamate Soho, sono un gruppo etnico che vive prevalentemente a sud e a nord del mar Rosso, che sono regioni dell'Eritrea, ma alcuni vivono in parti adiacenti dell'Etiopia. Sono in maggioranza musulmani. Pochi i cristiani, che sono conosciuti come \"Irob\", e che vivono lungo il confine sud dell'Eritrea e alcuni in Etiopia.&lt;br&gt;\n\u00c8 difficile stimare il numero esatto di Saho, poich\u00e9 non c'\u00e8 un censimento in Eritrea dai tempi della sua nascita.&lt;br&gt;\nSi stima sia tra il 4% e il 10% della popolazione eritrea, tra le 120.000 e le 320.000. Parlano la lingua saho.&lt;br&gt;\nHanno un'organizzazione a clan, 11 attualmente, che sono divisi in gruppi di parentela.\nNella politica Saho la fedelt\u00e0 \u00e8 fattore importante."}
{"id": "1592576", "revid": "767487", "url": "https://it.wikipedia.org/wiki?curid=1592576", "title": "Tripp Eisen", "text": "In precedenza noto come Tripp Rex Eisen o Rex Eisen, \u00e8 un conservatore libertario e un fan dell Oggettivismo dell'autrice Ayn Rand \"(La rivolta di Atlante, La fonte meravigliosa, Antifona)\", \u00e8 stato l'unico membro degli Static-X a postare regolarmente nei forum in rete della band.\nScandalo sessuale.\nMentre era un membro degli Static-X, Eisen fu arrestato il 10 febbraio 2005 per aver avuto rapporti sessuali con una minorenne. \u00c8 stato liberato dopo poche ore di custodia. Solo due settimane dopo, il 24 febbraio 2005, Eisen fu riarrestato in California dai detective di New Jersey per il presunto rapimento e molestie sessuali ai danni di una ragazzina di 14 anni di Sayreville, New Jersey. La polizia di stato del New Jersey ha asserito che Eisen su Internet adesc\u00f2 la ragazza a partire da ottobre 2004. Alla notizia del suo arresto \u00e8 stato cacciato dagli Static-X. Eisen \u00e8 stato in prigione per circa 1 anno e mezzo ed \u00e8 uscito nel 2009."}
{"id": "1592577", "revid": "1494169", "url": "https://it.wikipedia.org/wiki?curid=1592577", "title": "Abbondia", "text": ""}
{"id": "1592579", "revid": "1745361", "url": "https://it.wikipedia.org/wiki?curid=1592579", "title": "Distretto della Galizia", "text": "Il distretto della Galizia (in tedesco: Distrikt Galizien, in polacco: \"Dystrykt Galicja\") fu un'unit\u00e0 di divisione amministrativa del Governatorato Generale dal 1941 al 1944.\nEra composto dagli ex territori della Seconda Repubblica di Polonia, che nel 1939 erano stati occupati dall'Unione Sovietica. Nel 1941, dopo l'Operazione Barbarossa (l'invasione dell'URSS da parte della Germania nazista), quei territori vennero occupati dalla Germania, e incorporati nel Governatorato Generale. Furono riconquistati dall'Armata Rossa nel 1944."}
{"id": "1592580", "revid": "466539", "url": "https://it.wikipedia.org/wiki?curid=1592580", "title": "Arma bianca (film 1936)", "text": "Arma bianca \u00e8 un film di Ferdinando Maria Poggioli del 1936.\n\u00c8 stato girato negli stabilimenti S.A.F.A. Palatino di Roma. Il soggetto \u00e8 tratto dalla commedia \"Casanova a Parma\" di Alessandro De Stefani.\nTrama.\nIn viaggio verso il Ducato di Parma, Giacomo Casanova fa una sosta alla locanda della posta di Berceto dove incontra un gruppo di persone tra le quali si trovano il conte Palisky, uno svizzero, un polacco, Kaufman, Manon Balletti ballerina e madama Agata Corelli. Improvvisamente Casanova viene accusato del furto di una croce di diamanti e di una cassetta di zecchini che Palisky portava in dono alla Duchessa di Parma. La condanna del Duca \u00e8 quella di lasciare lo stato. La duchessa, che aveva conosciuto Casanova a Versailles, fa rimandare l'esecuzione della sentenza. Quarantotto ore vengono concesse per dimostrare l'innocenza, ma in quelle ore arriva anche un'accusa di omicidio, quindi l'arresto. Manon innamoratasi di lui riesce a farlo evadere e quindi smascherare il vero ladro e l'assassino.il colpevole \u00e8 il conte Palisky che stava ordendo un complotto contro la vita del Duca che riconoscente propone a Casanova di fermarsi presso la sua corte. Ma un uomo di mondo non pu\u00f2 fermarsi: parte il giorno stesso, forse portandosi via Manon."}
{"id": "1592581", "revid": "827882", "url": "https://it.wikipedia.org/wiki?curid=1592581", "title": "Seong Mi-na", "text": ""}
{"id": "1592582", "revid": "74173", "url": "https://it.wikipedia.org/wiki?curid=1592582", "title": "Distrikt Galizien", "text": ""}
{"id": "1592583", "revid": "104458", "url": "https://it.wikipedia.org/wiki?curid=1592583", "title": "Giannino Castiglioni", "text": "Biografia.\nCompiuti gli studi all'Accademia di Brera, si diploma nel 1904 con Enrico Butti, nel 1906 partecipa nello stesso anno all'Esposizione Internazionale di Milano con una propria scultura ed alcune medaglie.\nSi dedica quasi esclusivamente alla scultura e alla medaglistica, pur coltivando anche la pittura, soprattutto nei suoi ultimi anni e progettando spazi e palazzi come architetto.\nLavora inizialmente come medaglista presso la ditta \"Stabilimento Johnson\" di cui il padre Giacomo era direttore.\nSposa Livia Bolla e apre un proprio studio di scultura a Milano in Corso di Porta Nuova, via in cui \u00e8 nato. Dalla loro unione nascono i figli: Livio, Pier Giacomo e Achille che si dedicheranno alla professione di architetto e designer.\nPrende parte a numerose mostre, sia in Italia che all'estero, con la sua produzione scultorea che assomma circa settecento opere.Trascorre gran parte della sua vita a Lierna, sul lago di Como, dove si interessa anche al progetto del Municipio, dell\u2019Asilo Infantile e della sistemazione della Piazza IV Novembre, eseguendo la fontana per l\u2019acqua di Val Onedo, dove ha lo studio artistico in Via Roma e dove muore nel 1971. Nel 1943 nella sua casa di Lierna, dove dal 1927 aveva lo studio di scultura, lavor\u00f2 alle formelle di una delle principali porte del Duomo di Milano, commissionatagli e iniziata sin dal 1937 (la porta, seconda da sinistra, illustra \"l'opera religiosa e politica di s. Ambrogio nella Milano imperiale\" e fu inaugurata il 7 dicembre 1950.\nLa citt\u00e0 di Lierna gli dedica il \"Lungolago Castiglioni\". Nel 2015 nasce a Lierna il museo Giannino Castiglioni.\nOpere.\nTra le opere pi\u00f9 significative per importanza e collocazione:"}
{"id": "1592590", "revid": "205250", "url": "https://it.wikipedia.org/wiki?curid=1592590", "title": "Jean Gilles", "text": "Visse gran parte della sua vita ad Aix en Provence dove ricevette la sua formazione musicale da Guillame Poitevin assieme ad Andr\u00e9 Campra ed Esprit Antoine Blanchard. \nIl suo capolavoro \u00e8 la messa da requiem, che pi\u00f9 tardi influenzer\u00e0 lo stesso Andr\u00e9 Campra. Il requiem, considerato dai committenti troppo costoso, venne, come risposta, destinato dal compositore stesso al suo funerale.\nOpere.\nDi lui rimane solo musica sacra, tra cui mottetti e lamentazioni, grandi esempi musicali dell'ultimo '600 francese. Recentemente nuove edizioni discografiche li hanno riportati all'attenzione del pubblico con esecuzioni storicamente informate.\nTra le opere:"}
{"id": "1592591", "revid": "1573940", "url": "https://it.wikipedia.org/wiki?curid=1592591", "title": "Irob", "text": "Il popolo Irob (Ge'ez: \u12a2\u122e\u1265 \u02beir\u014db, anche detto Erob) sono un gruppo etnico che occupa le montagne del nord DELLA Regione dei Tigr\u00e8 in Etiopia. Parlano la lingua Saho, sono di religione cristiana e principalmente agricoltori. Sebbene i confini della terra Irob \u00e8 identico in grandezza al woreda Irob."}
{"id": "1592592", "revid": "363629", "url": "https://it.wikipedia.org/wiki?curid=1592592", "title": "IMUSE", "text": "iMUSE (Interactive MUsic Streaming Engine) \u00e8 un motore di gioco sviluppato nei primi anni '90 dai compositori Michael Land e Peter McConnell mentre erano impiegati presso la LucasArts. L'idea dietro ad iMUSE \u00e8 di sincronizzare la musica con l'azione sullo schermo in un videogioco, cos\u00ec che l'audio corrisponda continuamente agli eventi rappresentati ed in modo tale che le transizioni da un tema musicale ad un altro siano fatte senza brusche interruzioni. Il sistema iMUSE \u00e8 stato brevettato sotto il nome di dalla LucasArts, ed \u00e8 stato aggiunto alla quinta versione dello SCUMM engine nel 1991.\niMUSE fu sviluppato a causa della frustrazione di Michael Land per il sistema audio usato dalla LucasArts durante la composizione di \"The Secret of Monkey Island\". Il suo obiettivo era di creare un sistema che avrebbe permesso al compositore di controllare la musica in modo che essa corrispondesse agli eventi del gioco. Il progetto si rivel\u00f2 molto pi\u00f9 complesso di quanto avesse immaginato. Per questo motivo, egli convinse un vecchio amico, Peter McConnell a contribuire alla creazione del sistema che essi avrebbero poi brevettato pi\u00f9 tardi insieme. Il primo gioco ad usare il sistema iMUSE fu \"\" ed esso fu impiegato per tutti i giochi di avventura LucasArts da allora. \u00c8 stato anche usato in alcuni titoli LucasArts di genere diverso dall'avventuriero, compresa l'intera serie di .\nImpieghi.\nUn tipico esempio di iMUSE al lavoro pu\u00f2 essere ascoltato nella scena del cimitero in \"Monkey Island 2\": una musica lugubre viene suonata quando il protagonista si trova di fronte al cancello del cimitero. Quando egli entra, la musica cambia diventando una variazione dello stesso tema, riprendendo dallo stesso punto dove la melodia si era precedentemente interrotta.\nLo stesso tipo di transizione si sente ancora quando il personaggio osserva una bara. Un uso leggermente diverso di iMUSE \u00e8 presente nella scena della palude, dove la musica inizia con una semplice melodia di flauto al quale per\u00f2, man mano che il protagonista si addentra nella palude, si aggiungono gradualmente nuovi strumenti.\nNel titolo spaziale \"\", l'engine iMUSE mixa la colonna sonora basata sugli eventi della missione in tempo reale a partire da temi basati sul lavoro di John Williams e tratti dai film di Star Wars. Quando una missione comincia, all'inizio, \u00e8 facile sentire un tema tranquillo. Se un craft di ribelli entra nell'area, il tema viene interrotto per un breve tema dei ribelli. Allo stesso modo, quando un craft imperiale entra, il primo pezzo della Marcia Imperiale viene suonato e a questo punto, con il prepararsi del combattimento, vengono introdotti temi con un ritmo pi\u00f9 sostenuto.\nIn \"Sam &amp; Max Hit the Road\", entrando nella DeSoto di Sam parcheggiata fuori dall'ufficio si innesca una transizione a una melodia che diventa sempre pi\u00f9 rapida man mano che l'auto accelera. Questo \u00e8 un esempio della capacit\u00e0 di iMUSE di creare un ponte tra due scene differenti quando il programmatore lo desidera.\nIn e negli altri capitoli successivi della serie, di cui Peter McConnell ha composto la colonna sonora, iMUSE serve a trasformare la musica di sottofondo tranquilla (associata stilisticamente all'ambiente di gioco) in una pi\u00f9 allarmante e incalzante versione, ma che mantiene parzialmente la stessa melodia, quando il giocatore viene scoperto o avvistato ed \u00e8 costretto alla fuga o a combattere i nemici."}
{"id": "1592594", "revid": "416175", "url": "https://it.wikipedia.org/wiki?curid=1592594", "title": "Bandiere degli Stati europei", "text": "Questa \u00e8 una lista di bandiere internazionali e nazionali usate in Europa."}
{"id": "1592598", "revid": "2099654", "url": "https://it.wikipedia.org/wiki?curid=1592598", "title": "Pietra focaia", "text": "Con il termine pietra focaia si intende un tipo particolare di pietra adoperata per produrre le scintille necessarie ad accendere un'esca o la polvere da sparo nelle armi da fuoco portatili, a ruota ed acciarino. Dal XIV secolo essa sostitu\u00ec il sistema a serpentino e miccia.\nPropriet\u00e0.\nLa pietra focaia pi\u00f9 usata era la pirite propriamente detta, e cio\u00e8 bisolfuro di ferro monometrico (FeS2). Tale pietra \u00e8 chiamata \"focaia\" perch\u00e9 se vivamente sfregata con l'acciarino produce scintille che possono incendiare un'esca o la polvere da sparo.\n\u00c8 di colore e splendore simile a quello dell'oro, dura e non soggetta a decomporsi in scaglie come altri minerali dalle caratteristiche analoghe.\nFu successivamente sostituita dalla selce che, pur avendo i difetti di dover essere opportunamente sagomata (tanto che esistevano artigiani in questo specializzati) e di spezzarsi pi\u00f9 facilmente, produceva le scintille in un tempo minore aumentando la velocit\u00e0 di sparo e la facilit\u00e0 di colpire bersagli in movimento (era pi\u00f9 breve infatti il tempo intercorrente tra la trazione del grilletto e la partenza del colpo).\nLa pietra focaia rimase in uso fino a quasi tutta la prima met\u00e0 del XIX secolo.\nStoria.\nL'utilizzo di pietre focaie, quali calcedonio, pirite, o agata, come strumenti per accendere il fuoco, risale agli antichi Romani e forse anche a prima di loro. Plinio il Vecchio ne attribuisce la scoperta a un certo Pyrodes di Cilicia.\nPer produrre le scintille, la pietra focaia andava percossa con un acciarino in metallo, che nel Medioevo era detto \"focile\".\nPer la sua capacit\u00e0 di produrre scintille da una pietra inerte, e quindi in un certo senso di liberarne lo spirito in essa contenuto, che era possibile poi diffondere nel mondo, al focile e alla pietra focaia erano attribuite propriet\u00e0 magiche e alchemiche. La pietra poteva cos\u00ec essere assimilata anche alla pietra filosofale: "}
{"id": "1592600", "revid": "92723", "url": "https://it.wikipedia.org/wiki?curid=1592600", "title": "Diocesi di Churchill-Baie d'Hudson", "text": ""}
{"id": "1592601", "revid": "2065220", "url": "https://it.wikipedia.org/wiki?curid=1592601", "title": "Giovanni Degli Antoni", "text": "Biografia.\nSi \u00e8 laureato in Fisica all'Universit\u00e0 degli Studi di Milano nel 1960, con una tesi intitolata \"Introduzione all'automazione di misure\". Esperto di elettronica, si inser\u00ec nel gruppo di ricerca sulle particelle radioattive dell'Universit\u00e0 Statale di Milano sotto la guida di Giuseppe Occhialini.\nHa fondato la scuola informatica dell'Universit\u00e0 degli Studi di Milano costituendo dapprima il Gruppo di Elettronica e Cibernetica (1969) presso l'Istituto di Fisica \u2013 divenuto poi Istituto di Cibernetica nel 1977 \u2013 e successivamente il Dipartimento di Scienze dell'Informazione (1986), rimanendone Direttore fino al 1991. In seguito, ha dato vita alla Sezione di Crema del Dipartimento di Scienze dell'Informazione, diventata nel 1996 Polo Didattico e di Ricerca e, nel 2001, Dipartimento di Tecnologie dell'Informazione.\nHa partecipato alla crescita del Consiglio Nazionale Ricerche realizzando e guidando l'Istituto di Tecnologie Didattiche e Formazione a Palermo, attivo nell'ambito di una struttura unificata con l'Istituto di Tecnologie Didattiche di Genova del cui Consiglio Scientifico \u00e8 stato Presidente per alcuni anni. Ha contribuito inoltre alla nascita del CINI, il Centro Interuniversitario Nazionale di Informatica ed \u00e8 stato anche attivo nello sviluppo del GRIN, il Gruppo nazionale dei Professori e Ricercatori in Informatica. Tra le sue attivit\u00e0 di maggiore rilevanza, il supporto alla componente informatica del pool \u201cMani Pulite\u201d e in particolare dell'On. Antonio Di Pietro.\n\u00c8 stato fondatore del Centro Televisivo Universitario dell'Universit\u00e0 degli Studi di Milano.\nMuore il 9 aprile 2016 all'et\u00e0 di 81 anni..\nRiconoscimenti.\nIl 25 settembre 2009 ha ricevuto l'onorificenza ONU di \u201cAmico delle Nazioni Unite\u201d, con la seguente motivazione: \u201cper gli alti valori scientifici che ne hanno fatto un patriarca indiscusso dell'Informatica\u201d.\nIl Ministero dell'Istruzione, dell'Universit\u00e0 e della Ricerca, su proposta dell'Universit\u00e0 degli Studi di Milano, con decreto in data 5/10/2012 gli ha conferito il titolo di \"Professore Emerito\".\nImpatto su universit\u00e0, industria e societ\u00e0.\nDalle prime esperienze nel gruppo del Prof. Occhialini, dalle quali sono nati i primi contratti nazionali ed Europei sulla ricerca spaziale, Degli Antoni ha intuito l'importanza che una crescita nel campo dell'elaborazione dell'informazione avrebbe potuto apportare alla scienza ed alla societ\u00e0. Dalla ricerca attiva nel campo della Fisica Degli Antoni si \u00e8 quindi dedicato allo sviluppo delle Scienze e delle Tecnologie Informatiche e alla costruzione di nuovi ambiti di ricerca e didattica in Informatica.\nTra le tante tecnologie d'avanguardia di cui ha preconizzato diffusione e successo, alcune si sono agglomerate sotto il nome di soft computing, disciplina da Degli Antoni sviluppata e promossa, anche curando insieme al Prof. Lotfi Zadeh la nascita della rivista Soft Computing pubblicata da Springer.\nOpere.\nLa natura poliedrica delle ricerche di Degli Antoni si evince dalla schedatura sul repertorio delle pubblicazioni scientifiche Microsoft Academic Search, nel quale il nome \"Gianni Degli Antoni\" risulta presente tra il 1962 e il 1998 su tre diversi campi di ricerca (fisica statistica, basi di dati e web), in 37 pubblicazioni e con 545 coautori, dato quest'ultimo che riflette la tendenza a collaborare con ricercatori pi\u00f9 giovani. Come \"Giovanni Degli Antoni\" lo stesso catalogo riporta interventi nei campi della pedagogia, l'intelligenza artificiale, il data mining e l'ingegneria. Le sue pubblicazioni recensiori riflettono un interesse nella ricerca sugli insiemi sfumati."}
{"id": "1592602", "revid": "320578", "url": "https://it.wikipedia.org/wiki?curid=1592602", "title": "Via Baltica", "text": ""}
{"id": "1592605", "revid": "2117580", "url": "https://it.wikipedia.org/wiki?curid=1592605", "title": "Buona fede", "text": "La buona fede (dal latino \"bona fides\") costituisce un generico dovere che permea l'intera legislazione civilistica italiana, con particolare riferimento all'ambito contrattualistico. In prima approssimazione, essa comporta la convinzione genuina del soggetto di agire in maniera corretta, ossia senza malizia e nel sostanziale rispetto delle regole (anche non scritte) e degli altri soggetti. Suo contrario \u00e8 la malafede.\nIl principio di buona fede \u00e8 un topos ricorrente nella tradizione giuridica occidentale, secondo il quale i rapporti fra soggetti giuridici non devono essere fondati solo sul timore della sanzione, ma anche sulla correttezza.\nNel diritto italiano.\nLa dottrina italiana pone una netta distinzione tra due categorie autonome di buona fede: una in senso soggettivo; l'altra in senso oggettivo.\nBuona fede in senso soggettivo.\nLa buona fede \"soggettiva\" o in senso soggettivo \u00e8 l'ignoranza di ledere un altrui interesse giuridicamente tutelato. Essa compare nel codice civile italiano come requisito della regola \"possesso vale titolo\" (art. 1153 c.c.) e conseguentemente viene definita dal fondamentale art. 1147 c.c. con riferimento al solo possesso, ma tale definizione \u00e8 pienamente valevole anche per ogni altra circostanza giuridica:\nLa buona fede implica quindi l'assenza della consapevolezza del danno che eventualmente si stia procurando ad altri o del fatto che si stia contravvenendo o aggirando delle norme. Tale articolo, inoltre, fornisce anche alcune basilari nozioni di contorno:\nBuona fede in senso oggettivo.\nLa buona fede \"oggettiva\" o in senso oggettivo \u00e8 il dovere di reciproca correttezza nei rapporti tra soggetti giuridici. Essa \u00e8 richiesta dal legislatore in tutte le fasi fisiologiche dell'atto negoziale:\nAi sensi dell'art. 1324 c.c., inoltre, queste previsioni si applicano anche a tutti i negozi unilaterali a contenuto patrimoniale tra vivi, salva specifica previsione normativa.\nLa vaghezza che caratterizza tali prescrizioni alla buona fede ha dato ampio spazio al lavoro dottrinale e giurisprudenziale per un loro pi\u00f9 concreto inquadramento. Secondo l'opinione maggioritaria, la buona fede oggettiva si sostanzierebbe in due principali doveri: quello alla lealt\u00e0 e quello alla salvaguardia. Il primo impone ai contraenti il dovere di tutelare il reciproco affidamento, ossia di comportarsi in ciascuna delle fasi della vita del contratto attribuendo alle reciproche dichiarazioni o contegni il loro significato sociale tipico e, conseguentemente, di non indurre o speculare sui fraintendimenti della controparte. Il secondo impone invece ai contraenti uno sforzo - entro la normale esigibilit\u00e0 e non tale da imporre un rilevante sacrificio - volto alla tutela degli interessi che la controparte ha inteso perseguire attraverso il regolamento contrattuale, a prescindere da un'obbligazione giuridica in tal senso: in altre parole esso mira alla conservazione dell'utilit\u00e0 del contratto non solo per s\u00e9 ma anche per la controparte. Tale ultimo dovere di salvaguardia si distingue dal concetto di diligenza, in quanto quest'ultimo investe la disciplina dell'adempimento dell'obbligazione ed \u00e8 pi\u00f9 forte del primo: esso infatti richiede al debitore un adeguato utilizzo delle proprie energie e dei propri mezzi per procurare al creditore l'esatto adempimento, ovviamente entro la ragionevolezza del sacrificio richiesto (oltre la quale verrebbero ad evidenziarsi gli estremi dell'impossibilit\u00e0 sopravvenuta, con conseguente estinzione dell'obbligazione). Come visto, invece, il principio di salvaguardia attiene ad un generale principio di solidariet\u00e0 contrattuale fra le parti, a prescindere dalla sussistenza di specifiche obbligazioni che impongano il perseguimento di un certo risultato.\nBuona fede e ordine pubblico.\nTuttora \u00e8 discusso in dottrina se la buona fede operi solamente laddove espressamente richiamata dal Codice civile ovvero si possa rintracciare un generale obbligo per i consociati di comportarsi correttamente, la cui violazione rilevi come responsabilit\u00e0 contrattuale. Per la seconda soluzione, nel nostro ordinamento l'obbligo di buona fede andrebbe a cadere nell'ambito dell'ordine pubblico.\nIn ogni caso, intesa come clausola generale di comportamento, \u00e8 indubbio che essa esplica in materia contrattuale il principio di solidariet\u00e0 enucleato dall'art. 2.2 Cost., il quale, sotto la vigenza dell'attuale Costituzione, non pu\u00f2 non permeare l'intero ordinamento italiano."}
{"id": "1592606", "revid": "767487", "url": "https://it.wikipedia.org/wiki?curid=1592606", "title": "Bread", "text": "I Bread erano un gruppo rock degli anni settanta di Los Angeles, California. Sono stati uno dei gruppi pi\u00f9 popolari dei primi anni settanta, precursori di ci\u00f2 che poi sarebbe stato chiamato soft rock, con una serie di singoli molto ben realizzati e molto melodici.\nI componenti della band erano David Gates, Jimmy Griffin, Robb Royer (dal 1968 al 1971), Mike Botts, Larry Knetchel (dal 1971 al 1977).\nLa storia.\nGates, Griffin e Royer formarono il gruppo nel 1968 e firmarono per la Elektra Records. Sia Gates che Griffin avevano collaborato con la precedente band di Royer, \"The Pleasure Fair\". Il primo singolo dei Bread, \"Dismal Day\", fu pubblicato nel 1969 ma non si classific\u00f2. Il loro album di debutto, intitolato semplicemente \"Bread\", fu pubblicato nel settembre 1969 e si classific\u00f2 al 127\u00ba posto nella Billboard 200. I diritti di composizione per le canzoni si dividevano tra Gates e la coppia Griffin-Royer. Jim Gordon, un sessionman molto conosciuto, suon\u00f2 con la band alla batteria.\nI Bread divennero un quartetto con il secondo album, \"On The Waters\" (che arriv\u00f2 12\u00b0 nella Billboard), prendendo Mike Botts come batterista. I loro sforzi questa volta vennero ricompensati, visto che \"Make It With You\" arriv\u00f2 al numero 1 della classifica Billboard Hot 100 ed al numero 5 della Official Singles Chart nel 1970 vincendo il disco d'oro.\nPer il loro successivo singolo, incisero una nuova versione di una canzone di Gates (\"It Don't Matter To Me\") gi\u00e0 presente nel primo album. Anche questo singolo fu una hit, arrivando decimo. I Bread cominciarono a fare tour e incisero il terzo album nel 1971, intitolato \"Manna\" (21\u00ba posto), che conteneva la splendida \"If\". Anche qui i diritti furono spartiti tra Gates e Griffin-Royer.\nRoyer lasci\u00f2 il gruppo, anche se continu\u00f2 a scrivere con Griffin, e fu rimpiazzato da Larry Knetchel, un sessionman in vista della scena di Los Angeles. Nel gennaio del 1972, i Bread pubblicarono \"Baby I'm-a Want You\", il loro album pi\u00f9 venduto, che arriv\u00f2 al numero 3 della Billboard. La canzone eponima fu pubblicata nel 1971 e all'uscita dell'album aveva anch'essa raggiunto il 3\u00ba posto. Gli altri due singoli, \"Everything I Own\" e \"Diary\" raggiunsero la top 20.\nL'album successivo, \"Guitar Man\", fu pubblicato dieci mesi dopo e arriv\u00f2 al 18\u00ba posto. L'album aveva tre singoli, \"The Guitar Man\" (11\u00b0), \"Sweet Surrender\" (15\u00b0) e \"Aubrey\" (15\u00b0).\nAccanto al successo della band c'era per\u00f2 il conflitto tra Gates e Griffin. Tutte le 11 hit dei Bread dal 1970 al 1973 erano composte e cantate da Gates. Inoltre, la Elektra Records soleva mettere la canzone di Gates sul lato A, mentre Griffin sosteneva che i singoli avrebbero dovuto essere divisi tra i due.\nPer questo motivo, nel 1973 i Bread si sciolsero. Gates e Griffin avviarono delle non troppo fortunate carriere soliste. Usc\u00ec il greatest hits, \"Best of Bread\", che ebbe un successo strepitoso, arrivando al 2\u00ba posto e rimanendo in classifica per ben due anni. Ci fu anche un seguito, \"Best of Bread Volume 2\", che usc\u00ec nel 1974 e arriv\u00f2 al 34\u00ba posto.\nNel 1976, su richiesta della Elektra Records, il gruppo si riun\u00ec. Gates, Griffin, Botts e Knetchel tornarono in studio e registrarono un nuovo album, \"Lost Without Your Love\" (gennaio 1977). Il pezzo eponimo (scritto e cantato da Gates) fu l'ultima top 10 hit del gruppo. Quest'album (34\u00ba posto) era il settimo di fila che veniva dichiarato disco d'oro. Sempre nel 1977, fu pubblicato un altro singolo, \"Hooked On You\", che fu meno fortunato (60\u00ba posto).\nIl 1977 fin\u00ec senza i membri del gruppo avessero un accordo per suonare ancora insieme. Gates e Griffin si imbarcarono in una disputa legale sul nome del gruppo, che fu risolta solo nel 1984.\nNel 1993 lo scrittore Jeffrey Eugenides inserisce \"Make It with You\" e \"The Best of Bread\" nel suo libro \"Le vergini suicide\", probabilmente a causa della struggente malinconia delle canzoni di questo gruppo."}
{"id": "1592611", "revid": "767487", "url": "https://it.wikipedia.org/wiki?curid=1592611", "title": "Woreda", "text": "I woreda, o wereda (in amarico: \u12c8\u1228\u12f3) sono la suddivisione territoriale di terzo livello dell'Etiopia, dopo le regioni e le zone.\nDescrizione.\nCorrispondenti in linea di massima ai \"distretti\", i \"woreda\" sono ulteriormente suddivisi in \"kebele\", la pi\u00f9 piccola unit\u00e0 amministrativa dell'Etiopia.\nIn genere, i \"woreda\" appartengono ad una determinata zona, intesa come suddivisione amministrativa gerarchicamente sovraordinata; alcuni \"woreda\", tuttavia, non sono parte di alcuna zona, e sono perci\u00f2 denominati come \"woreda speciali\".\nAlcuni \"woreda\" corrispondono ad antichi regni ormai confluiti nello stato etiope, mentre altri sono di pi\u00f9 recente costituzione.\nAd ottobre 2020 si contanto 1.040 woreda, tra ordinari e speciali."}
{"id": "1592618", "revid": "762947", "url": "https://it.wikipedia.org/wiki?curid=1592618", "title": "Thomas Beecham", "text": "Figura di primo piano nel panorama musicale internazionale della prima met\u00e0 del Novecento, \u00e8 annoverato tra i maggiori direttori d'orchestra del secolo scorso. Nato in una ricca famiglia di industriali, approfitt\u00f2 dell'ingente patrimonio di famiglia per finanziare la sua carriera. Organizz\u00f2 stagioni operistiche e concertistiche nei pi\u00f9 importanti teatri londinesi, ingaggiando artisti di fama internazionale e proponendo al pubblico un repertorio sostanzialmente nuovo. Diffuse in Inghilterra vari lavori di Richard Strauss e Delius e pagine allora poco conosciute di autori come H\u00e4ndel, Haydn, Mozart e Berlioz.\nA lui si deve la nascita di alcune delle pi\u00f9 importanti orchestre britanniche, quali la London Philharmonic Orchestra e la Royal Philharmonic Orchestra. Diresse per un decennio anche la London Symphony Orchestra. Oper\u00f2 per un periodo negli Stati Uniti, dove fu direttore musicale dell'Orchestra Sinfonica di Seattle. In Europa intrattenne un proficuo sodalizio anche con l'Orchestre National de France.\nIl gusto eclettico, le ingenti risorse finanziarie, la personalit\u00e0 carismatica e il carattere ruvido ne fecero uno dei pi\u00f9 popolari personaggi della scena musicale del tempo, ponendolo spesso anche in contrasto con i colleghi. A differenza di altri la sua fama \u00e8 sopravvissuta fino ai giorni nostri anche grazie al suo notevole impegno in campo discografico: pioniere di diverse tecniche di registrazione, ha lasciato diverse incisioni che sono tuttora considerate pietre miliari del repertorio.\nBiografia.\nI primi anni.\nSir Thomas Beecham nacque nel 1879 a St Helens, nel Lancashire, figlio di Joseph Beecham e Josephine Burnett. La sua casa natale fu un edificio adiacente all'industria farmaceutica fondata da suo nonno, che produceva le Beecham's Pills, un lassativo. Nel 1885, in seguito all'incremento dei guadagni dell'attivit\u00e0 di famiglia, Joseph Beecham acquist\u00f2 un'abitazione pi\u00f9 spaziosa a Ewanville, Huyton, vicino a Liverpool e ci si trasfer\u00ec con moglie e figli.\nBeecham frequent\u00f2 la prestigiosa \"Rossall School\" dal 1892 al 1897. Successivamente nonostante intendesse proseguire i suoi studi musicali in Germania, il padre lo indirizz\u00f2 verso la facolt\u00e0 di studi classici del Wadham College di Oxford. Non impieg\u00f2 tuttavia molto tempo a realizzare che quella non era la sua strada, infatti si ritir\u00f2 gi\u00e0 nel 1898 dopo aver ottenuto il consenso del padre. Si dedic\u00f2 privatamente allo studio della composizione, prima con Charles Wood a Londra e successivamente con Moritz Moszkowski a Parigi. Intraprese invece da autodidatta l'attivit\u00e0 di direttore d'orchestra.\n1899-1910: Le prime orchestre.\nLa prima apparizione di Beecham come direttore ebbe luogo a St Helens nell'ottobre del 1899, alla guida di un ensemble creato ad hoc con orchestrali della Liverpool Philharmonic Orchestra e dell'Hall\u00e9 di Manchester. Un mese dopo sostitu\u00ec il celebre direttore Hans Richter durante un concerto dell'Hall\u00e9 per celebrare l'elezione di Joseph Beecham a sindaco di St Helens.\nPoco dopo, Joseph Beecham fece internare sua moglie in un manicomio per motivi mai completamente chiariti. Thomas e sua sorella maggiore Emily garantirono per\u00f2 per il rilascio della madre, costringendo il padre a pagarle 4500\u00a0\u00a3 l'anno per gli alimenti. Per questo motivo Joseph li disered\u00f2 entrambi e Sir Thomas non ebbe rapporti con suo padre per i successivi dieci anni.\nIl debutto ufficiale di Sir Thomas Beecham avvenne nel 1902 allo Shakespeare Theatre di Clapham, dove diresse \"The Bohemian Girl \"di Balfe. La Imperial Grand Opera Company lo ingaggi\u00f2 come assistente per un tour e gli assegn\u00f2 altre quattro opere, fra cui \"Carmen\" e \"Pagliacci\". La compagnia, nonostante il nome altisonante, era in realt\u00e0 piuttosto sgangherata. Beecham ebbe comunque modo di collaborare con qualche interprete di vaglia, fra cui Z\u00e9lie de Lussan nel ruolo di Carmen. In questi primi anni della sua carriera Beecham si dedic\u00f2 anche alla composizione, ma non ottenendo risultati particolarmente soddisfacenti. In seguito si dedic\u00f2 infatti solamente alla direzione d'orchestra.\nNel 1906 Beecham fu chiamato a dirigere la New Symphony Orchestra, che si esibiva presso la Bechstein Hall di Londra. Comprese per\u00f2 assai presto che per competere con le due maggiori orchestre di Londra (la Queen's Hall Orchestra e la London Symphony Orchestra), avrebbe dovuto ampliare l'organico dell'orchestra ed esibirsi in sale pi\u00f9 grandi. Per due anni, a partire dall'ottobre 1907, Beecham e la New Symphony Orchestra tennero concerti presso la Queen's Hall. Nelle prime apparizioni alla guida dell'orchestra Beecham propose lavori di compositori poco noti, tra cui \u00c9tienne M\u00e9hul, Nicolas Dalayrac e Ferdinando Paer, a testimonianza del fatto che fu in genere assai disinteressato agli incassi dei concerti. I suoi programmi tendevano a scoraggiare il pubblico probabilmente pi\u00f9 di quanto non farebbero ai giorni nostri, tra le scelte di repertorio pi\u00f9 inusuali troviamo il poema sinfonico \"La for\u00eat enchant\u00e9e \"di Indy, \"\u0160\u00e1rka \"di Smetana e la \"Sinfonia\" di Lalo (brano da lui particolarmente amato, che incise anche nella sua ultima seduta di registrazione). A questo periodo risalgono anche i primi contatti con la musica di Frederick Delius, di cui si innamor\u00f2 profondamente fin da subito e che esegu\u00ec frequentemente per il resto della sua carriera.\nCom'era prevedibile, nel 1908 il sodalizio tra Beecham e la New Symphony Orchestra si interruppe in seguito a divergenze sulla programmazione artistica e sul cosiddetto \"deputy system\", secondo il quale se a gli orchestrali veniva offerto un incarico meglio retribuito altrove, potevano mandare dei sostituti alle prove o direttamente ai concerti. Henry Wood aveva gi\u00e0 abolito questo sistema presso la Queen's Hall Orchestra (gli orchestrali che l'avevano abbandonata in seguito a questo provvedimento avevano fondato la London Symphony Orchestra) e Beecham aveva tentato invano di seguire il suo esempio. La New Symphony Orchestra sopravvisse comunque senza di lui e divent\u00f2 in seguito la Royal Albert Hall Orchestra.\nA causa della sua ostinazione nel programmare brani poco noti, le attivit\u00e0 musicali di Beecham si rivelarono disastrose sotto il profilo finanziario. In seguito allo screzio con il padre gli era stato molto limitato l'accesso al patrimonio di famiglia, Beecham poteva contare solo su una rendita annuale di 700\u00a0\u00a3 lasciatagli dal nonno e sul sostegno occasionale della madre.\nFu solo in seguito alla riconciliazione con il padre che Beecham pot\u00e9 attingere alla fortuna di famiglia per finanziare i suoi progetti. Il primo di questi fu la fondazione, nel 1909, della Beecham Symphony Orchestra. Non reclut\u00f2 musicisti delle orchestre pi\u00f9 importanti, ma assold\u00f2 studenti di talento, musicisti di provincia e componenti di bande. Il risultato fu un gruppo giovane e fresco (l'et\u00e0 media si aggirava sui 25 anni), che includeva nomi che si sarebbero successivamente affermati, come ad esempio Albert Sammons, Lionel Tertis, Eric Coates ed Eugene Cruft. Quello stesso anno diresse le prime di \"In the Fen Country\" di Ralph Vaughan Williams alla Queen's Hall (22 febbraio), di \"A Mass of Life\" di Delius (7 giugno) e di \"The Wreckers\" di Ethel Smyth (22 giugno) all'His Majesty's Theatre di Londra.\n1910-1920: Le stagioni di opera e balletto a Covent Garden.\nA partire dal 1910, grazie al sostegno economico del padre, Beecham realizz\u00f2 la sua ambizione di allestire stagioni liriche alla Royal Opera House di Covent Garden e in altri teatri. In et\u00e0 edoardiana il mondo operistico era dominato dalle figure dei cantanti, ma tra il 1910 e il 1939 Beecham si adoper\u00f2 per dare una svolta alla situazione.\nNel 1910 Beecham si occup\u00f2 della direzione e della produzione di 190 recite presso la Royal Opera House e l'His Majesty's Theatre. I suoi assistenti erano nientemeno che Bruno Walter e Percy Pitt. Durante l'anno present\u00f2 34 opere, la maggior parte delle quali non erano mai state eseguite prima a Londra. Durante la stagione del 1910 anche la Grand Opera Syndacate istitu\u00ec una propria stagione lirica concorrente a Covent Garden: in totale le rappresentazioni liriche nel 1910 furono 273, molte pi\u00f9 di quanto gli incassi al botteghino potessero coprire. Delle 34 opere che Beecham mise in scena nel 1910 (tra cui \"A Village Romeo and Juliet\" di Delius, \"Feuersnot\" di Richard Strauss, \"Hamlet\" di Ambroise Thomas, \"The Lowlands\" di Eugen d'Albert) solo quattro ebbero successo: le nuove opere di Richard Strauss \"Elektra\" e \"Salom\u00e8\", \"I racconti di Hoffmann\" di Offenbach e \"Die Fledermaus\" di Johann Strauss jr.\nNel 1911 e nel 1912 la Beecham Symphony Orchestra collabor\u00f2 con i Balletti russi sia alla Royal Opera House che alla Kroll Opera House di Berlino, sotto le bacchette di Beecham e Pierre Monteux, il direttore principale della compagnia di Djagilev. A Berlino Beecham e la sua orchestra riscossero quello che Beecham defin\u00ec un \"discreto interesse\": la stampa di Berlino accolse l'orchestra come una delle migliori al mondo. Il principale settimanale musicale berlinese, \"Die Signale\", lod\u00f2 con particolare entusiasmo la ricchezza di timbro di violini e legni e la delicatezza degli ottoni. Beecham ottenne uno straordinario successo sostituendo Monteux, dietro avviso di due giorni e senza alcuna prova, in \"Petrushka \"di Stravinsky. Sempre nel 1911 diresse a Londra la prima assoluta di \"Songs of Sunset\" di Delius e nel 1912 quella di \"The Children of Don\" di Joseph Holbrooke.\nLa stagione del 1913 vide la prima britannica di \"Der Rosenkavalier\" di Strauss con Elisabeth Schumann alla Royal Opera House e di \"Ariadne auf Naxos\" all'His Majesty's. Al Drury Lane Beecham allest\u00ec un'importante stagione di opera e balletti russi: l\u00ec ebbero luogo le prime rappresentazioni britanniche di \"Boris Godunov\" e \"Khovanshchina \"di Mussorsgky e di \"La fanciulla di Pskov \"di Rimsky-Korsakov. Vennero programmati anche 15 balletti con ballerini di vaglia quali Vaslav Nijinsky e Tamara Karsavina, fra cui \"Jeux\" e \"L'apr\u00e8s-midi d'un faune \"di Debussy e \"La Sagra della Primavera \"di Stravinsky, appena sei settimane dopo il suo debutto a Parigi. Beecham condivise il segreto disprezzo di Monteux per questo brano, preferendo \"Petrushka\". Beecham non diresse nulla durante questa stagione; la direzione della Beecham Symphony orchestra fu affidata a Monteux e altri direttori.\nNel luglio 1914, su suggerimento dell'ambizioso finanziere James White, Sir Joseph Beecham accett\u00f2 di rilevare dal Duca di Bedford il complesso di Covent Garden e di fondare una societ\u00e0 per la sua amministrazione. La trattativa fu descritta dal \"Times\" come una delle maggiori mai portate a termine a Londra. Sir Joseph effettu\u00f2 un deposito iniziale di 200.000 \u00a3 e si impegn\u00f2 a pagare i restanti due milioni di sterline entro l'11 novembre. Di l\u00ec a un mese, tuttavia, scoppi\u00f2 la Prima guerra mondiale e nuove restrizioni sull'impiego dei capitali impedirono la chiusura della trattativa. Beecham riusc\u00ec comunque a presentare \"Il Principe Igor' \"di Borodin e \"Le rossignol \"di Stravinsky. Durante la Prima guerra mondiale, Beecham lott\u00f2 per mantenere vivace la vita musicale britannica, spesso rinunciando ai suoi compensi. Collabor\u00f2 e forn\u00ec il suo supporto finanziario a varie istituzioni a cui era particolarmente legato: tra queste l'Hall\u00e9 Orchestra, la London Symphony Orchestra e la Royal Philharmonic Society.\nIl complesso e il mercato di Covent Garden continuarono nel frattempo ad essere gestiti dal Duca e nel 1916 Sir Joseph scomparve improvvisamente lasciando la transazione ancora incompleta. Il caso fu portato dinnanzi alla Corte civile con lo scopo di sbrogliare la situazione: la Corte stabil\u00ec che i due figli di Sir Joseph avrebbero dovuto fondare una compagnia privata per concludere la trattativa.\nNel 1915 Thomas fond\u00f2 la \"Beecham Opera Company\", coinvolgendo alcuni dei pi\u00f9 noti cantanti britannici, organizzando recite a Londra e in tutta la Gran Bretagna. Nel 1916 fu nominato cavaliere e eredit\u00f2 il titolo di baronetto in seguito alla morte del padre.\nNel luglio 1918 il Duca e i suoi amministratori fiduciari trasmisero alla compagnia il complesso, ipotecato per la somma del prezzo d'acquisto ancora da saldare (1.250.000 \u00a3). Sia nel 1919 che nel 1920 ci furono stagioni operistiche a Covent Garden, in collaborazione con il Grand Opera Syndicate. Furono inseriti in cartellone 40 titoli, solo nove dei quali vennero diretti da Beecham. In seguito Beecham si assent\u00f2 dalla scena musicale per ben tre anni, perch\u00e9 impegnato a vendere beni di propriet\u00e0 per un milione di sterline (esperienza che descrisse come la pi\u00f9 logorante e spiacevole della sua vita). Nel 1923 fu finalmente racimolato sufficiente denaro per la rimozione dell'ipoteca e per saldare i debiti contratti da Sir Thomas (41.558 \u00a3). Nel 1924 fu portata a termine una fusione tra il complesso di Covent Garden e la fabbrica di lassativi di St Helens, che confluirono nella nuova societ\u00e0 \"Beecham Estates and Pills\". Il capitale sociale iniziale fu di 1.850.000 \u00a3, di cui Beecham deteneva una rilevante quota.\n1923-1939: Alla guida della LSO e fondazione della London Philharmonic Orchestra.\nDopo il lungo periodo d'assenza, Beecham sal\u00ec nuovamente su un palco nel marzo del 1923, dirigendo l'Hall\u00e9 in un concerto a Manchester. Rientr\u00f2 a Londra il mese seguente, dirigendo la Royal Albert Hall Orchestra e la London Symphony Orchestra in un concerto d'insieme il cui programma ruotava intorno al poema sinfonico di Strauss \"Ein Heldenleben\". Non potendo pi\u00f9 contare su una sua orchestra, Beecham si insedi\u00f2 sul podio della London Symphony Orchestra, con cui continu\u00f2 a collaborare fino al 1930. Negozi\u00f2 senza successo con la BBC la possibilit\u00e0 di creare un'orchestra stabile della radio.\nNel 1931 Beecham fu contattato dal giovane direttore d'orchestra Malcolm Sargent, per la costituzione di una orchestra sinfonica permanente, costituita da professionisti salariati, grazie al finanziamento del mecenate Courtauld. Nel 1932 avvenne l'accordo fra i due e venne costituita la London Philharmonic Orchestra, composta inizialmente da 106 musicisti, alcuni dei quali ancora studenti. L'orchestra fece il suo debutto alla \"Queen's Hall\" il 7 ottobre 1932, sotto la direzione di Beecham. L'orchestra inizi\u00f2 a lavorare su due fronti, allestendo una decina di concerti sinfonici l'anno alla \"Queen's Hall\" e suonando per la stagione lirica a Covent Garden.\nNel 1936 Beecham port\u00f2 l'orchestra in tourn\u00e9e in Germania, venendo accusato di sostenere la propaganda nazista di Hitler. Egli tenne il concerto inaugurale a Berlino alla presenza di Adolf Hitler e si adegu\u00f2 alla richiesta di togliere dal programma la \"Sinfonia scozzese\" di Felix Mendelssohn, in quanto il compositore, pur di fede cristiana, era ebreo di nascita. Beecham non fu in ogni caso un simpatizzante di Hitler: lasci\u00f2 perfino trasparire assai platealmente il suo disappunto per la mancanza di puntualit\u00e0 del F\u00fchrer al concerto. In seguito rifiut\u00f2 altri inviti in Germania, anche se port\u00f2 a termine alcuni incarichi presso la Berlin Staatsoper nel biennio 1937-1938.\n1940-1950: Trasferimento negli USA e rientro in patria.\nNel 1940 Beecham lasci\u00f2 l'Inghilterra per l'Australia e in seguito si trasfer\u00ec negli Stati Uniti, dove divenne direttore principale dell'Orchestra Sinfonica di Seattle nel 1941. L'anno seguente venne nominato direttore senior della Metropolitan Opera House di New York assieme al suo ex assistente Bruno Walter. Oltre a dirigere queste orchestre fu direttore ospite di moltissime orchestre sinfoniche statunitensi.\nNel 1944, Beecham torn\u00f2 in Gran Bretagna alla guida della London Philharmonic, ricevendo un'entusiastica accoglienza da parte del pubblico. Non altrettanto avvenne da parte dei musicisti, che in sua assenza erano stati costretti, per mancanza di fondi, ad assumere l'autogestione dell'orchestra venendo cos\u00ec remunerati soltanto per i giorni di lavoro. Pertanto l'orchestra decise di remunerare Beecham soltanto per le prestazioni di direttore per i concerti da lui diretti.\n1950-1961: Gli ultimi anni.\nNel 1950 Beecham diresse la Royal Philharmonic Orchestra in un'impegnativa tourn\u00e9e attraverso gli Stati Uniti (accompagnato dal suo vice Denis Vaughan, che dirigeva anche il coro), il Canada e il Sudafrica. In Nord America, Beecham diresse 49 concerti con cadenza quasi giornaliera.\nNel 1951 fu invitato sul podio della Royal Opera House dopo 12 anni di assenza. Per la prima volta sotto dietro finanziamenti teatrali, la compagnia operistica agiva con strategie differenti rispetto a quelle seguite prima della guerra. Invece di stagioni brevi, costellate di star e con un'orchestra di rilievo, il nuovo direttore artistico David Webster stava cercando di dar vita a un team permanente, con talenti inglesi che si confrontassero con le traduzioni in inglese delle opere. La massima economia nelle produzioni e la grande attenzione prestata agli incassi erano alla base della nuova politica. Beecham, noncurante di ci\u00f2, pretese un coro di 200 elementi (contro gli 80 che erano stati previsti) per il suo ritorno con \"I maestri cantori di Norimberga\" di Wagner e insistette per rappresentare l'opera in tedesco.\nNel 1953 present\u00f2 ad Oxford la prima mondiale della prima opera di Delius, \"Irmelin. \"Beecham diresse la sua ultima opera in Gran Bretagna nel 1955 a Bath, \"Z\u00e9mire et Azor \"di Gr\u00e9try.\nFra il 1951 e il 1960 Beecham diresse 92 concerti alla Royal Festival Hall. I programmi di Beecham negli anni alla guida della Royal Philharmonic Orchestra prevedevano sinfonie di Bizet, Franck, Haydn, Schubert e Tchaikovsky, \"Ein Heldenleben\" di Strauss, concerti di Mozart e Saint-Sa\u00ebns. Tenne anche concerti monografici dedicati a Delius e Sibelius. Dopo l'improvvisa scomparsa del direttore tedesco Wilhelm Furtw\u00e4ngler, Beecham diresse in tributo i due programmi che il suo collega avrebbe dovuto presentare alla Royal Festival Hall. Questi includevano il terzo \"Concerto brandeburghese\" di Bach, \"Rapsodie espagnole \"di Ravel, la prima sinfonia di Brahms e il secondo\" Essay for Orchestra \"di Barber.\nNell'estate del 1958, Beecham diresse una stagione al Teatro Col\u00f3n di Buenos Aires. I titoli in cartellone erano \"Otello \"di Verdi, \"Carmen \"di Bizet, \"Fidelio \"di Beethoven\",\" \"Sansone e Dalila\" di Saint-Sa\u00ebns e\" Il Flauto Magico\" di Mozart. Queste furono le sue ultime apparizioni nell'ambito operistico. La sua malattia imped\u00ec infatti il suo debutto a Glyndebourne con \"Il Flauto Magico\" e un'altra apparizione a Covent Garden con \"Le Troiane\" di Berlioz.\nNel 1959, sessantasei anni dopo la sua prima visita, Beecham fece per l'ultima volta ritorno in America, con concerti a Pittsburgh, San Francisco, Seattle, Chicago, Washington e in Canada. Rientr\u00f2 a Londra il 12 aprile 1960 e in seguit\u00f2 non usc\u00ec pi\u00f9 dal paese. Tenne il suo ultimo concerto alla Portsmouth Guildhall il 7 maggio dello stesso anno. Il programma, assai particolare, comprendeva l'Ouverture de \"Il Flauto Magico\", la Sinfonia \"Militare \"di Haydn, la suite di brani di Haendel \"Love in Bath \"arrangiata dallo stesso Beecham, la quinta sinfonia di Schubert, \"On the River\" di Delius e il \"Bacchanale\" da \"Sansone e Dalila\".\nBeecham spir\u00f2 l'8 marzo 1961 nel suo appartamento a Londra, all'et\u00e0 di 81 anni, in seguito a trombosi coronarica. Fu tumulato due giorni pi\u00f9 tardi al cimitero di Brookwood, nel Surrey. A causa dei cambiamenti a Brookwood, la sua salma venne trasferita nel 1991 nel cimitero di St Peter's a Limpsfield, vicino alla tomba di Delius.\nRelazioni sentimentali.\nNel corso della sua vita Beecham si spos\u00f2 tre volte. La sua prima moglie fu Utica Celestina Welles, figlia del Dr Charles S. Welles di New York. All'interno del matrimonio, celebrato nel 1903, ebbe da lei due figli: Adrian (nato nel 1904) e Thomas (nato nel 1909). Il primogenito, Adrian, fu un compositore assai apprezzato a partire dal secondo decennio del Novecento. Dopo la nascita del secondo figlio, Beecham cominci\u00f2 ad allontanarsi dalla moglie. Nel 1911, quando gi\u00e0 non abitava pi\u00f9 con la moglie, fu coinvolto in un caso di divorzio a cui la stampa diede ampio risalto. Utica, che non credeva nel divorzio, non accett\u00f2 il consiglio di divorziare e di assicurarsi gli alimenti.\nA partire dal 1909 (o dai primi mesi del 1910) Beecham ebbe una relazione con Maud Alice Cunard. Nonostante i due non abbiano mai abitato assieme, il rapporto si protrasse fino al successivo matrimonio di Beecham, avvenuto nel 1943. Lady Cunard si dedic\u00f2 instancabilmente alla raccolta di fondi per finanziare le attivit\u00e0 musicali di Sir Thomas. I biografi sono concordi nell'affermare che, sebbene lei fosse sinceramente innamorata di lui, i sentimenti di Beecham nei confronti di Lady Cunard fossero molto meno forti. Fra il 1920 e il 1940, infatti, Beecham ebbe una relazione clandestina con Dora Labbette, un soprano nota talvolta con il nome di Lisa Perli, dalla quale ebbe un figlio nel 1933.\nNel 1943 Lady Cunard fu devastata dall'apprendere che Beecham intendeva divorziare da Utica Welles per sposare la pianista Betty Humby, pi\u00f9 giovane di lui di 29 anni. Nonostante la marcata differenza d'et\u00e0 i due furono una coppia affiatata e musicalmente prolifica, almeno fino alla morte di Betty per attacco cardiaco nel 1958.\nNel 1959, due anni prima della sua morte, Beecham spos\u00f2 la sua segretaria Shirley Hudson, che lavorava per la Royal Philharmonic Orchestra dal 1950.\nRapporto con i colleghi.\nI rapporti con i colleghi britannici non furono sempre cordiali. Sir Henry Wood considerava Beecham un \"parvenu \"e fu assai invidioso del suo successo, Sir Adrian Boult arriv\u00f2 a definirlo una persona e un musicista \"ripugnante\". Anche Sir John Barbirolli non lo ebbe molto in stima. Sir Malcolm Sargent, che contribu\u00ec con lui alla fondazione della London Philharmonic Orchestra, fu un suo amico e sostenitore, ma fu spesso vittima di ingenerose uscite da parte di Beecham.\nAl contrario i rapporti di Beecham con i colleghi stranieri furono nella maggior parte dei casi ottimi. Non and\u00f2 d'accordo con Arturo Toscanini, ma apprezz\u00f2 e incoraggi\u00f2 Wilhelm Furtw\u00e4ngler, ammir\u00f2 Pierre Monteux, design\u00f2 Rudolf Kempe come suo successore alla guida della Royal Philharmonic Orchestra. Fu a sua volta ammirato da Fritz Reiner, Otto Klemperer e Herbert von Karajan.\nNegli anni del suo successo Beecham fu sempre al centro dell'attenzione. Nel 1929, l'editore di un giornale di musica scrisse:\"\"Le storie fiorite intorno a Sir Thomas Beecham sono innumerevoli. Laddove si riuniscono dei musicisti \u00e8 probabile che egli sia uno degli oggetti della conversazione. Chiunque racconti un aneddoto su Beecham tenta di imitare i suoi modi e la sua cadenza\".\"Nel 1978 fu pubblicato il volume \"Beecham Stories,\" una raccolta di sue citazioni e aneddoti. Tra le tante, alcune sono passate alla storia: \"\"Un musicologo \u00e8 un uomo che \u00e8 in grado di leggere la musica, ma non \u00e8 in grado di sentirla\" e \"Ci sono solo due cose necessarie affinch\u00e9 il pubblico apprezzi una performance: che l'orchestra inizi e finisca assieme. Quel che sta in mezzo non importa molto\". Tipicamente inglese fu il suo commento dopo aver letto i telegrammi giunti da parte di Strauss, Stravinsky e Sibelius in occasione del suo settantesimo compleanno: \"Niente da Mozart?\"\"\nRepertorio.\nH\u00e4ndel, Haydn e Mozart.\nIl compositore pi\u00f9 antico che Beecham esegu\u00ec regolarmente fu H\u00e4ndel, che egli definiva:\u201c\"Un eccezionale compositore internazionale\u2026 Scrisse musica italiana meglio di qualsiasi altro italiano, musica francese meglio di qualsiasi francese, musica inglese meglio di qualsiasi inglese e - con l'eccezione di Bach - fece di meglio di tutti gli altri tedeschi\u201d.\" Nelle sue performance di H\u00e4ndel, Beecham non segu\u00ec un approccio filologico: imitando Mendelssohn e Mozart, trascrisse e adatt\u00f2 le partiture per avvicinarle al gusto dei contemporanei. All'epoca di Beecham le musiche di H\u00e4ndel erano scarsamente diffuse, ma Beecham ne aveva una conoscenza cos\u00ec vasta che fu in grado di allestire ben tre balletti e due suite. A lui si deve la riscoperta dell'oratorio \"Salomone, \"di cui diresse la prima esecuzione moderna.\nAnche per quanto riguarda Haydn il suo approccio non fu diverso: abol\u00ec l'uso del clavicembalo e propose un fraseggio tendenzialmente romantico. Incise le 12 \"Sinfonie londinesi\" e ne inser\u00ec alcune nei suoi programmi. I lavori giovanili di Haydn non erano popolari nella prima met\u00e0 del XX secolo, ma Beecham ne diresse parecchi, tra questi la \"Sinfonia n. 40\". Nel corso della sua carriera esegu\u00ec regolarmente \"Le stagioni\", registrandole anche per EMI nel 1956, e nel 1944 aggiunse al suo repertorio anche l'oratorio \"La creazione\".\nSecondo Beecham, Mozart fu il cuore della musica europea e maneggi\u00f2 le pagine del compositore con notevole scrupolo. Revision\u00f2 il \"Requiem\", cur\u00f2 le traduzioni in inglese di alcune opere e diffuse a Londra le allora semi-sconosciute \"Cos\u00ec fan tutte,\" \"L'impresario teatrale\" e \"Il ratto dal serraglio.\" Inser\u00ec frequentemente in cartellone anche \"Il flauto magico, Don Giovanni\" e \"Le nozze di Figaro.\" Secondo Beecham quelli di Mozart erano i pi\u00f9 bei concerti per pianoforte, infatti ne esegu\u00ec molti con Betty Humby e altri pianisti di vaglia.\nMusica tedesca.\nL'attitudine di Beecham nei confronti del repertorio tedesco fu equivoca. Non di rado si espresse negativamente su Beethoven e Wagner, eppure li esegu\u00ec regolarmente in concerto, riportando spesso notevoli successi.\nBeecham diresse infatti l'integrale delle sinfonie di Beethoven, registr\u00f2 in studio le n. 2, 3, 4, 6, 7 e 8, pi\u00f9 volte la n. 9 dal vivo e anche la \"Missa Solemnis\". Apprezzava moltissimo il \"Quarto concerto\" per pianoforte (lo incise anche con Arthur Rubinstein) ma al contrario disprezzava l\"'Imperatore\".\nBeecham fu un wagneriano, anche se spesso ne biasim\u00f2 la prolissit\u00e0 e la ripetitivit\u00e0. Durante una prova per l'allestimento di un'opera di Wagner arriv\u00f2 a sbottare: \"\"Siamo qui a provare da due ore... e stiamo ancora suonando lo stesso dannato tema!\".\" Beecham comunque affront\u00f2 la maggior parte del corpus wagneriano, con la sola eccezione di \"Parsifal\", che inser\u00ec pi\u00f9 volte in cartellone a Covent Garden ma mai con se stesso sul podio. Secondo il critico principale del \"Times\" il \"Lohengrin\" di Beecham aveva una cantabilit\u00e0 quasi italiana, il suo \"Anello del Nibelungo\" era meno eroico di quello di Bruno Walter e Furtw\u00e4ngler, \"ma cantabile dall'inizio alla fine\".\nBeecham non fu mai particolarmente noto per le sue performance di Bach, cionondimeno scelse un suo arrangiamento di Bach per il suo debutto al Met. Diresse inoltre il Terzo concerto brandeburghese in uno dei suoi concerti in memoria di Furtw\u00e4ngler (il \"Times\" recens\u00ec l'esecuzione come \"\"caricaturale, anche se corroborante\").\nPer quanto riguarda Brahms, Beecham si dimostr\u00f2 selettivo. La \"Seconda sinfonia\" divenne una sua specialit\u00e0, esegu\u00ec in diverse occasioni la \"Terza\", la \"Prima\" solo raramente e mai la \"Quarta\". Con l'avanzare della sua carriera le sue esecuzioni brahmsiane divennero sempre meno frequenti.\nRichard Strauss trov\u00f2 in Beecham un suo fervente sostenitore: egli sdogan\u00f2 in Inghilterra \"Elektra\", \"Salome\" e \"Der Rosenkavalier,\" ed esegu\u00ec \"Ein Heldenleben\" a partire dal 1910 fino all'ultimo anno di attivit\u00e0. Beecham esegu\u00ec spesso anche \"Don Quixote, Till Eulenspiegel\", il \"Bourgeois Gentilhomme\" e \"Don Juan.\" Strauss fece incorniciare e gli don\u00f2 la prima e l'ultima pagina del manoscritto di \"Elektra,\" con la dedica \"al mio stimato amico... e eccezionale direttore della mia musica\".\nMusica italiana e francese.\nSecondo l\"'Acad\u00e9mie du Disque Fran\u00e7ais\", Beecham si prodig\u00f2 per la diffusione all'estero della musica francese pi\u00f9 di qualsiasi direttore francese.\nBerlioz apparve stabilmente nei suoi programmi, e in un momento di generale disinteresse per l'opere del compositore Beecham si ciment\u00f2 addirittura in numerose incisioni discografiche. Assieme a Sir Colin Davis, Beecham \u00e8 generalmente considerato uno dei pi\u00f9 autorevoli interpreti di Berlioz dell'era moderna.\nSia in concerto che in studio le scelte di Beecham per quanto riguarda il repertorio francese furono originali: disdegn\u00f2 Ravel a favore di Debussy, esegu\u00ec raramente Faur\u00e9 (tranne la \"Pavane,\" che amava molto). Bizet fu tra i suoi autori preferiti e anche diversi altri compositori francesi incontrarono il suo gradimento: tra questi Delibes, Gr\u00e9try, Lalo, Lully, Offenbach e Saint-Sa\u00ebns. Per le sue ultime incisioni collabor\u00f2 spesso con l'Orchestre National de France, dalla quale era molto stimato.\nNella sua lunga carriera Beecham affront\u00f2 ben otto opere di Verdi: \"Il trovatore\", \"La traviata\", \"Aida\", \"Don Carlo\", \"Rigoletto\", \"Un ballo in maschera\",\"Otello\" e \"Falstaff\". Incontr\u00f2 Puccini nel 1904 attraverso il librettista Luigi Illica, autore del libretto per il tentativo di Beecham di comporre un'opera italiana. Di Puccini Beecham esegu\u00ec spesso \"Tosca\", \"Turandot\" e \"La boh\u00e8me\", pi\u00f9 raramente anche \"Madama Butterfly\". La sua incisione del 1956 di \"Boh\u00e8me\", con Victoria de los \u00c1ngeles e Jussi Bj\u00f6rling \u00e8 ancora considerata una pietra miliare della discografia pucciniana.\nDelius, Sibelius e \"lollipops\".\nBeecham dimostr\u00f2 in genere una certa freddezza per la musica dei suoi connazionali. Unica eccezione fu Delius, che promosse con instancabile entusiasmo e di cui fu interprete insuperabile (e insuperato). Organizz\u00f2 festival dedicati a Delius nel 1929 e nel 1946 e diresse le prime esecuzioni di diversi suoi lavori. Nonostante tutto, per\u00f2, non fu suo un sostenitore acritico: non diresse mai il \"Requiem\" che giudic\u00f2 negativamente nel suo libro su Delius.\nTra i contemporanei, anche Sibelius incontr\u00f2 il favore di Beecham, e di rimando Sibelius stesso lo considerava un eccellente interprete della sua musica (giudizio di un certo valore, se si considera che Sibelius fu sempre assai parco di complimenti con chi dirigeva i suoi lavori). In una registrazione dal vivo della \"Seconda sinfonia\" con la BBC Symphony Orchestra si pu\u00f2 addirittura sentire Beecham infervorarsi nei momenti pi\u00f9 intensi.\nBeecham fu assai critico verso alcuni classici del repertorio secondo lui di scarso valore (tra cui i \"Concerti brandeburghesi\" di Bach). Allo stesso tempo divenne famoso per l'abitudine di proporre come bis alcuni pezzi molto leggeri, che prese l'abitudine di definire \"lollipops\" (lecca lecca). Tra questi meritano di essere citati la \"Danse des sylphes\" di Berlioz, \"Joyeuse Marche\" di Chabrier e \"Le Sommeil de Juliette\" di Gounod.\nDiscografia.\nSi \u00e8 frequentemente riportato che Beecham preferisse incidere dischi piuttosto che esibirsi in pubblico. Il critico musicale Trevor Harvey, tuttavia, scrisse in un articolo su \"The Gramophone\" che le incisioni discografiche non avrebbero mai potuto riprodurre il brivido dato dalle esecuzioni di Beecham dal vivo.\nBeecham cominci\u00f2 a incidere nel 1910, quando la tecnologia disponibile obbligava ancora le orchestre ad utilizzare solo le prime parti, disposte il pi\u00f9 vicino possibile alla presa sonora. Le sue prime registrazioni, per HVM, furono degli estratti da \"I racconti di Hoffmann\" di Offenbach e da \"Il pipistrello\" di Strauss. Nel 1915 Beecham cominci\u00f2 a incidere per la Columbia Graphophone Company. Le innovazioni nel campo della registrazione elettrica (introdotte nel biennio 1925\u201326) resero possibile registrare un'intera orchestra e Beecham si adatt\u00f2 ben volentieri alla novit\u00e0. I brani pi\u00f9 lunghi dovevano essere suddivisi in segmenti da 4 minuti, per adattarsi alla capacit\u00e0 dei 78 giri, ma Beecham non era contrario a registrare sezione dopo sezione (basti pensare che un suo disco del 1932 con \"Espa\u00f1a\" di Chabrier fu registrato in due sessioni a distanza di tre settimane l'una dall'altra). Beecham incise pi\u00f9 volte i i suoi brani preferiti nel corso della sua vita, traendo benefici dal miglioramento delle tecnologie di registrazione.\nTra il 1926 e il 1932 Beecham produsse pi\u00f9 di 70 dischi. Cominci\u00f2 a incidere con la London Philharmonic Orchestra nel 1933, registrando pi\u00f9 di 150 dischi per la Columbia, con musiche di Mozart, Rossini, Berlioz, Wagner, Handel, Beethoven, Brahms, Debussy and Delius. Tra le incisioni pi\u00f9 significative di questo periodo spicca l'incisione completa de \"Il Flauto Magico\" di Mozart\". \"Nel 1936, durante il suo tour tedesco con la London Philharmonic, Beecham port\u00f2 a termine la prima registrazione al mondo di un'orchestra su nastro magnetico: l'evento ebbe luogo a Ludwigshafen, sede della BASF, compagnia che aveva brevettato la tecnologia.\nDurante il suo soggiorno negli Stati Uniti e anche successivamente, Beecham incise per la Columbia Records e RCA Victor. Alcuni dei suoi dischi per RCA furono pubblicati solo in America, altri due invece vennero distribuiti anche in Europa: una leggendaria incisione de \"La boh\u00e8me\" e un'altra, bizzarra, del \"Messiah\". Per la Columbia Records, Beecham incise la versione definitiva (e in alcuni casi l'unica) di vari lavori di Delius. Altre incisioni per la Columbia, dei primi anni 50, includono l\"Eroica\", la \"Pastorale\" e l\"Ottava\" di Beethoven, l\"'Italiana\" di Mendelssohn e il \"Concerto per violino\" di Brahms con Isaac Stern.\nIn seguito al suo ritorno in Inghilterra dopo la fine della Seconda guerra mondiale, Beecham riprese la sua collaborazione con HMV e la British Columbia, che in seguito a una fusione avevano dato vita alla casa discografica EMI. Dal 1955, le sue incisioni per EMI vennero registrate in stereo. Per EMI, Beecham incise due opere in stereo, \"Il ratto dal serraglio\" e \"Carmen\". Registr\u00f2 i suoi ultimi dischi a Parigi nel dicembre 1959.\nLe incisioni di Beecham per EMI sono state frequentemente ripubblicate su LP e CD. Nel 2011, per celebrare il 50\u00ba anniversario della sua scomparsa, EMI distribu\u00ec 34 CD di sue incisione di musica dal XVIII al XX secolo, con lavori di Haydn, Mozart, Beethoven, Brahms, Wagner, R. Strauss, Delius e diversi \"lollipops\"\" con cui fu a lungo associato.\nPubblicazioni.\nBeecham pubblic\u00f2 tre libri nel corso della sua vita:\nRiconoscimenti.\nNel 1916 Beecham fu nominato cavaliere e nello stesso anno eredit\u00f2 anche il titolo di baronetto, in seguito alla morte del padre. Fu nominato \"Companion of Honour \"in occasione dei Queen's Birthday Honours del 1957. Fu insignito di titoli accademici onorifici da parte delle pi\u00f9 importanti istituzioni britanniche. Nel 1928 ricevette inoltre la prestigiosissima Medaglia d'oro della Royal Philharmonic Society di Londra.\nNel 1980 la Royal Mail inser\u00ec il ritratto di Beecham sui francobolli da 13\u00bdp in una serie dedicata ai grandi direttori d'orchestra britannici (gli altri furono Wood, Sargent e Barbirolli).\nNel 2012 Beecham \u00e8 stato inserito nell\"'Hall of Fame \"di \"Gramophone\" (sezione direttori d'orchestra), che celebra le figure pi\u00f9 influenti nella storia dell'industria discografica."}
{"id": "1592619", "revid": "124397241", "url": "https://it.wikipedia.org/wiki?curid=1592619", "title": "Alessio Sakara", "text": "Combatte nella divisione dei pesi mediomassimi nella federazione statunitense Bellator MMA.\n\u00c8 stato il primo italiano a competere nella promozione statunitense UFC, bench\u00e9 la Pride all'epoca fosse da tutti considerata la pi\u00f9 prestigiosa promozione in assoluto. Lott\u00f2 in UFC dal 2005 al 2013 sia nella divisione dei pesi medi che in quella dei pesi mediomassimi con un record parziale di sei vittorie e otto sconfitte. \u00c8 uno degli atleti europei pi\u00f9 longevi per quanto riguarda l'esperienza in UFC in termini di tempo.\nA inizio carriera ha lottato in eventi di alcune organizzazioni di rilievo nazionale e continentale come Resa dei Conti, la britannica Cage Warriors, la russa M-1 Global e la brasiliana Jungle Fight.\nPer il sito specializzato FightMatrix.com, che basa la sua classifica su un algoritmo che tiene conto dei risultati dei singoli atleti, Sakara \u00e8 il novantaquattresimo massimo leggero pi\u00f9 forte al mondo.\nVanta anche un record da pugile professionista di otto vittorie e una sconfitta.\nCaratteristiche tecniche.\nSakara pu\u00f2 vantare una boxe pulita di buon livello per tecnica e stile e i suoi incontri sono spesso spettacolari, tant'\u00e8 che molte sue vittorie sono venute per KO.\nBench\u00e9 faccia uso prevalentemente dello striking, Sakara \u00e8 cintura nera di jiu jitsu brasiliano, ottenuta dopo la vittoria contro Thales Leites.\nDi contro talvolta non sembra assorbire bene i colpi degli avversari, con diverse sconfitte per knock-out a testimoniarlo.\nCarriera nelle arti marziali miste.\nInizi.\nAlessio cresce a Pomezia, nella provincia di Roma. All'et\u00e0 di cinque anni inizia a giocare a calcio, nel ruolo di centrocampista. Si rende presto conto di dover imparare a difendersi sul campo da gioco, quindi, all'et\u00e0 di undici anni, inizia a praticare anche la boxe: come risultato ottiene sette ammonizioni e un'espulsione in un singolo campionato. Abbandona quindi il calcio e comincia a coltivare la sua passione per il pugilato.\nDue anni dopo partecipa al suo primo torneo, dal quale esce vittorioso, conquistando la medaglia d'oro. Dopo tre vittorie consecutive al campionato pugilistico regionale arriva al titolo italiano, ma a causa di sentite difficolt\u00e0 economiche si vede costretto a lasciare la nobile arte e trovare lavoro. Nonostante ci\u00f2, in una palestra vicino a casa pratica il Sanda, riesce a conquistare il titolo italiano professionisti e arriva secondo ai mondiali.\nA diciotto anni, seguendo il consiglio di un amico, parte per la Colombia, dove disputa quattro match di boxe che si concludono con tre vittorie e una sconfitta. Presa la decisione di stabilirsi nel paese sudamericano arriva la cartolina dall'Italia del precetto militare, quindi torna nel proprio paese.\nDurante il breve soggiorno, Alessio trova lavoro come addetto alla sicurezza di una discoteca e viene a conoscenza dello sport delle arti marziali miste, grazie a un amico che gli mostra la videocassetta del primo torneo UFC della storia. Una sera, durante le ore di lavoro, ha la fortuna di incontrare il brasiliano Roberto Almeida, che poi diventer\u00e0 il suo primo maestro di MMA.\nIl primo match di vale tudo per Sakara finisce al meglio per lui e inizia quindi a competere a livelli europei ottenendo ottimi risultati.\nAlessio decide di pagarsi un viaggio di sei mesi in Brasile. Trascorso questo periodo sente la necessit\u00e0 di ritornare, quindi vende la sua moto e si trasferisce nuovamente nella terra del BJJ. Qui impara molto, dal modo di combattere alla vita del fighter, e si allena con i fratelli Nogueira e Ricardo Della Riva, che gli conferisce la cintura viola.\nUltimate Fighting Championship.\nNel 2006 si trasferisce nuovamente, stavolta negli Stati Uniti, dove ha modo di allenarsi con Marco Ruas, che gli conferisce la cintura marrone.\nIl 2008 \u00e8 l'anno della svolta per Alessio, che viene selezionato e invitato ad entrare nell'American Top Team, uno dei team pi\u00f9 importanti del mondo della MMA. A marzo dello stesso anno decide di scendere di categoria, passando dai massimi leggeri (93\u00a0kg) ai pesi medi (84\u00a0kg) e combatte, perdendo, il primo match in questa categoria con Chris Leben; a settembre si batte invece con Joe Vedepo vincendo per K.O. al primo round con un perfetto High Kick.\nTorna finalmente nell'ottagono ad agosto 2009 vincendo l'incontro con Thales Leites. Sakara vince grazie ad un'attenta strategia e ad un elaborato game plan; inoltre, nelle fasi di lotta a terra, mostra un ottimo Jiu Jitsu, riuscendo ad eludere i takedowns del brasiliano e svincolandosi ogni volta finiti al suolo. Dopo questa vittoria ad Alessio \u00e8 stata conferita la cintura nera in jiu jitsu brasiliano. Nel 2010 combatte contro James Irvin, sconfiggendolo per KO tecnico alla prima ripresa con un Hammer Fist all'occhio. Dopo questo combattimento Sakara raggiunge la quattordicesima posizione nel ranking mondiale dei pesi medi di MMA.\nNel 2012 Sakara combatte contro Brian Stann, al tempo un top 10 della categoria dei pesi medi, e viene sconfitto per KO durante la prima ripresa.\nNell'incontro successivo \u00e8 chiamato a sfidare il franco-canadese Patrick C\u00f4t\u00e9 a Montr\u00e9al, dove l'avversario poteva contare sul tifo del suo pubblico: contro un avversario munito di pugno da KO e mento granitico Sakara stupisce riuscendo a stendere il canadese prima con una gomitata e poi con una serie di pugni alla testa; molti dei pugni sferrati dall'italiano nell'intento di finire l'avversario colpirono la nuca, parte della testa che da regolamento non pu\u00f2 essere percossa, e l'arbitro Miragliotta, nonostante durante il combattimento non interrompesse Sakara e non lo redarguisse per i colpi scorretti, decise di squalificare l'italiano a match concluso. Si tratt\u00f2 della terza sconfitta consecutiva per Sakara, la cui ultima vittoria risaliva al 21 marzo 2010.\nSuccessivamente all'incontro Alessio e il suo manager Lex McMahon si appellarono alla commissione del Qu\u00e9bec nel tentativo di far cambiare il risultato dell'incontro in un no contest, ma la commissione respinse il ricorso ritenendo la decisione arbitrale \"finale e inappellabile\".\nNel novembre 2012 firma un nuovo contratto con l'UFC valido per cinque incontri. A marzo 2013 avrebbe dovuto affrontare nuovamente C\u00f4t\u00e9 ma venne bloccato da un problema ai reni e nel frattempo il suo avversario scese nella categoria dei pesi welter.\nDopo alcuni problemi ai reni (che lo tennero lontano dalla gabbia per diversi mesi) e dopo aver partecipato alla seconda edizione del programma televisivo \"Pechino Express\", nell'ottobre 2013 avrebbe dovuto affrontare Tom Watson, ma l'inglese diede forfait a causa di un infortunio e venne sostituito con lo svedese Magnus Cedenblad, il quale fu vittima anch'egli di un infortunio e alla fine ad accettare la sfida fu il debuttante Nico Musoke, il quale generalmente lottava nei pesi welter: Sakara venne sconfitto per sottomissione al primo round.\nNel dicembre 2013 venne ufficializzato il suo licenziamento dalla promozione: Sakara concluse cos\u00ec una carriera in UFC che durava da ben otto anni, chiudendo con un record parziale nell'organizzazione di 6-8 e un no contest (3-3 nei pesi mediomassimi, 3-5 nei pesi medi) e lasciando la federazione priva di atleti italiani; data la difficolt\u00e0 per Sakara nel tagliare il peso per rientrare nella divisione dei pesi medi, l'atleta romano prende la decisione di tornare a competere nei massimi leggeri.\nFinal Fight Championship.\nNel 2014 entra a far parte del roster dei mediomassimi della promozione croata Final Fight Championship, la quale organizzava eventi che prevedevano sia incontri di MMA con regolamento Pride che incontri di kickboxing con regolamento K-1.\nSakara avrebbe dovuto esordire il 31 ottobre a Parenzo contro il polacco Maciej Browarski (record 11-6), ma successivamente il match venne spostato a dicembre come parte di un altro evento a Vienna: in un incontro dominato sin dall'inizio, in seguito ad un gancio sinistro sub\u00ec la rottura del tendine del bicipite e dovette dichiarare la resa.\nIl 18 settembre 2015, all'evento FFC 19 nella citt\u00e0 di Linz, Sakara affronta il libanese naturalizzato tedesco Dib Akil (record 2-2), vincendo per KO tecnico al primo round dopo che il suo avversario si infortuna una mano.\nBellator MMA.\nIl 27 novembre viene annunciata la firma di Sakara per la promozione Bellator MMA.\nAd aprile del 2016 Alessio debutta affrontando l'americano Brian Rogers all'evento Bellator 152, organizzato per la prima volta in Italia. A met\u00e0 del secondo round, Alessio va a segno con un gancio destro che stordisce pesantemente Rogers e con un diretto destro pone fine all'incontro per KO.\nIl 10 dicembre affronta, al suo secondo incontro in Bellator, Joey Beltran nel main event di Bellator 168. Sakara ottiene la vittoria per KO al primo round.\nIl 27 aprile 2017 annuncia che affronter\u00e0 Rafael Carvalho per il titolo dei pesi medi il 9 dicembre, tornando cos\u00ec a combattere nella categoria dei pesi medi dopo quattro anni di assenza. L'incontro si conclude con la sconfitta di Sakara per KO alla prima ripresa.\nIn concomitanza con Bellator 211, Sakara annuncia che diventer\u00e0 ufficialmente il rappresentante delle MMA italiane e talent scout presso la promotion per cui combatte. Il legionario affronta l\u2019inglese Kent Kauppinen, lottatore di livello non altissimo.Perdendo tuttavia per ko alla prima ripresa.E palesando ancora una volta la tendenza di Sakara ad essere esposto pi\u00f9 di altri al ko. Tutto l\u2019incasso della serata viene versato in beneficenza alle vittime del crollo del ponte Morandi, nella citt\u00e0 di Genova.\nIn un'intervista pubblicata ad aprile 2020, Sakara apre ad un ritorno sul ring, per vivere un'ultima nottata da pugile, ma solo per un'occasione benefica e una volta ritirato dalle MMA.\nSakara nei media.\nTelevisione.\nDal 29 agosto 2013 venne trasmesso sul canale DMAX il documentario \"Sakara il Legionario\", totalmente dedicato alla vita di Alessio, sia dentro che fuori dalla gabbia; tra giugno e luglio del 2014 sempre su DMAX and\u00f2 in onda un secondo documentario dal nome \"Sakara back to Brazil\" riguardante il ritorno di Sakara nel paese dove inizi\u00f2 ad apprendere le MMA e che ha dato origine a tale disciplina sportiva, mentre dal 26 novembre ed il 6 dicembre 2014 trasmisero \"Sakara the Fighter\" ovvero un documentario sulla preparazione di Sakara al match di debutto in FFC. Per la stessa rete ha condotto \"Il pi\u00f9 forte\" insieme a Martin Castrogiovanni, con il quale \u00e8 stato co-conduttore di \"T\u00fa s\u00ed que vales\" insieme anche a Bel\u00e9n Rodr\u00edguez su Canale 5.\nNel settembre 2013 Alessio partecip\u00f2 alla seconda edizione del reality show italiano \"Pechino Express\", in coppia con Stefano Venturini; entrambi vennero successivamente eliminati nel corso della quarta puntata.\nSakara fece da conduttore anche nel variet\u00e0 \"Fattore Alfa\", in onda su Rai 2 a partire dal 27 settembre 2014.\nNel marzo 2016 \u00e8 stato un ospite - regalo nella trasmissione \"C'\u00e8 posta per Te\" insieme a \"Paolo Bonolis\"\nVideogiochi.\nAlessio Sakara \u00e8 presente nel roster dei pesi medi del videogioco di MMA \"UFC Undisputed 3\", sviluppato dalla Yuke's e pubblicato dalla THQ nel 2012 per le console PlayStation 3 e Xbox 360: in tal gioco non \u00e8 subito incluso tra i personaggi selezionabili, bens\u00ec \u00e8 tra i contenuti aggiuntivi scaricabili.\nIl 23 febbraio 2013 Sony PlayStation ha annunciato il lancio del progetto #EndlessPlay, un social blog che vuole raccontare le esperienze che ruotano intorno a PS4, la nuova console di Sony. Tra gli sponsee italiani scelti per la promozione del progetto c'\u00e8 anche Alessio Sakara, considerato \u00abl'alfiere italiano delle MMA\u00bb."}
{"id": "1592621", "revid": "767487", "url": "https://it.wikipedia.org/wiki?curid=1592621", "title": "Brian Damage", "text": "Damage ha suonato nel 1979 con The Accelerators con i Genocide ed i Verbal Abuse, prima che Glenn Danzig lo invitasse a far parte dei Misfits come l'ultimo di una lunga serie di batteristi.\nEntra nel gruppo nell'ottobre 1983, poche settimane prima dello spettacolo di Halloween a Detroit. La sua prima apparizione con la band \u00e8 anche considerato lo spettacolo d'addio della formazione horror punk. Completamente ubriaco prima del concerto, non era in grado di suonare, cos\u00ec che Doyle lo accompagn\u00f2 fuori dal palco prima della fine del concerto. Todd Swalla dei Necros lo sostitu\u00ec per il resto dello spettacolo.\nDopo i Misfits, Brian rimase a New York e suon\u00f2 con Hellbent, The Kretins, The Hellhounds, The Skulls, Angels In Vain, Princess Pang, Raging Slab e The Diamondbacks.\nSuccessivamente s\u00ec trasfer\u00ec a Los Angeles, dove ha vissuto fino alla morte, dove suon\u00f2 o registro con Wink, Pressurehed, Baron Jive, Sylvain Sylvain, The Light Bachwood Movement, Link Protrudi And The Jaymen, Paul Inman, Marioux, Low Pop Suicide, 3 Day Wheely, Bortek, Susanna Hoffs, Doppler, The Fuzztones e Tramdriver.\nHa anche suonato dal vivo con Kathy Fisher (con Drew Ross), Sages &amp; Seers (con due componenti dei Fuzztones), African Violet (con Rita D'Albert), Tim Harrington, $100 Band (con Drew Ross e Gary Eaton), Jason Falkner, Woozy e Dave Vanian and the Phantom Chords, ed ha registrato demo con Zoe Poledouris And Bubble Gun (con Teddy Thompson), Bijou Phillips, Swirl 360 (con Roger Manning), Tallulah, Marie Wilson, Michael Hately, Kim Richey, Billy Idol, Tom Anderson, Leah Andreone e Colony.\n\u00c8 scomparso nel 2010 a 46 anni a causa di un cancro."}
{"id": "1592625", "revid": "307923", "url": "https://it.wikipedia.org/wiki?curid=1592625", "title": "Pasquale Arzuffi", "text": "Biografia.\nAllievo, tra gli altri, di Ponziano Loverini all'Accademia Carrara di Bergamo, inizia la propria attivit\u00e0 di affrescatore molto presto, attorno al 1920, lavorando alla volta della seconda sagrestia della parrocchiale di Zanica. \nFino all'inizio degli anni trenta la sua attivit\u00e0 si svolse principalmente nell'ambito della provincia bergamasca, mentre nel 1931 l'allora Nunzio Apostolico a Sofia mons. Angelo Roncalli, futuro Papa Giovanni XXIII, lo chiam\u00f2 insieme al decoratore Fermo Taragni, per gli affreschi alla Legazione Apostolica della capitale bulgara. \nNello stesso periodo Arzuffi lavor\u00f2 presso alcune dimore private ad Atene e Costantinopoli e nel 1932 presso la chiesa di San Giuseppe a Sofia.\nEbbe inizio per l'artista un periodo di intensa attivit\u00e0 che lo port\u00f2 dapprima nei pressi di Genova, successivamente a Novara e al Santuario della Madonna di Loreto. Nel 1936 fu a Novara, sei anni pi\u00f9 tardi a Codogno e l'anno successivo a Fombio. \nNel 1939 prese parte alla decima \"Mostra Sindacale d'Arte\" della Sezione di Bergamo.\nNel 1946 partecip\u00f2 alla prima \"Mostra nazionale d'Arte sacra\" di Bergamo. Nel 1950 dipinse nella Basilica di Sant'Angelo Lodigiano un intero ciclo dedicato alla vita della Santa Francesca Cabrini.\nVanno menzionati i numerosi lavori compiuti nelle chiese bergamasche (Chiesa San Lorenzo Martire di Redona), oltre ad alcune opere compiute nella parrocchiale della Bovisa e di San Colombano al Lambro e le collaborazioni con il figlio Luigi, anch'egli pittore, tra cui l'affresco nel catino absidale della chiesa di San Giovanni Battista a Rimini.\nAlla radice dello stile di Pasquale Arzuffi sta la solida tradizione pittorica lombarda, come afferma il critico Amanzio Possenti, che si sostanzia di sapiente conoscenza della figura e delle proporzioni architetturali. Conoscenza esercitata attraverso un esercizio continuo che si esplica attraverso una grande intensit\u00e0 di segno, sia nei lavori di carattere religioso ma anche nelle cosiddette opere minori e nei lavori a cavalletto."}
{"id": "1592629", "revid": "287204", "url": "https://it.wikipedia.org/wiki?curid=1592629", "title": "Gamma Velorum", "text": "Gamma Velorum (\u03b3 Vel / \u03b3 Velorum), detta anche Regor, \u00e8 una stella multipla della costellazione delle Vele. Nonostante gli sia attribuita la lettera \u03b3, essa \u00e8 in realt\u00e0 la stella pi\u00f9 brillante di questa costellazione. Ci\u00f2 \u00e8 dovuto al fatto che quando nel XIX secolo la grande costellazione Argo fu divisa in tre costellazioni pi\u00f9 piccole (Carena, Poppa e Vele), le stelle di Argo mantennero la loro nomenclatura Bayer: Carena ha Alfa (Canopo), Beta (Miaplacidus) e Epsilon (Avior), le Vele hanno, appunto, Gamma e Delta, la Poppa ha Zeta (Naos), e cos\u00ec via.\nIl nome \"Regor\", invece, deriva dal nome \"Roger\" letto al contrario. Gamma Velorum \u00e8 stata chiamata cos\u00ec in tempi moderni in onore di Roger Chaffee, uno degli astronauti periti nell'incidente dell'Apollo 1. Infine Gamma Velorum ha anche un terzo nome di origine araba: Suhail o Al Suhail al-Muhlif. Tuttavia tale nome genera confusione perch\u00e9 \u00e8 attribuito anche a Lambda Velorum.\nOsservazione.\nSi tratta di una stella situata nell'emisfero australe. La sua posizione fa s\u00ec che sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale. Essendo di magnitudine +1,78, la si pu\u00f2 osservare anche dai piccoli e medi centri urbani senza difficolt\u00e0.\nIl periodo migliore per la sua osservazione nel cielo serale ricade nei mesi compresi fra febbraio e giugno; nell'emisfero sud \u00e8 visibile anche per buona parte dell'inverno, grazie alla declinazione australe della stella, mentre nell'emisfero nord pu\u00f2 essere osservata in particolare durante i mesi primaverili boreali.\nMagnitudine e distanza.\nCon una magnitudine apparente di +1,78, Gamma Velorum \u00e8 una delle stelle pi\u00f9 luminose della volta celeste. La sua distanza dalla Terra non \u00e8 nota con esattezza. Le misure con il metodo della parallasse danno un valore di 840 anni luce, ma a tale distanza non sono pienamente affidabili. Il sistema deve quindi essere studiato tramite metodi indiretti. Il catalogo Hipparcos di Anderson indica una distanza maggiore, di circa 1256 anni luce.\n\u03b3\u00b2 Velorum.\nGamma Velorum \u00e8 un sistema complesso costituito da almeno sei stelle. La componente principale, chiamata \u03b3\u00b2 Velorum o \u03b3 Velorum A, \u00e8 in realt\u00e0 a sua volta binaria spettroscopica, cio\u00e8 non risolvibile mediante gli attuali telescopi. Tale binaria \u00e8 costituita da una Wolf-Rayet e da una massiccia stella di tipo O. Le Wolf-Rayet (WR) sono stelle molto massicce che hanno raggiunto uno stadio estremamente avanzato della loro evoluzione e che hanno perso buona parte della loro massa originaria a causa dell'intensissimo vento stellare da esse emanato. La perdita degli strati superficiali della stella scopre il suo nucleo di elio. Ci\u00f2 comporta due caratteristiche peculiari delle WR: la loro superficie \u00e8 dominata dall'elio anzich\u00e9, come di solito avviene, dall'idrogeno; inoltre la loro temperatura superficiale \u00e8 molto elevata, pi\u00f9 elevata di quella delle stelle di tipo O. La WR di \u03b3\u00b2 Velorum \u00e8 la meglio conosciuta di questo tipo di stelle e probabilmente la pi\u00f9 vicina a noi.\nL'intenso vento stellare proveniente dalla componente WR di \u03b3\u00b2 Velorum rende lo studio del sistema particolarmente complesso. Recenti osservazioni, condotte all'Osservatorio di La Silla, hanno permesso di stabilire che la WR, di classe spettrale WC8 (cio\u00e8 ricca di carbonio e con una temperatura superficiale di 57 000 K), ha una luminosit\u00e0 pari a 100 000 volte quella solare, una massa pari a una decina di volte quella del Sole e un raggio 3,2 volte quello solare. Essa perde massa a ritmi molto elevati a causa del suo intenso vento stellare: ogni anno questa stella perde una massa pari a 1/100\u00a0000 della massa del Sole (ossia pi\u00f9 di cento milioni di volte il tasso di perdita di massa del Sole a causa del vento solare).\nLa compagna della WR \u00e8 una stella di classe spettrale O7.5V. Le difficolt\u00e0 che contraddistinguono lo studio di questo sistema rendono questa classificazione non certa. Alcuni cataloghi riportano O9.5 quale classificazione di Harvard e I o III quale classificazione MKK. Assumendo O7.5V quale classe spettrale, la stella avrebbe una temperatura superficiale di 32 500 K, una luminosit\u00e0 pari a 180 000 volte quella del Sole, un raggio 13 volte quello solare e una massa pari a una trentina di volte quella del Sole. Poich\u00e9 la WR \u00e8 la pi\u00f9 evoluta delle due stelle, essa originariamente aveva una massa maggiore di quella della sua compagna, visto che le stelle pi\u00f9 massicce evolvono pi\u00f9 velocemente. Si stima che in origine la WR avesse una massa pari a 40 volte quella del Sole. Il destino di entrambe le componenti \u00e8 quella di esplodere in due supernovae.\nLe due stelle orbitano l'una intorno all'altra in 78,5 giorni. La loro distanza dovrebbe essere poco superiore a 1 UA. I venti stellari provenienti dalle due componenti si scontrano fra loro producendo raggi X.\n\u03b3\u00b9 Velorum e le altre componenti.\n\u03b3\u00b9 Velorum o \u03b3 Velorum B \u00e8 una gigante di magnitudine 4,2 e di tipo spettrale B1IV. \u00c8 separata 42 secondi d'arco da \u03b3\u00b2 Velorum ed \u00e8 risolvibile anche con un semplice binocolo. Ha una temperatura superficiale di circa 20 000 K e una massa compresa fra le 5 e le 11 masse solari. Forse \u00e8 anch'essa una stella binaria con una compagna di modeste dimensioni (0,8-1,4 masse solari).\n\u03b3 Velorum C \u00e8 una stella di classe spettrale A0 e di magnitudine 8,5, separata da \u03b3\u00b2 Velorum di 63 secondi d'arco; \u03b3 Velorum D e \u03b3 Velorum E formano un ulteriore sistema binario separato 93 secondi d'arco da \u03b3\u00b2 Velorum: \u03b3 Velorum D \u00e8 una stella di classe A0 e di magnitudine 9,4; \u03b3 Velorum E \u00e8 una debole stella di 13\u00aa magnitudine."}
{"id": "1592631", "revid": "729019", "url": "https://it.wikipedia.org/wiki?curid=1592631", "title": "Pandolfo V Malatesta", "text": "Biografia.\nFiglio di Niccol\u00f2, nel 1394 ebbe l'investitura di Valdipondo.\nFu compagno d'armi di suo cugino Carlo, per il quale fu podest\u00e0 di Rimini e luogotenente del governo, nel 1405.\nUn anno dopo fu al servizio dei fiorentini e combatt\u00e9 contro Pisa. Stette per vari anni sotto le bandiere di Firenze."}
{"id": "1592632", "revid": "507431", "url": "https://it.wikipedia.org/wiki?curid=1592632", "title": "GPX", "text": ""}
{"id": "1592633", "revid": "75435", "url": "https://it.wikipedia.org/wiki?curid=1592633", "title": "Congregazione Cristiana dei Testimoni di Geova", "text": ""}
{"id": "1592638", "revid": "547034", "url": "https://it.wikipedia.org/wiki?curid=1592638", "title": "Jean-Louis Pons", "text": "Biografia.\nNacque a Peyre in una famiglia di umili origini e ricevette un'educazione elementare. Entr\u00f2 nell'Osservatorio di Marsiglia nel 1789 come custode e assistendo gli astronomi durante le loro osservazioni Jean Louis si fece ben presto una discreta esperienza professionale, impar\u00f2 l'utilizzo di tutti gli strumenti astronomici e dimostr\u00f2 una grande abilit\u00e0 nel ricordare tutte le posizioni dei corpi celesti e nel riconoscerne le variazioni. Utilizz\u00f2 telescopi e cannocchiali da lui progettati: uno sicuramente appartenutogli \u00e8 stato donato dagli eredi al Museo Galileo, dopo la prima Esposizione nazionale di storia della scienza, svoltasi a Firenze nel 1929.\nL'11 luglio 1801 fece la sua prima scoperta di una nuova cometa che fu attribuita a Charles Messier. Da quel giorno Pons scopr\u00ec quasi una cometa all'anno.\nNel 1813 ottenne il posto di astronomo aggiunto, nel 1819 fu chiamato dalla duchessa Maria Luisa di Borbone-Spagna per dirigere l'osservatorio di Lucca e divenne direttore della Specola di Lucca a San Pancrazio. Dopo la morte delle duchessa di Borbone, fu costretto a lasciare Lucca nel 1825 a causa della chiusura dell'osservatorio, e inizi\u00f2 a insegnare astronomia presso il Reale Museo di Fisica e Storia Naturale di Firenze in Via Romana, La Specola, del quale fu nominato direttore dal Granduca di Toscana Leopoldo II.\nTra il 1801 ed il 1827, Pons scopr\u00ec trentasette comete, fino a pochi anni fa pi\u00f9 di ogni altra persona nella storia, motivo per il quale fu soprannominato \"chasseur de com\u00e8tes\". Pons scopr\u00ec inoltre cinque comete periodiche, tre delle quali, 7P/Pons-Winnecke e 12P/Pons-Brooks e 273P/Pons-Gambart, portano il suo nome. Un'altra, osservata il 26 novembre 1818, \u00e8 stata denominata Cometa Encke da Johann Franz Encke, che ne calcol\u00f2 l'orbita ed il suo notevolmente corto periodo. Pons inoltre co-scopr\u00ec la cometa indicata formalmente come \"Pons-Coggia-Winnecke-Forbes\" ed oggi conosciuta come 27P/Crommelin da Andrew Crommelin, che ne calcol\u00f2 l'orbita.\nDal 1827 inizi\u00f2 ad avere problemi di vista e nei primi mesi del 1831 fu costretto a rinunciare definitivamente alle sue osservazioni astronomiche. Mor\u00ec il 14 ottobre 1831."}
{"id": "1592639", "revid": "125906257", "url": "https://it.wikipedia.org/wiki?curid=1592639", "title": "Pwdump", "text": "pwdump \u00e8 un nome di vari programmi per Windows che mostrano gli hash delle password LM e NTLM dell'utente locale dal database \"SAM\" (Security Account Manager) e degli utenti di domini Active Directory in cache sul sistema (mscache). \n\u00c8 ampiamente utilizzato, sia per eseguire il famoso attacco pass-the-hash, sia per brute-force delle password degli utenti. Per funzionare, deve essere eseguito sotto un account di amministratore, o essere in grado di accedere a un account di amministratore sul computer in cui gli hash devono essere scaricati. Pwdump compromette la sicurezza di un sistema perch\u00e9 pu\u00f2 permettere ad un amministratore malintenzionato di accedere alle password degli utenti. \nLa maggior parte di questi programmi sono Open Source.\nFormato pwdump:\n&lt;NomeUtente&gt;:&lt;ID&gt;:&lt;hashLM&gt;:&lt;hashNTLM&gt;:&lt;Commento&gt;:&lt;CartellaHome&gt;:"}
{"id": "1592644", "revid": "1305772", "url": "https://it.wikipedia.org/wiki?curid=1592644", "title": "Follicolo", "text": "Il termine follicolo in anatomia indica una cavit\u00e0 microscopica a forma di sacco.\nSi possono distinguere:\nInoltre, questo termine ha un significato specifico in botanica:"}
{"id": "1592645", "revid": "729019", "url": "https://it.wikipedia.org/wiki?curid=1592645", "title": "Niccol\u00f2 I Malatesta", "text": "Biografia.\nFiglio di Ramberto, nel 1355 combatt\u00e9 per la Chiesa, contribuendo all'occupazione di Sant'Arcangelo e di Verrucchio.\nNel 1356 prese le armi contro Francesco Ordelaffi, difendendo Savignano, ma presso Cesena in uno scontro cadde prigioniero. Rimase in un durissimo carcere per oltre due anni. Fu liberato dal conte Laud.\nNel 1363 venne assoldato dalla repubblica fiorentina durante la guerra di Pisa e in compenso riebbe i castelli di Sambuceto, Palazzuolo e Montevecchio, che erano stati usurpati dai cesenati.\nPare che morisse verso il 1374.\nDiscendenza.\nSpos\u00f2 la figlia di Vieri de' Medici, dalla quale ebbe due figli:"}
{"id": "1592647", "revid": "536103", "url": "https://it.wikipedia.org/wiki?curid=1592647", "title": "Duomo di Berlino", "text": "Il duomo di Berlino \u00e8 il principale luogo di culto luterano della Germania.\nSi trova nel quartiere Mitte, sulla Schlo\u00dfplatz. L'ingresso principale si apre sul \"Lustgarten\".\nTradotta in italiano come duomo o cattedrale, la chiesa non \u00e8 una cattedrale nel senso stretto della parola, perch\u00e9 non \u00e8 mai stata sede d'un vescovo. Il vescovo della Chiesa evangelica di Berlino-Brandenburgo-Slesia e Alta Lusazia ha sede nella \"Marienkirche\".\nStoria.\nLa chiesa originaria venne costruita intorno alla met\u00e0 del XVIII secolo su disegno di Johann Boumann in stile barocco. Nel 1822 venne rimaneggiata in stile neoclassico su progetto di Karl Friedrich Schinkel. Nel 1894 l'imperatore Guglielmo II ordin\u00f2 la demolizione della chiesa e la sua ricostruzione. I lavori iniziarono immediatamente, su progetto dell'architetto Julius Raschdorff in uno sfarzoso stile neobarocco. Venne ultimata nel 1905. \u00c8 uno dei maggiori monumenti dell'et\u00e0 guglielmina.\nIl duomo \u00e8 stato gravemente danneggiato durante la seconda guerra mondiale. Nel corso dei bombardamenti aerei del 24 maggio 1944, venne colpita la lanterna della cupola e si propag\u00f2 per tutta la copertura un furioso incendio che ne determin\u00f2 il crollo. In seguito, il duomo venne restaurato e la cupola ricostruita fra il 1975 e il 1981, in forme pi\u00f9 sobrie con il mancato ripristino delle elaborate lanterne della cupola e dei campanili, dall'architetto G\u00fcnther Stahn. Misura un'altezza di 98 metri e un diametro di 33m .\nFino alla riapertura della chiesa, il 6 giugno 1993, per i servizi religiosi \u00e8 stata utilizzata la cripta del duomo. Nel 2006, poi, \u00e8 stato rimosso il coronamento della lanterna della cupola per un restauro e ricollocato al suo posto nel corso dello stesso anno.\nDescrizione.\nInterno.\nLa struttura interna della chiesa \u00e8 a croce greca con grande aula circolare all'incrocio dei bracci e profonda abside sul lato opposto al portale maggiore. Il braccio d'ingresso e i due laterali sono soppalcati a circa un terzo della loro altezza formando un ampio matroneo sorretto da colonne in marmo nero. Il matroneo posto sopra l'ingresso principale venne adibito a palco destinato alla famiglia reale, mentre quello di sinistra a cantoria per l'organo. L'apparato decorativo dell'interno della cattedrale venne progettato dallo stesso trinc trunc \nL'abside semicircolare accoglie il monumentale altare, proveniente dalla cattedrale precedente, opera di Friedrich August St\u00fcler. Questo \u00e8 costituito dalla mensa in marmo con crocifisso, sorretta da colonnette corinzie, e dall'alzata in legno dorato con le statue dei dodici apostoli. Ai lati dell'altare, vi sono due grandi lampadari barocchi. Le vetrate dell'abside raffigurano scene della vita di Ges\u00f9 e furono dipinte da Anton von Werner. Alla sinistra dell'abside vi \u00e8 il grande pulpito ligneo con base marmorea.\nLa superficie interna della cupola (del diametro di 33 metri) \u00e8 decorata con stucchi dorati e mosaici raffiguranti personaggi biblici. Al centro, in corrispondenza della lanterna, vi \u00e8 una grande vetrata con raffigurante la colomba dello Spirito Santo.\n\"Hohenzollerngruft\".\nAll'interno della cripta del duomo vi sono le tombe di numerosi componenti della famiglia reale prussiana Hohenzollern, tra cui spiccano:\nOrgani a canne.\nSulla tribuna del braccio sinistro del transetto si trova il monumentale organo a canne, costruito nel 1905 dall'organaro tedesco Wilhelm Sauer; a trasmissione pneumatico-tubolare, con i suoi 113 registri per 7269 canne \u00e8 il pi\u00f9 grande organo della Germania. La sua consolle, situata al centro della cantoria, dispone di quattro manuali e pedaliera. La chiesa dispone anche di un organo positivo, l\"opus 97\" di Kristian Wegscheider (2014), di 4 registri.\nNella cappella del battesimo e del matrimonio si trovano due strumenti: un positivo napoletano del XVII secolo e uno strumento della ditta Shuke del 1943 a due manuali e pedale, con 16 registri."}
{"id": "1592648", "revid": "767487", "url": "https://it.wikipedia.org/wiki?curid=1592648", "title": "Piodermite", "text": "Le piodermiti sono dermatiti causate da batteri piogeni, quali streptococchi e stafilococchi. S'innestano sovente su precedenti dermatosi e traumi cutanei.\nEpidemiologia.\nLa piodermite colpisce principalmente in bambini piccoli (2-5 anni) con scarsa igiene personale o dovuta alla puntura di insetti (es. zanzare). Si manifesta soprattutto durante i mesi caldi e umidi dell'estate.\nEziopatogenesi.\nL'infezione s'inizia quando la pelle \u00e8 colonizzata dallo Streptococcus pyogenes, in s\u00e9guito a contatto diretto con persone o con oggetti infetti, dopo di che il microrganismo s'introduce nei tessuti sottocutanei attraverso una lesione della pelle.\nClinica.\nSi tratta di un'infezione circoscritta purulenta della pelle che colpisce principalmente aree esposte (per es. viso, braccia, gambe).\nInizialmente si sviluppano vescicole, che diventano pustole, e in s\u00e9guito si rompono e formano croste. I linfonodi regionali si possono ingrossare, ma i segni sistemici d'infezioni sono rari. \u00c8 tipica la diffusione secondaria dell'infezione causata dal grattamento."}
{"id": "1592649", "revid": "21583", "url": "https://it.wikipedia.org/wiki?curid=1592649", "title": "All Iberian", "text": ""}
{"id": "1592650", "revid": "1938966", "url": "https://it.wikipedia.org/wiki?curid=1592650", "title": "Rotore (meccanica)", "text": "Un rotore \u00e8 la parte rotante attorno al proprio asse, se esiste, di un macchinario per la generazione o la trasmissione di potenza.\nIl termine viene usato se la parte rotante \u00e8 strutturata in maniera tale da contribuire significativamente alla trasmissione di potenza: una ruota a pale di una turbina o il nucleo rotante di un motore elettrico sono chiamati rotori, mentre l'albero a camme di un motore a scoppio no.\nFunzionamento.\nLaddove occorra trasformare il movimento in energia o viceversa, una delle parti della macchina utilizzata dovr\u00e0 essere mobile rispetto all'altra. Una larga classe di queste macchine risolvono il problema utilizzando una parte rotante attorno al proprio asse, detta appunto rotore, che da un lato trasmette o riceve forza e potenza meccanici, e dall'altra riceve o trasmette energia sotto un'altra forma o utilizzando un diverso modo di trasmissione. In contrapposizione, lo statore \u00e8 la parte del macchinario che rimane solidale col terreno o con un altro riferimento fisso, e che spesso (non sempre) \u00e8 anche il veicolo di trasmissione di forza e potenza che interagisce col rotore.\nImpiego.\nViene utilizzato in maggior parte nei motori, tipicamente quelli elettrici, costituiti da un accoppiamento rotore-statore, dove la trasmissione di potenza \u00e8 affidata alle forze elettromagnetiche che si generano fra le due parti, opportunamente alimentate dalla corrente. Il generatore elettrico inverte concettualmente il percorso della potenza, da una sorgente meccanica a una linea elettrica.\nLe turbine sono invece un esempio di macchina generatrice, che riceve potenza dalla pressione del gas o dell'acqua entranti e la trasmettono lungo il proprio asse, mentre lo statore svolge solo una funzione di contenimento ed eventualmente indirizzamento dei fluidi.\nSvantaggi.\nLa necessit\u00e0 di dover controllare i rotori, per modificare ad esempio l'inclinazione delle pale nelle turbine, pone il problema di dover agire tramite contatti mobili, striscianti o volventi poich\u00e9 non \u00e8 possibile fissare nessun componente fisso con l'ambiente al rotore. Questi contatti, specie quelli elettrici, possono rappresentare un punto debole per l'intera apparecchiatura, preferendo nella maggior parte dei casi l'adozione di soluzioni che ne prevedano l'uso il meno possibile."}
{"id": "1592652", "revid": "135224", "url": "https://it.wikipedia.org/wiki?curid=1592652", "title": "Ormone follicolostimolante", "text": ""}
{"id": "1592654", "revid": "149727", "url": "https://it.wikipedia.org/wiki?curid=1592654", "title": "Berliner Dom", "text": ""}
{"id": "1592656", "revid": "438678", "url": "https://it.wikipedia.org/wiki?curid=1592656", "title": "Scarpe grosse", "text": "Scarpe grosse \u00e8 un film italiano del 1940 diretto da Dino Falconi.\nTrama.\nUn contadino eredita dal padre naturale un enorme possedimento di terre selvagge e abbandonate. Con il duro lavoro, senza tener conto delle rimostranze del fratello del defunto, rende la landa desolata una campagna ricca e opulenta. Sposer\u00e0 la figlia del suo nemico.\nProduzione.\nGirato negli stabilimenti SAFA-Palatino di Roma. Il film venne ispirato a Dino Falconi dal film ungherese \"Bors Istvan\" presentato alla Mostra di Venezia nel 1939 e basato sulla commedia di Sandor Hunyadi (da Francesco Savio, \"Ma l'amore no\" (1975, Sonzogno ed.)\nLa critica.\nFilippo Sacchi nel \"Corriere della Sera\" del 30 novembre 1940: \" Un piacevole e grazioso film. Solo nella seconda parte i soggettisti hanno avuto il torto, secondo me, di calcare un tono declamatorio e moraleggiante, bellissimo in un'altra sede, ma qui sproporzionato all'occasione, tipicamente comico sentimentale del soggetto. Ad ogni modo, il complesso \u00e8 francamente divertente. Dino Falconi ha diretto con gusto , con brio e con sicurezza. Amedeo Nazzari \u00e8 lepidissimo nella prima met\u00e0 del personaggio, sinch\u00e9 dura il suo stadio di acclimazione alla ricchezza, poi scavalca di colpo le sfumature: tuttavia il tipo \u00e8 teatralmente riuscito..\""}
{"id": "1592657", "revid": "2028514", "url": "https://it.wikipedia.org/wiki?curid=1592657", "title": "Stemmi ed emblemi degli Stati europei", "text": "Questa \u00e8 una lista degli stemmi e degli emblemi degli stati europei. "}
{"id": "1592662", "revid": "1543377", "url": "https://it.wikipedia.org/wiki?curid=1592662", "title": "Marienkirche (Berlino)", "text": "La Marienkirche (\"chiesa di Santa Maria\") \u00e8 la principale chiesa protestante di Berlino, in Germania. Si trova nel quartiere Mitte, all'interno del grande spazio verde presso la torre della televisione.\n\u00c8 sede del vescovo della Chiesa evangelica di Berlino-Brandenburgo-Slesia e Alta Lusazia. \u00c8 posta sotto tutela monumentale (\"Denkmalschutz\").\nStoria e descrizione.\nFondata per prima volta, in pietra, verso il 1270, venne ricostruita completamente in laterizi dopo l'incendio del 1380 in stile gotico, secondo i canoni del Gotico baltico. La torre venne dotata del coronamento gotico-barocco nel 1790 su disegni di Carl Gottardo Langhans da Landshut.\nUsc\u00ec indenne dalla seconda guerra mondiale.\nL'interno, del tipo a Hallenkirche, \u00e8 diviso in tre navate da pilastri a fascio che sorreggono volte a crociera.\nOpere.\nVi si conservano pregevoli opere d'arte:"}
{"id": "1592664", "revid": "126257", "url": "https://it.wikipedia.org/wiki?curid=1592664", "title": "Model Year", "text": ""}
{"id": "1592665", "revid": "124491517", "url": "https://it.wikipedia.org/wiki?curid=1592665", "title": "Museo storico della Liberazione", "text": "Il Museo storico della Liberazione di Roma raccoglie documenti originali, cimeli, giornali e manifesti, volantini, scritti e materiali iconografici relativi all'occupazione nazifascista di Roma e alla lotta che valse alla citt\u00e0 di Roma la medaglia d'oro al valor militare per la guerra di Liberazione nell'ambito della Resistenza italiana durante la Seconda guerra mondiale.\nIl Museo ha sede nei medesimi locali dell'edificio in via Tasso che, durante l'occupazione nazifascista di Roma, divenne tristemente famoso come luogo di reclusione e tortura da parte delle SS per oltre 2000 antifascisti, molti dei quali caddero fucilati a Forte Bravetta o uccisi alle Fosse Ardeatine.\nLe celle restaurate come i tedeschi in fuga le lasciarono, popolate dalle memorie e persino dai graffiti originali tracciati da chi vi pat\u00ec tortura e privazioni prima di vedersi strappata la vita, sono testimoni del dramma e della scelta civile di italiani di ogni ceto e di ogni famiglia politica che diedero vita alla Resistenza. Non si tratta quindi di un museo nel senso pi\u00f9 comune del termine, ma piuttosto di un realistico e reale monumento, un documento storico che ne contiene altri e le cui stesse pareti sono testimoni capaci di suscitare emozione.\nAl Museo \u00e8 annessa una biblioteca che raccoglie testi, collezioni di giornali, opuscoli e materiali relativi soprattutto alla guerra, alla Lotta di Liberazione e ai movimenti politici che l'animarono.\nStoria dell'edificio.\nL'edificio che attualmente ospita il Museo fu costruito sul finir degli anni trenta su terreno per iniziativa di Francesco Ruspoli, I duca di Morignano (1891-1970). Appena terminato, lo stabile di quattro piani pi\u00f9 attico, con due ingressi in via Tasso 145 e 155 e giardino interno, fu affittato all'ambasciata tedesca a Roma - allora ubicata nella Villa Wolkonsky - in via Conte Rosso, a soli trecento metri di distanza.\nVia Tasso si trova nel rione Esquilino, nei pressi della basilica di San Giovanni in Laterano e di piazza Vittorio Emanuele II. \nIl terreno era occupato in origine da villa Giustiniani, e fu edificato nell'ultimo ventennio del XIX secolo, prevalentemente con fabbricati destinati a civile abitazione o a collegi ed istituzioni religiosi, come l'attiguo collegio Santa Maria, affacciato su viale Alessandro Manzoni, sul quale si immette via Tasso. Il giardino di pertinenza del fabbricato che ora ospita il museo confina con un lembo superstite del giardino della villa Giustiniani, lungo via Berni, che ne include la palazzina superstite, ora affidata ai francescani. \nL'area include diversi ruderi romani, inclusa una struttura ad esedra il cui profilo curvo verso \u00e8 ribadito dall'edificio verso est, sul lato opposto alla facciata nella quale si aprono i due portoni ai civici 145 e 155.\nSede diplomatica ed Istituto culturale tedesco.\nL'ambasciata tedesca ne fece sede del proprio ufficio culturale e degli addetti militari e di polizia. Quest'ultimo incarico fu assunto dall\"hauptsturmf\u00fchrer\" (capitano) delle SS Herbert Kappler nelle vesti di \"attach\u00e9 diplomatico\". Kappler, come funzionario della \"Sicherheitspolizei\" (Polizia di sicurezza o SIPO, dalla quale dipendeva la Gestapo), ottenne sin dal 1939 libero accesso presso il Ministero dell'interno italiano.\nCarcere e caserma delle SS.\nSubito dopo l'avvenuta occupazione militare tedesca di Roma (11 settembre 1943, seguita alla mancata difesa della capitale italiana), l'edificio fu interamente destinato a sede della SIPO e dello SD, alla cui guida rimase sempre Kappler, frattanto promosso al grado di \"Obersturmbannf\u00fchrer\" (tenente colonnello).\nMentre l'ala sinistra, al civico 155, fu adibita a caserma ed uffici delle SS, su decisione dello stesso Kappler in quella destra, al civico 145, fu installato il tristemente noto Hausgef\u00e4ngnis, letteralmente \"casa-prigione\". Questo era un carcere provvisorio giustificato dalla necessit\u00e0 di tenere le persone arrestate a disposizione durante lo svolgimento delle indagini. Le due ali dell'edificio erano collegate tra loro tramite corridoi passanti al primo ed al terzo piano.\nNell'ala destinata a carcere le stanze degli appartamenti ai piani dal secondo al quinto furono trasformate in celle (alcune organizzate in \"sezione femminile\"), mentre piano terra e seminterrato vennero destinati a magazzino. Gli appartamenti al primo piano furono impiegati per ospitare la fureria, l'ufficio matricola e l'archivio. In tali locali erano conservati gli effetti personali dei prigionieri e le loro schede personali.\nLa trasformazione degli appartamenti in prigione fu eseguita in modo pratico e sbrigativo. Rimossi gli arredi mobili, le camere, le cucine e i ripostigli furono semplicemente convertiti in celle murando dall'interno le finestre (con gli avvolgibili abbassati all'esterno; i ripostigli erano ciechi e angusti) e applicando una grata in ferro nel sopraluce (circa 70x50 cm) delle porte per civile abitazione in legno tamburato, lasciate in opera, nelle quali venne creato uno spioncino semplicemente praticandovi un foro protetto da un dischetto in compensato ruotabile dall'esterno. \nIl bagno di ogni appartamento fu lasciato alla propria funzione, anch'esso con la finestra murata ed un sopraluce con grata.\nLe celle ricavate nei ripostigli erano destinate alla segregazione, le altre ospitavano pi\u00f9 reclusi. Alle pareti vennero lasciati i rivestimenti esistenti (piastrelle a mezza altezza nei servizi, carta da parati e pittura decorative nelle stanze).\nL'impianto elettrico esistente fu disattivato e, in un primo momento, le celle ricevevano un po' di luce e d'aria esclusivamente dai sopraluce che affacciavano tutti sul locale d'ingresso dell'appartamento, privo di finestre. Con l'aumentare del numero dei prigionieri reclusi la situazione igienica si fece oltremodo precaria e, a partire dal febbraio del 1944, fu deciso di aprire delle piccole feritoie (25x15cm circa) alla base della muratura di tamponatura delle finestre, in modo da fornire pi\u00f9 aria e luce ai vani. Tali aperture erano protette all'interno da una grata e all'esterno da una piastra metallica. Le celle vennero inoltre illuminate - escluse quelle di segregazione - installando in ciascun vano una lampadina elettrica.\nNella primavera successiva l'affollamento del carcere divenne tale da spingere i tedeschi alla creazione di ulteriori aperture per l'aerazione (40x25 cm circa) nella muratura di tamponatura delle finestre, presso il soffitto, a circa 2,5 metri dal pavimento, protette dall'esterno con una bocca di lupo. Vennero inoltre riaperte le finestre dei bagni, cui vennero apposte robuste inferriate, ma vi furono rimosse le porte, in modo da poter controllare a vista i reclusi quando vi accedevano, ottenendo anche l'effetto di umiliarli. Le celle erano prive di altri arredi se non dei tavolacci individuali da impiegare come brande, quasi sempre insufficienti rispetto al numero dei reclusi, diversi dei quali erano pertanto costretti a dormire direttamente sul pavimento.\nLe condizioni dei reclusi.\nLe condizioni dei prigionieri del carcere di via Tasso erano senz'altro peggiori anche di quelle sofferte dai detenuti nei Bracci 3 e 4 del carcere romano di Regina Coeli, anch'essi gestiti dai tedeschi.\nAppena giunti alla prigione i detenuti erano registrati e, di norma, venivano privati degli effetti personali, raccolti all'ufficio matricola. Ad ognuno venivano date in dotazione una coperta militare, una gavetta metallica ed un cucchiaio di legno.\nAlle 07:00, suonata la sveglia, i prigionieri dovevano rapidamente mettersi in ordine e piegare nel modo prescritto la propria coperta ed attendere composti l'ispezione dei carcerieri, guidata da un sottufficiale delle SS, alla cui discrezione erano affidate eventuali richieste di visita medica. La visita il pi\u00f9 delle volte non era concessa, neanche a chi era visibilmente sofferente.\nErano teoricamente previste visite mediche di routine il marted\u00ec ed il venerd\u00ec, ma solo raramente venivano effettuate.\nA ispezione terminata, ogni singolo gruppo di prigionieri rinchiusi in una cella veniva portato collettivamente al bagno, anche d'inverno a torso nudo, e ciascuno aveva a disposizione solo due minuti per le abluzioni. Il passaggio al bagno era obbligatorio e non teneva conto delle condizioni fisiche di ciascuno, che potevano anche essere serie ad esempio per le torture subite durante gli interrogatori.\nI prigionieri ritenuti meno pericolosi, detenuti per imputazioni meno gravi, erano quindi impegnati sotto sorveglianza nello svolgimento di servizi quali la pulizia degli ambienti, delle celle, dei servizi, dei corridoi e delle scale, o persino la sistemazione e la cura del giardino interno di pertinenza del carcere. Tali servizi erano persino ambiti, in quanto il duro regime carcerario non consentiva alcuno svago, neanche la lettura, e di norma le conversazioni tra detenuti erano vietate e duramente represse. Non era previsto l'accesso a conforti religiosi, n\u00e9 visite dei parenti.\nL'unico pasto della giornata veniva servito per pranzo, ad orari variabili, in quanto esso giungeva da Regina Coeli, non essendo il carcere di via Tasso dotato di proprie cucine per i pasti dei detenuti. \nDi norma il pasto consisteva in 3/4 di litro di una brodaglia molto lenta con qualche pezzo di patate e verdure (normalmente cavoli), senza sale o spezie, versata nella gavetta individuale in dotazione, accompagnata da due panini da circa 1 etto l'uno. I prigionieri assenti al momento della distribuzione - ad esempio perch\u00e9 sottoposti a interrogatorio - semplicemente saltavano il pasto. Nella primavera del 1944, con le crescenti difficolt\u00e0 di approvvigionamento che fecero dilagare la fame in citt\u00e0 anche tra le truppe tedesche, la razione quotidiana di brodaglia venne ridotta a mezzo litro. Tale magrissima razione poteva essere integrata una volta alla settimana dalle famiglie dei reclusi, che potevano recare ad ogni singolo congiunto un solo uovo sodo assieme ad un cambio di biancheria. Null'altro era concesso ed il cambio era esaminato per evitare fosse occasione di passaggio di messaggi. In diverse occasioni, tuttavia, tali messaggi passarono ugualmente, occultati cucendoli all'interno di risvolti o mascherandoli da rammendi nella cui trama era possibile a fatica leggere parole.\nTra le 17:00 e le 20:00 i prigionieri potevano nuovamente recarsi al bagno, ove lavavano la gavetta e la riempivano d'acqua da bere, che doveva bastare sino al mattino successivo. Alle 20:00 suonava il silenzio e per nessun motivo era consentito uscire dalle celle sino alle 07:00 del mattino seguente. Era inoltre proibito parlare anche tra prigionieri della stessa cella e chi avesse contravvenuto poteva essere punito, ad esempio con la segregazione nelle celle ricavate dai ripostigli.\nNon era infrequente, tuttavia, che i detenuti fossero strappati dalle loro celle nel cuore della notte per essere privati del sonno e sottoposti a lunghi interrogatori, spesso accompagnati da sevizie e da vere e proprie torture, al fine di far loro rivelare gli organigrammi delle organizzazioni resistenziali clandestine e tradire i propri compagni consentendone l'arresto. Anche feriti e lividi per le percosse e le torture subite, i detenuti venivano ricondotti di norma direttamente nelle loro celle a termine interrogatorio, al fine di terrorizzare i loro compagni.\nLa fine del carcere e la liberazione.\nDurante la liberazione di Roma, il 4 giugno 1944, l'edificio che ora ospita il Museo fu sgomberato in tutta fretta dai nazisti, che approntarono due autocarri per trasferire i prigionieri a Verona. Per un guasto ad uno dei camion (uno SPA) adibiti al loro trasporto, furono costretti ad abbandonare nell'edificio, sotto chiave, i detenuti che non poterono trasferire: tra questi vi erano anche il comandante delle Brigate Matteotti Giuseppe Gracceva, il docente Arrigo Paladini (poi divenuto direttore del Museo istituito proprio nello stabile di Via Tasso) ed il grafico e pittore Sergio Ruffolo. Poco dopo l'allontanamento dei tedeschi, lo stabile fu preso d'assalto dalla popolazione, che liber\u00f2 i prigionieri e lo saccheggi\u00f2. Nelle stesse ore, l'altro gruppo di 14 reclusi in via di trasferimento, tra i quali il sindacalista socialista ed ex-deputato Bruno Buozzi, venne sommariamente passato per le armi in localit\u00e0 \"La Storta\", lungo la via Cassia, sulla via di fuga dei tedeschi in ritirata, in quello che viene ricordato come l\"'Eccidio de La Storta\".\nIl 19 febbraio del 1944 il dottor Rodosindo Cardente fu chiamato per assistere un paziente in via Tasso n. 155, scoprendo in quel momento le tremende condizioni in cui versavano i prigionieri ivi reclusi tra cui il colonnello Giuseppe Cordero Lanza di Montezemolo. Dopo il licenziamento del medico incaricato dell'istituto, Cardente fu obbligato contro il suo volere dai tedeschi a prenderne il posto, diventando cos\u00ec testimone delle torture ordinate da Herbert Kappler. Il dottore si adoper\u00f2 con solerzia per mantenere in vita i reclusi, nonostante le precarie condizioni igieniche in cui versavano e le torture subite, nella speranza che gli Alleati arrivassero presto a liberare Roma e i prigionieri di Via Tasso. Al termine della guerra, la sua testimonianza fu decisiva per inchiodare Kappler alle proprie responsabilit\u00e0.\nLo stabile di Via Tasso fu quindi occupato da famiglie di sfollati che avevano perso la loro casa a causa della guerra.\nNascita del Museo.\nIl 15 giugno 1950 la principessa Josepha Ruspoli in Savorgnan di Brazz\u00e0, proprietaria dell'immobile, sigl\u00f2 un atto di donazione allo Stato di quattro degli appartamenti che erano stati impiegati come carcere, perch\u00e9 fossero destinati ad ospitare in via esclusiva e permanente un \"Museo storico della lotta di Liberazione in Roma\".\nTra il 1953 e il 1954 le ultime famiglie di sfollati che ancora occupavano l'edificio ottennero nuovi alloggi e lasciarono lo stabile.\nVenne quindi costituito un \"Comitato per la realizzazione del Museo\" che cur\u00f2 la raccolta di documenti e cimeli da custodire ed esporre raccogliendoli anche grazie ad appelli alla cittadinanza.\nA presiedere il Comitato fu chiamato l'allora presidente dell'Istituto Storico del Risorgimento, Alberto Maria Ghisalberti. La realizzazione del museo fu curata, per incarico del Ministero della pubblica istruzione, dal direttore della Biblioteca di Archeologia e Storia dell'arte, Guido Stendardo, ex membro del CLN di Modena per la Democrazia Cristiana.\nIl 4 giugno 1955 il Presidente della Repubblica Giovanni Gronchi inaugur\u00f2 il primo nucleo del Museo costituito negli appartamenti siti al pian terreno ed al secondo piano.\nIl 14 aprile 1957 il Museo venne riconosciuto come Ente Pubblico sotto al tutela del Ministero della pubblica istruzione con Legge 14 aprile 1957, n. 277. La vigilanza sul Museo \u00e8 poi passata al ministero dei Beni Culturali. La sezione al terzo piano fu inaugurata il 4 agosto 1957.\nStoria del Museo.\nGli ambienti donati per la realizzazione del museo furono sottoposti a restauro e ricostruzione, in modo da restituire quasi intatti gli ambienti dell'ex carcere e, al contempo, renderne praticabile la visita; inoltre, le diverse celle furono arredate con esposizioni permanenti di documenti, immagini e cimeli relativi alla funzione di prigione, ai suoi reclusi e ai principali eventi legati all'occupazione nazifascista e alla Resistenza. L'allestimento fu realizzato prendendo a modello quello all'epoca applicato nei sacrari e memoriali militari.\nA partire dal 1969, a seguito della morte di Giulio Stendardo, il museo decadde e fu trascurato sino a che, nel 1980 torn\u00f2 ad essere valorizzato per iniziativa del nuovo presidente, il senatore Paolo Emilio Taviani, medaglia d'oro della Resistenza, una delle figure principali del Movimento Partigiano in Liguria e membro del CLN, poi pi\u00f9 volte ministro e uomo politico della DC. Taviani conserv\u00f2 l'incarico sino alla sua morte, avvenuta a Roma il 18 giugno 2001.\nNella sua attivit\u00e0 Taviani fu coadiuvato e sostenuto con passione dal nuovo Direttore, il professor Arrigo Paladini, ex detenuto del carcere - miracolosamente scampato alla morte essendo rimastovi abbandonato il 4 giugno 1944 - e in seguito dalla moglie di questi, la signora Elvira Sabbatini Paladini, che ha diretto a lungo il Museo. Attualmente (2009) il direttore del Museo \u00e8 il professor Antonio Parisella.\nLa valorizzazione del Museo fu tesa principalmente a conferire forza e continuit\u00e0 all'istituzione come luogo della Memoria da conservare e da trasmettere, incoraggiando in particolare le visite guidate dedicate alle scuole, specialmente per le quali al pianterreno \u00e8 stata recentemente realizzata una piccola aula didattica e per conferenze. L'affluenza di visitatori \u00e8 cos\u00ec cresciuta stabilizzandosi intorno alle quindicimila unit\u00e0 annue (2007).\nNel frattempo l'intera ala dell'edificio con accesso al civico n. 145 fu sottoposta a vincolo per il suo notevole interesse storico e gli appartamenti tuttora non trasformati in Museo sono sottoposti al diritto di prelazione dello Stato.\nIl Museo fu oggetto di un attentato dinamitardo di stampo antisemita nella notte tra il 22 e il 23 novembre 1999, che fortunatamente provoc\u00f2 scarsi danni. L'8 dicembre 1999 si tenne un'affollata manifestazione di esecrazione per l'attentato e di solidariet\u00e0 al museo da parte della popolazione romana e delle istituzioni.\nNel 2001, dopo l'istituzione del Giorno della memoria (Legge 20 luglio 2000 n. 211) l'appartamento all'interno 9 fu acquisito e trasformato in sala espositiva monografica dedicata all'antisemitismo, alle Leggi razziali e alla deportazione degli ebrei romani.\nPi\u00f9 recentemente, il Museo ha realizzato numerose iniziative di ricerca storica e di sviluppo di basi documentarie consultabili tese all'arricchimento del proprio patrimonio e della sua funzione di informazione e di trasmissione della Memoria, avviando inoltre contatti con altri luoghi ed istituzioni dedicati al ricordo della Resistenza Italiana.\nPatrimonio e sale espositive.\nPiano terra.\nIl piano terra non ha conservato l'aspetto originario degli uffici amministrativi impiantativi dai tedeschi ed \u00e8 stato modificato notevolmente soprattutto per la creazione di una sala conferenze, alle cui pareti sono esposti documenti e cimeli relativi alla Resistenza. Tale sala \u00e8 utilizzata soprattutto per le visite didattiche ed in generale per offrire un profilo del Museo ai gruppi organizzati, oltre che per la presentazione di mostre ed eventi, anche avvalendosi di supporti audiovisivi. Vi \u00e8 poi un ufficio di accoglienza, l'archivio, la biblioteca e i servizi.\nSecondo piano.\nAl secondo piano il carcere \u00e8 stato recuperato esattamente cos\u00ec com'era quando i tedeschi lo abbandonarono, anche nei dettagli. Le stesse porte in legno dipinte in grigio, gli stessi parati, le finestre ancora murate, le grate in ferro, gli spioncini, il pavimento, le maniglie, persino gli stessi interruttori dell'impianto elettrico dei primi anni quaranta.\nDal corpo scala attraverso un normale portoncino d'appartamento si accede all'ingresso sul quale si affacciano le celle, cinque in tutto, sono ricavate da tre stanze, una cucina e un ripostiglio. Quello che era il servizio igienico \u00e8 chiuso al pubblico ed adibito ad archivio.\nCella n. 1.\nLa pi\u00f9 grande delle stanze, in origine un salone. Vi furono per questo reclusi un gran numero di prigionieri - tra i quali don Pietro Pappagallo - molti dei quali vittime dell'Eccidio delle Fosse Ardeatine il 24 marzo 1944. Alla loro memoria sono dedicati gli oggetti ed i documenti esposti, da brevi profili dei caduti e sui decorati al valore, sino ad effetti personali trovati sui loro resti quando furono riesumati a fine luglio 1944.\nCella n. 2.\n\u00c8 uno dei luoghi pi\u00f9 impressionanti e significativi del museo. In origine uno stretto ripostiglio di ridottissima cubatura e privo di finestre, la cella era impiegata per segregarvi i prigionieri confinati in isolamento. Le pareti intonacate originali sono protette da lastre trasparenti che proteggono i graffiti tracciati al buio, anche con le unghie, da chi vi era recluso senza speranze. Vi sono i conteggi dei giorni passati in isolamento e delle torture subite, accanto a preghiere, frasi di sfida, coraggio e passione civile, messaggi per chi sarebbe subentrato, sino a vere e proprie lettere e ultime volont\u00e0 incise da chi era reduce da interrogatori sotto tortura o da chi attendeva il proprio turno per essere condotto davanti al plotone d'esecuzione. In questa cella fu detenuto un intero mese Arrigo Paladini, dal suo arresto il 4 maggio 1944 sino a che fu liberato il 4 giugno successivo dalla popolazione dopo che i tedeschi lo avevano lasciato chiuso in cella durante la loro fuga da Roma.\nCella n. 3.\nOspita una mostra monografica a ricordo delle decine di prigionieri antifascisti fucilati a Forte Bravetta, uno dei luoghi pi\u00f9 tragici per la Resistenza romana che, durante i nove mesi dell'occupazione nazifascista di Roma, fu il luogo ove pi\u00f9 numerose furono le esecuzioni fatta eccezione per le Fosse Ardeatine.\nCella n. 4.\nLa cella \u00e8 dedicata alle ultime vittime di via Tasso: i fucilati nell'eccidio de La Storta, compiuto dai tedeschi in fuga verso nord al km. 14 della via Cassia il 4 giugno 1944. I 14 fucilati erano stati evacuati poco prima dal carcere di via Tasso e tra essi v'era Bruno Buozzi, detenuto sotto il falso nome di Mario Alberti.\nCella n. 5.\nEra in origine la cucina dell'appartamento, di cui conserva il lavatoio in pietra, le piastrelle alle pareti e persino una cappa, lasciate in opera dai tedeschi. Il muro che tamponava la finestra - che ha l'infisso originale in legno - \u00e8 sezionato verticalmente a met\u00e0, a scopo illustrativo.\nAnche questo piccolo ambiente fu impiegato come cella d'isolamento.\nVi fu confinato il colonnello del Genio Giuseppe Cordero Lanza di Montezemolo, capo del Fronte Militare Clandestino, fucilato alle Fosse Ardeatine. Oltre ad un busto del Martire, vi sono conservati diversi cimeli che lo riguardano, come la bandiera bianca di fortuna con la quale il colonnello, il 10 settembre 1943 attravers\u00f2 le linee sulla via Tuscolana durante la sfortunata battaglia di popolo per la difesa di Roma per recarsi a trattare con il Feldmaresciallo Albert Kesselring la resa in cambio della concessione dello \"status\" di \"citt\u00e0 libera\" e \"citt\u00e0 aperta\", poi prontamente tradito dai tedeschi una volta concluso l'accordo.\nTerzo piano, interno 8.\nL'appartamento ha una pianta identica a quella del precedente ed \u00e8 conservato come il primo. In questo caso le celle aperte alla visita sono quattro, essendo sia il bagno che la cucina chiusi ed adibiti ad archivio.\nCella n. 11.\nVi \u00e8 rappresentata la cupa atmosfera della guerra, dell'occupazione nazista e del fascismo rifondato nella Repubblica Sociale Italiana attraverso una raccolta di ordini, proclami, ammonizioni, limitazioni alimentari e della libert\u00e0, appelli alla delazione.\nCella n. 12.\nPer molti versi \u00e8 identica alla cella n. 2 del piano inferiore. Tra i graffiti tracciati alle pareti anche quelli lasciati da prigionieri britannici.\nCella n. 13.\nOspita un'ampia mostra che in un certo senso fa da contraltare alla raccolta allestita nella numero 11. Vi sono i giornali clandestini e testimonianze della Resistenza nascente, inclusi esemplari dei chiodi a quattro punte che a decine di migliaia furono clandestinamente prodotti e impiegati per sabotare i trasporti logistici tedeschi che attraversavano la citt\u00e0 ed i suoi dintorni - a dispetto delle vuote proclamazioni di \"citt\u00e0 aperta\" - per alimentare i fronti di Montecassino e di Anzio. Diversi tra i patrioti che producevano tali chiodi furono qui detenuti e furono uccisi alle Fosse Ardeatine. In una teca una pagnotta con inciso l'ultimo messaggio di un giovane condannato a morte: \"coraggio mamma\".\nCella n. 14.\nContinua idealmente la mostra allestita nella cella precedente, con particolare riferimento alla produzione di manifesti, volantini e proclami lanciati dalla Resistenza alla cittadinanza. Vi \u00e8 esposta anche il primo tricolore che sventol\u00f2 sul Campidoglio alla liberazione di Roma, il 4 giugno 1944.\nTerzo piano, interno 9.\nUltimo appartamento acquisito dal museo, non \u00e8 stato riportato all'aspetto originale come i due precedenti, presentando anche qualche differenza planimetrica. \u00c8 occupato quasi interamente da uffici ed archivi del museo, oltre i servizi comuni. Lungo il corridoio di accesso ed in una sala piuttosto ampia posta sopra parte delle celle 11, 12 e 13, \u00e8 stata allestita una mostra che documenta l'antisemitismo a Roma e in Italia dal 1938 in poi, con particolare riferimento alla persecuzione, deportazione e sterminio degli ebrei romani."}
{"id": "1592667", "revid": "767487", "url": "https://it.wikipedia.org/wiki?curid=1592667", "title": "Antonio Logozzo", "text": "Carriera.\nGiocatore.\nTerzino destro, cresce nelle giovanili della Bovalinese. La sua carriera professionistica inizia a 19 anni, in Serie C, nell'. Grazie alla continuit\u00e0 su buoni livelli, passa rapidamente alle categorie superiori: l'anno dopo \u00e8 in Serie B con l', mentre in quello successivo viene chiamato da Costantino Rozzi all', in Serie A.\nLa stagione 1975-1976, quella del debutto in massima categoria, \u00e8 per\u00f2 negativa per la squadra bianconera che retrocede tra i cadetti. L'annata successiva, Logozzo rimane nelle Marche soltanto per tre giornate, dopo di che viene ceduto al dove rester\u00e0 per tre stagioni, l'ultima delle quali conclusa con la retrocessione in Serie B.\nPassa quindi alla dove rimarr\u00e0 pure per un triennio tra i cadetti, quindi viene ceduto in prestito in Serie A al , e nell'estate 1982 passa al , insieme a Giorgio Roselli, Giancarlo Galdiolo e Stefano Brondi, nell'ambito dell'operazione che porta in blucerchiato Roberto Mancini. Con i felsinei disputa una stagione in Serie B e una in Serie C1, segnando in quest'ultima l'unica rete della sua carriera, che risulter\u00e0 decisiva per la promozione tra i cadetti.\nL'annata 1985-1986 lo vede ancora in Serie B con il , ma il campionato finir\u00e0 con la retrocessione della squadra. Dopo una stagione in Serie C1 con la , Logozzo chiuder\u00e0 quindi la sua carriera agonistica nel 1988, in Serie C2, con un ultimo campionato nelle file dell'.\nHa complessivamente totalizzato 126 presenze in Serie A, e 205 in Serie B.\nAllenatore.\nDopo il ritiro inizi\u00f2 una carriera di allenatore che tuttavia rimase limitata alle serie minori, tra le altre sulle panchine di , , , Cariatese e Acicatena, e con il solo acuto di una stagione come tecnico in seconda di Mario Colautti al .\nDopo qualche anno lontano dal calcio, diventa responsabile del reparto Allievi della squadra di Gioiosa Ionica, societ\u00e0 che milita nel campionato locale giovanile."}
{"id": "1592669", "revid": "74801", "url": "https://it.wikipedia.org/wiki?curid=1592669", "title": "Giorno di pioggia", "text": "Il giorno di pioggia \u00e8 la giornata in cui in un determinato luogo, tra le ore 0 e le ore 24, si verifica un evento di precipitazione atmosferica, sia sotto forma piovosa che nevosa, il cui accumulo totale corrisponda almeno alla quantit\u00e0 di 1 millimetro. L'evento \u00e8 rilevato dal pluviometro di una determinata stazione meteorologica.\nEventuali precipitazioni giornaliere inferiori al millimetro, pur venendo registrate dall'apposito strumento, non vanno a costituire nell'insieme un giorno di pioggia, pur venendo conteggiate per il calcolo della piovosit\u00e0 totale.\nUna corretta analisi delle precipitazioni che si verificano in una determinata localit\u00e0, deve tener conto delle medie mensili, stagionali ed annue, sia in millimetri che sotto forma di giorni. Se ad una quantit\u00e0 media molto contenuta corrispondono molti giorni di pioggia, i singoli fenomeni tendono ad essere pi\u00f9 frequentemente di debole o, al pi\u00f9, di moderata intensit\u00e0; al contrario, si registrano quantit\u00e0 medie molto alte ed esigui numeri di giorni di pioggia laddove si verificano fenomeni molto intensi: in quest'ultimo caso, il potenziale rischio alluvionale di quella determinata localit\u00e0 risulter\u00e0 essere pi\u00f9 elevato.\nMentre in meteorologia la soglia minima totale cumulata di precipitazione di un giorno di pioggia \u00e8 stabilita in un millimetro, in agraria e in agrometeorologia viene esaminato maggiormente il dato medio (mensile, stagionale ed annuale) dei giorni con almeno 2 millimetri di pioggia, corrispondenti alla quantit\u00e0 minima necessaria al fabbisogno della maggior parte delle colture e delle specie vegetali."}
{"id": "1592672", "revid": "1543377", "url": "https://it.wikipedia.org/wiki?curid=1592672", "title": "Staatsratsgeb\u00e4ude", "text": "Lo Staatsratsgeb\u00e4ude (\"edificio del Consiglio di Stato\") \u00e8 un edificio di Berlino. Si trova nel quartiere Mitte, sul lato sud di Schlo\u00dfplatz.\nStoria.\nFu costruito nel 1962-64, su progetto degli architetti Roland Korn e Hans-Erich Bogatzky per ospitare il Consiglio di Stato della Repubblica Democratica Tedesca. La facciata asimmetrica contiene il IV\u00b0 portale del Castello di Berlino (abbattuto nel 1950, ma oggi ricostruito) da cui Karl Liebknecht nel 1918 aveva proclamato la Repubblica Socialista Tedesca.\nDal 1990 al 1999 l'edificio non \u00e8 stato pi\u00f9 utilizzato. Quindi ha ospitato (fino al 2001) la sede provvisoria della cancelleria federale.\nDal 2006 ospita una scuola superiore privata, la scuola di management ESMT Berlin.\nL'edificio \u00e8 sotto tutela monumentale (\"Denkmalschutz\") dal 1993."}
{"id": "1592674", "revid": "74185998", "url": "https://it.wikipedia.org/wiki?curid=1592674", "title": "HMS G\u00f6ta Lejon (incrociatore)", "text": ""}
{"id": "1592680", "revid": "1516566", "url": "https://it.wikipedia.org/wiki?curid=1592680", "title": "Olmeto (Marsciano)", "text": "Olmeto \u00e8 una frazione del comune di Marsciano (PG). Il paese si trova a mezza collina (287 ) e si affaccia sulla valle del torrente Genna, da cui partono le colline che segnano il confine con il territorio del comprensorio di Orvieto. Esso si trova a met\u00e0 strada tra le frazioni di Cerqueto e San Valentino della Collina, deviando dalla statale 317 \"Marscianese\". Gli abitanti sono 207.\nOrigini del nome.\nIl toponimo deriva dalla presenza nelle vicinanze, in epoca storica, di una macchia di olmi.\nStoria.\nLe prime notizie risalgono al 1377, quando gli abitanti del paese chiesero aiuto alla citt\u00e0 di Perugia per finanziare la costruzione di un castello, gi\u00e0 progettato. Infatti, trovandosi al confine tra il territorio dei conti di Marsciano e quello del Comune di Perugia, era spesso soggetto a scorribande e assalti. Otto \"probiviri\" vennero inviati da Perugia il 25 luglio, ma essi decisero che la confinante Villanova avrebbe invece dovuto concorrere alle spese di costruzione, in quanto i suoi abitanti avrebbero dovuto rifugiarsi li, alla bisogna.\nNel 1380, nel catasto perugino fatto da \"Simone di ser Giacomo\", Olmeto venne assegnato al contado di Porta San Pietro.\nNel 1478, con la costituzione dei Capitani del Contado, la tassa di Olmeto ammontava ad otto fiorini. Nel 1475 furono assegnati 30 fiorini per la ristrutturazione delle mura castellane.\nNel 1527 l'esercito della Lega saccheggi\u00f2 il castello.\nNel 1534 vi stanziarono alcuni dei 400 fanti inviati dal duca di Urbino per controbilanciare l'avvento dei ghibellini alla guida di Perugia.\nNel 1564, un ulteriore sussidio fu concesso per riparare le mura del castello.\nCultura.\nEventi.\nA settembre vi si svolge la \"Sagra dell'arvoltlo\".\nEconomia.\nL'agricoltura rappresenta una delle principali attivit\u00e0 economiche, assieme all'allevamento zootecnico, tanto che nella valle del Genna si trova un grande impianto di depurazione."}
{"id": "1592686", "revid": "880789", "url": "https://it.wikipedia.org/wiki?curid=1592686", "title": "Schlossplatz", "text": ""}
{"id": "1592687", "revid": "1373765", "url": "https://it.wikipedia.org/wiki?curid=1592687", "title": "Michele Bordo", "text": "Biografia.\nNel 1989 a 16 entra a far parte della segreteria del PCI di Manfredonia.\nSi \u00e8 diplomato all'Istituto magistrale di Manfredonia.\nA 19 anni \u00e8 il consigliere comunale pi\u00f9 suffragato e pi\u00f9 giovane della citt\u00e0.\nNel 1996 \u00e8 eletto Segretario del PDS di Manfredonia.\nNel 1999 \u00e8 eletto Segretario Provinciale dei DS della Capitanata.\nNel 2001 entra nella Direzione Nazionale dei DS e nel 2003 diviene Segretario Regionale dei DS della Puglia a soli 30 anni. Sotto la sua segreteria i DS ed il Centrosinistra riescono a conquistare il governo di tutte le province pugliesi e nel 2005 anche quello della Regione.\nDal 2005 all'aprile 2006 \u00e8 Assessore alla Pubblica Istruzione, Sicurezza, Polizia Municipale e Sanit\u00e0 nella Giunta Campo II del Comune di Manfredonia.\nNel marzo 2007 lascia la segreteria regionale del partito vista l'imminente nascita del Partito Democratico.\nIl 14 ottobre 2007 alle primarie del PD \u00e8 stato eletto Componente regionale e nazionale nella circoscrizione di Manfredonia.\nDal 2006 \u00e8 deputato.\nXV legislatura.\nNel maggio 2006, per le elezioni politiche che hanno decretato la vittoria di Romano Prodi e del centro-sinistra, \u00e8 stato eletto deputato dell'Ulivo per la regione Puglia (circoscrizione XXI).\nXVI legislatura.\nNell'aprile 2008, per le elezioni politiche anticipate \u00e8 nuovamente eletto con il Partito Democratico alla Camera dei Deputati per la regione Puglia.\nXVII legislatura.\nNel dicembre 2012 partecipa alle primarie del PD per esser riconfermato candidato al Parlamento, risulta il pi\u00f9 suffragato dei maschi (unico candidato nella provincia di Foggia) nella circoscrizione Puglia; viene candidato alla Camera dei Deputati al 2\u00ba posto nella lista \"Partito Democratico\" con la coalizione \"Italia. Bene Comune\" guidata da Pier Luigi Bersani.\nNel febbraio 2013, per le elezioni politiche \u00e8 eletto nuovamente alla Camera dei Deputati con il Partito Democratico.\nXVIII legislatura.\nAlle elezioni politiche del 2018 viene rieletto alla camera nel collegio plurinominale Puglia - 04."}
{"id": "1592688", "revid": "2091899", "url": "https://it.wikipedia.org/wiki?curid=1592688", "title": "Friedrich August Theodor Winnecke", "text": "Nacque a Gro\u00df-Heere, una frazione di Heere, vicino ad Hannover. Lavor\u00f2 presso l'Osservatorio di Pulkovo dal 1858 al 1865, dopodich\u00e9 torn\u00f2 in Germania ed insegn\u00f2 astronomia a Strasburgo presso l'osservatorio omonimo dal 1872 al 1881.\nScopr\u00ec o co-scopr\u00ec un gran numero di comete: le comete periodiche 7P/Pons-Winnecke e 27P/Crommelin. Quest'ultima era stata inizialmente indicata \"Pons-Coggia-Winnecke-Forbes\" dai nomi dei suoi scopritori ma le fu successivamente assegnata la denominazione corrente dal nome di colui che ne calcol\u00f2 l'orbita, Andrew Crommelin e le comete non periodiche C/1854 Y1 Winnecke-Dien, C/1867 S1 Baeker-Winnecke, C/1868 L1 Winnecke, C/1870 K1 Winnecke, C/1870 W1 Winnecke, C/1871 G1 Winnecke, C/1874 D1 Winnecke, C/1874 G1 Winnecke, C/1877 G1 Winnecke. Compil\u00f2 un elenco di stelle doppie, il catalogo Winnecke delle stelle doppie, e scopr\u00ec numerose nebulose.\nGli \u00e8 stato dedicato un asteroide, 215423 Winnecke , a sua moglie Hedwig ne \u00e8 stato dedicato un altro, 207 Hedda."}
{"id": "1592695", "revid": "684980", "url": "https://it.wikipedia.org/wiki?curid=1592695", "title": "Kurt Rosenwinkel", "text": "Biografia.\nSi addentr\u00f2 nel mondo della musica attraverso il pianoforte, che ha suonato assieme alla chitarra in alcuni dei primi concerti dal vivo e che utilizza ancora occasionalmente durante la composizione, per poi approdare all'et\u00e0 di 12 anni alla chitarra. Inizialmente il suo modo di improvvisare \u00e8 stato influenzato da chitarristi come Pat Metheny e John Scofield, ma successivamente \u00e8 emerso un suo stile personale con un fraseggio sciolto e lineare, rifacendosi a musicisti degli anni '40 e '50 come Lennie Tristano. Il suo linguaggio musicale ed i suoi accordi sono molto complessi ed avanzati, ispirato molto anche da artisti come George Van Eps e Ben Monder. Ha frequentato la Berklee School of Music per due anni e mezzo prima di abbandonare in giovane et\u00e0 per fare dei tour con Gary Burton, a quei tempi uno dei \"big\" della scuola jazzistica. Successivamente, si spost\u00f2 a Brooklyn dove continu\u00f2 a maturare e divenne subito uno dei chitarristi pi\u00f9 di rilievo e di spicco fra quelli della sua generazione suonando anche con The Human Feel, Paul Motian's Electric Bebop Band, Joe Henderson Group, e the Brian Blade Fellowship.\nNel 1995 ha ricevuto il premio \"Composer's Award\" dal National Endowment for the Arts e ha firmato con la Verve Records. Da allora ha suonato e registrato sia da leader che da accompagnatore con artisti come Mark Turner, Brad Mehldau e molti altri. Il suo album del 2005, Deep Song (2005), vede anche la partecipazione di Mehldau e Joshua Redman. Fra i suoi album degni di nota troviamo \"The Enemies of Energy\", \"The Next Step\" ed un pi\u00f9 sperimentale \"Heartcore\".\nOriginario di Filadelfia, Kurt Rosenwinkel attualmente risiede con sua moglie e i suoi due figli a Berlino, dove ha per anni insegnato al Jazz Institute Berlin.\nNel 2017 \u00e8 stato pubblicato il suo pi\u00f9 recente lavoro discografico da leader, \"Caipi,\" primo album pubblicato dalla neonata casa discografica (di propriet\u00e0 dello stesso Rosenwinkel), \"Hearthcore Records.\" L'album rappresenta una decisa virata stilistica del chitarrista statunitense e primo lavoro in cui Rosenwinkel si cimenta nel ruolo di cantante e polistrumentista.\nStile.\nLo stile di Kurt Rosenwinkel \u00e8 profondamente eterogeneo. Distinto da una notevole tecnica sullo strumento, il fraseggio melodico ed il suo approccio all'armonia risentono delle influenze di artisti come George Van Eps, Tal Farlow, Lennie Tristano, John Coltrane fino ad arrivare ad artisti moderni come Allan Holdsworth e Pat Metheny. Peculiare \u00e8 il suo approccio all'improvvisazione, che esegue cantando nota per nota (e non solo un abbozzo della melodia) spesso anche in un microfono che adopera dal vivo. \u00c8 difficile sentire la sua chitarra libera da effetti e pedali, di cui fa un largo uso e che tradiscono la sua costante ricerca del suono \"ideale\". La sua visione musicale, pur rimanendovi concretamente ancorata, non rimane limitata al mondo del jazz ma risente delle influenze di diversi stili assorbiti ed ascoltati negli anni, incorporando soprattutto influenze Hip-Hop, Rock e classiche.\nDidattica.\nKurt Rosenwinkel \u00e8 molto attivo in ambito didattico partecipando frequentemente a seminari e Clinics nel mondo ed in particolare in Europa. Ha insegnato costantemente al Jazz Institute di Berlino fino al 2016."}
{"id": "1592696", "revid": "115446973", "url": "https://it.wikipedia.org/wiki?curid=1592696", "title": "Application-level gateway", "text": "In informatica un Application-level gateway o ALG \u00e8 una componente di sicurezza dei firewall in una rete di computer, che permette di aggiungere filtri NAT personalizzati al gateway per fornire una migliore traduzione degli indirizzi IP e delle porte nel caso in cui si usino certi protocolli del livello applicazione come FTP, BitTorrent, SIP, RTSP, trasferimento dei file con applicazioni di messaggistica istantanea.\nDescrizione.\nPrincipi di funzionamento.\nFa da intermediario tra la Rete Internet e l'Application Server: ogni richiesta viene interpretata, tradotta, in modo da essere compresa dall'Application Server e depurata, in modo da prevenire il passaggio di contenuti maliziosi o malformati; la richiesta viene poi mandata all'Application Server, la cui risposta verr\u00e0 processata allo stesso modo.\nL'Application-level gateway fa uso di due tipi di proxy:\nFunzioni.\nUn ALG pu\u00f2 fornire le seguenti funzioni:\nQueste funzioni si possono ottenere grazie alla tecnica di analisi dei pacchetti detta \"deep packet inspection\".\nLe stesse funzioni potrebbero essere ottenute usando un proxy server, ma questo richiederebbe una iniziale apposita configurazione dei client.\nLimitazioni.\nL'application-level gateway presenta degli svantaggi, che ne limitano il suo utilizzo:\nImplementazione.\nALG in Microsoft Windows.\nIl servizio \"Application Level Gateway\" in Microsoft Windows fornisce il supporto a plugin di terze parti per consentire il passaggio di protocolli attraverso il Firewall di Windows. I plugin ALG inoltre possono aprire porte e cambiare i dati contenuti nei pacchetti.\nALG in Linux.\nIl framework Netfilter del Kernel di Linux, che serve ad implementare NAT in Linux, fornisce funzionalit\u00e0 e moduli per molte ALG:"}
{"id": "1592697", "revid": "33751", "url": "https://it.wikipedia.org/wiki?curid=1592697", "title": "Schlo\u00dfplatz (Berlino)", "text": "La Schlo\u00dfplatz (tedesco per \"Piazza del castello\") \u00e8 una piazza di Berlino, situata nel quartiere Mitte, sull'isola della Sprea.\nFino al 1950, l'attuale piazza era occupata in gran parte dal Castello di Berlino, abbattuto in quell'anno su ordine del governo della Repubblica Democratica Tedesca; la Schlo\u00dfplatz venne cos\u00ec molto ampliata, fino a diventare limitrofa al \"Lustgarten\", e venne destinata a sede delle manifestazioni di massa. Nel 1951 prese il nome di \"Marx-Engels-Platz\", mantenuto fino al 1994.\nPer tutti gli anni cinquanta si succedettero proposte per la costruzione di un \"edificio centrale\" (nella forma di un grattacielo, su modello di quelli moscoviti). Dopo molte discussioni, fu realizzato il \"Palast der Republik\", e il ruolo \"dominante\" fu lasciato alla torre della televisione.\nAttualmente sorgono sulla piazza il Duomo e lo \"Staatsratsgeb\u00e4ude\" (edificio che ospitava il Consiglio di Stato della RDT). Il \"Palast der Republik\" \u00e8 stato successivamente abbattuto per la ricostruzione, almeno nelle tre facciate principali e in una corte interna, dello \"Stadtschloss\" come Humboldt Forum, e il cui completamento \u00e8 previsto per il 2020.\nAlla fine del 2020 si aggiungeranno, alla sua estremit\u00e0 ovest, due uscite della fermata Museumsinsel lungo la linea U5.\nDalla Schlo\u00dfplatz si diparte in direzione ovest il viale Unter den Linden, la pi\u00f9 famosa strada di Berlino."}
{"id": "1592702", "revid": "161273", "url": "https://it.wikipedia.org/wiki?curid=1592702", "title": "Friedrich Winnecke", "text": ""}
{"id": "1592706", "revid": "486946", "url": "https://it.wikipedia.org/wiki?curid=1592706", "title": "Memory Management Unit", "text": ""}
{"id": "1592707", "revid": "842111", "url": "https://it.wikipedia.org/wiki?curid=1592707", "title": "Karachon", "text": ""}
{"id": "1592709", "revid": "1745361", "url": "https://it.wikipedia.org/wiki?curid=1592709", "title": "Batone", "text": "Nella mitologia greca, Batone era il nome dell'auriga di Anfiarao.\nIl mito.\nBatone colui che guidava la biga del grande eroe discendeva allo stesso modo del padrone da Melampo.\nDurante i feroci combattimenti fra Anfirao ed i suoi nemici, il pi\u00f9 feroce di essi stava per ucciderlo davanti alle mura di Tebe quando Zeus decise di intervenire facendolo sprofondare nell'Ade da vivo.\nBatone, fedele servitore del padrone e orgoglioso di servirlo anche morendo con lui, ebbe culto eroico in Attica.\nPareri secondari.\nSecondo un'altra versione egli sopravvisse alla morte dell'eroe e si trasfer\u00ec in Illiria dove fond\u00f2 la citt\u00e0 di Arpia. Pausania ricorda una statua di Batone fra i regali donati all'oracolo di Delfi."}
{"id": "1592710", "revid": "767487", "url": "https://it.wikipedia.org/wiki?curid=1592710", "title": "Giacinto Mompiani", "text": "La sua memoria \u00e8 affidata anche a questa iscrizione commemorativa:\n&lt;poem&gt;\nA\nGIACINTO MOMPIANI\nCHE PRIMO IN BRESCIA\nA CIVILT\u00c0 E A SCIENZA EDUCO' I SORDOMUTI\nPRIMO VI APERSE SCUOLA\nDI MUTUO INSEGNAMENTO\nINTESE INDEFESSO A MIGLIORARE LA SORTE\nDEL VILLICO, DELL'INFERMO, DEL CARCERATO\nFU DA L'ANNO 1820 UNO DEI PRIMI PROMOTORI\nDELLA LIBERT\u00c0 D'ITALIA\nE NE SOSTENNE INTREPIDO\nI PERICOLI E GLI AFFANNI\nL'AUSTRIACA INQUISIZIONE E IL CARCERE\n&lt;/poem&gt;"}
{"id": "1592714", "revid": "1745361", "url": "https://it.wikipedia.org/wiki?curid=1592714", "title": "Batea (mitologia)", "text": "Batea () \u00e8 un personaggio della mitologia greca. Fu principessa dei Teucri.\nGenealogia.\nFiglia di Teucro, spos\u00f2 Dardano e divenne madre di Ilo ed Erittonio.\nMitologia.\n\u00c8 l'eponima della citt\u00e0 di Bateia e da il nome ad una collina della Troade .\nGli autori bizantini Giovanni Tzetzes e Stefano di Bisanzio scrivono di Batea come sorella di Scamandro (il padre di Teucro) e Tzetzes aggiunge che il nome della moglie di Dardano fosse Arisbe e che lei provenisse da Creta. \nQuesti scritti per\u00f2, non mettono in dubbio la genealogia di questa Batea, piuttosto li fanno sorgere nei riguardi del fatto che i due autori romei si stessero riferendo a questo personaggio."}
{"id": "1592716", "revid": "1745361", "url": "https://it.wikipedia.org/wiki?curid=1592716", "title": "Passalo (cercope)", "text": "Passalo (conosciuto anche come Basala o Olo o Sillo), nella mitologia greca era uno dei due Cercopi. \nFiglio di Oceano e Tia, era insieme al fratello gemello Acmone uno dei pi\u00f9 grandi imbroglioni, ladri e impostori della mitologia greca .\nMitologia.\nPassalo insieme al suo fratello furono celebri ladri che si divertivano per lo pi\u00f9 a prendersi gioco dei grandi eroi compiendo burla e dispetti e rubando cose di cui andavano fieri.\nUn giorno decisero di prendersi gioco del famigerato Eracle e anche se furono avvertiti del pericolo, continuarono nella loro impresa.\nTrasformatosi in zanzare davano fastidio continuo all'eroe che non riusciva a riposare e nel frattempo diedero un'occhiata anche alle sue armi che portava sempre con s\u00e9. Prima che il furto fosse compiuto Eracle riusc\u00ec a catturarli e a farli assumere la loro forma originale.\nAlla fine non riusc\u00ec a punirli come aveva inizialmente desiderato e li lasci\u00f2 fuggire via, Zeus quindi li trasform\u00f2 in scimmie."}
{"id": "1592717", "revid": "43530", "url": "https://it.wikipedia.org/wiki?curid=1592717", "title": "Eugene Weidmann", "text": ""}
{"id": "1592718", "revid": "1745361", "url": "https://it.wikipedia.org/wiki?curid=1592718", "title": "Bargilo", "text": "Nella mitologia greca, Bargilo era il nome di uno dei compagni di Bellerofonte.\nIl mito.\nBargilo, eroe greco di cui si racconta nel mito, compagno di Bellerofonte in molte avventure fu ucciso in una di queste dalla furia del cavallo alato Pegaso da un suo calcio poderoso.\nBellerofonte non dimentico della lealt\u00e0 dell'amico decise di onorarlo dando il nome di una delle citt\u00e0 da lui fondate il suo nome nella Caria, quella citt\u00e0 si chiam\u00f2 Bargilia."}
{"id": "1592719", "revid": "287204", "url": "https://it.wikipedia.org/wiki?curid=1592719", "title": "GreenPhone", "text": ""}
{"id": "1592722", "revid": "619191", "url": "https://it.wikipedia.org/wiki?curid=1592722", "title": "Visual novel", "text": "Le , in inglese letteralmente \"romanzo visivo\", sono un genere videoludico, particolarmente diffuso in Giappone.\nDefinizione.\nUna visual novel \u00e8 un videogioco d'avventura interattiva in cui il personaggio giocante pu\u00f2 effettuare alcune decisioni che influenzano la trama del gioco. Le visual novel sono spesso caratterizzate da una grafica in stile anime e un'animazione limitata o assente, mentre la storia \u00e8 simile a quella di un racconto o di un romanzo. La maggior parte delle visual novel presenta fondali molto dettagliati, una colonna sonora modellata sugli eventi del gioco e in alcuni casi sono presenti anche dei brevi filmati.\nIn Occidente il termine ha incluso numerosi sottogeneri che spaziano dalle avventure testuali ai dating sim. In Giappone si intende come visual novel un videogioco d'avventura con un'interfaccia utente in cui la casella di testo viene posta in sovrapposizione alle immagini, coprendo l'intero schermo, invece di essere confinata nella parte inferiore.\nNei vari sottogeneri che compongono l'universo delle visual novel sono presenti sia videogiochi d'avventura dotati di rompicapi che giochi dal gameplay molto semplice. In quest'ultimi solitamente \nMolte visual novel sono dotate di finali alternativi, alcuni dei quali negativi, che dipendono dalle azioni del giocatore. Nei dating sim spesso i finali paralleli differiscono solamente dal personaggio non giocante che accompagna il protagonista.\nSottogeneri.\nSound novel.\nLe \"sound novel\" sono un genere di visual novel introdotte da Chunsoft. Esempi di tali videogiochi sono \"Otogiris\u014d\" e \"Kamaitachi no Yoru\". A differenza delle classiche avventure grafiche, in questi titoli il protagonista \u00e8 costretto a prendere alcune decisioni poste sotto forma di alternativa, invece che come singole azioni da svolgere nell'ordine corretto.\nCon sound novel s'intendono anche un tipo di visual novel in cui prevalgono musica ed effetti sonori. Un esempio \u00e8 \"Real Sound: Kaze no Regret\" realizzato da Kenji Eno.\nDating sim.\nNei \"dating sim\" come \"\" il protagonista deve potenziare le proprie statistiche al fine di conquistare uno dei personaggi non giocanti. Dei videogiochi esistono varianti in cui il personaggio giocante \u00e8 di sesso femminile (\"otome\") o dove \u00e8 presente una relazione omosessuale (\"yuri\" o \"yaoi\").\nEroge.\nNegli \"eroge\" sono presenti scene sessuali o erotiche. In alcuni casi le scene sono completamente opzionali e vengono rimosse (o aggiunte) in particolari versioni del gioco che possono ottenere cos\u00ec differenti classificazioni per fasce d'et\u00e0.\nNakige.\nNei si stabilisce un forte legame emotivo tra il protagonista e i personaggi del gioco.\nSuccesso.\nQuesto tipo di avventure grafiche hanno un'elevata diffusione nel mercato giapponese: si stima che nel 2006 oltre il 70% dei videogiochi per personal computer fosse composto da visual novel. Sebbene un numero elevato sia costituito da d\u014djin soft distribuiti tramite Internet, alcuni videogiochi sono stati convertiti o addirittura prodotti direttamente per console. Alcuni titoli sono stati adattati in serie animate che hanno ricevuto popolarit\u00e0 al di fuori del Giappone.\nCon la diffusione di Internet e la diffusione sia degli anime che di alcuni videogiochi d'avventura giapponesi distribuiti in Occidente, alcune visual novel sono state tradotte da gruppi di volontari e pubblicate, in alcuni casi con il beneplacito degli editori."}
{"id": "1592725", "revid": "446353", "url": "https://it.wikipedia.org/wiki?curid=1592725", "title": "Marcello Amero d'Aste Stella", "text": "Biografia.\nIl marchese Marcello Amero d'Aste Stella fu un ammiraglio italiano della Regia Marina, Ministro della Marina e, pi\u00f9 tardi, Senatore del Regno d'Italia.\nNacque a Leca, frazione del comune di Albenga, in provincia di Savona, dove la famiglia aveva la sua villa di campagna, Villa D'Aste. Figlio di Giuseppe Amero e Marina d'Aste, le sue origini provengono da un'antica famiglia di marinai ligure e discendente del Comandante della flotta genovese durante la battaglia di Lepanto, lo zio \u00e8 Alessandro D'Aste Ricci, senatore e ammiraglio del Regno di Sardegna. Il suo nome completo \u00e8 \"Marcello Paolo Camillo\" e il suo cognome al momento della nascita \u00e8 \"Amero\", cambiato per regio decreto in \"Amero d'Aste Stella\". La sua famiglia aveva ottime tradizione nella regia marina sarda; non fu per lui difficile entrare nella regia scuola di marina di Genova, dal quale ne usc\u00ec guardiamarina nel 1871.\nA 18 anni, dopo il conseguimento del grado di \"guardiamarina\", partecip\u00f2 assieme al Duca di Genova ad un viaggio di circumnavigazione attorno al mondo: tornato in Italia i meriti ricevuti in questo viaggio lo segnalarono fra gli alti ranghi della marina italiana.\nDal 16 novembre 1900, al 16 agosto 1901, ricopr\u00ec l'incarico di Capo ufficio del Direttore generale dell'Arsenale di Taranto e di Capo divisione del Ministero della marina dal 19 giugno 1902 al 3 maggio 1903 e di Membro del Consiglio superiore di marina dal 5 luglio 1906 al 21 febbraio 1907, ottenendo la promozione a contrammiraglio il 3 gennaio 1907.\nPromosso viceammiraglio il 19 febbraio 1911, ricopr\u00ec da quella data e fino al 2 luglio 1911, la carica di Vicepresidente del Consiglio superiore di marina e di Presidente del Consiglio superiore di marina dal 2 luglio al 18 settembre 1911, incarico che ricopr\u00ec successivamente dal 17 marzo al 9 aprile 1912 e dal 21 agosto 1914 al 16 luglio 1916 e la carica di Segretario generale del Ministero della marina dal 18 settembre 1911 al 17 marzo 1912,\nCon il grado viceammiraglio prese parte alla guerra italo-turca nell'ambito della quale comand\u00f2 la squadra navale che appoggi\u00f2 gli sbarchi italiani in Cirenaica. Il 18 aprile 1912, quando il Governo italiano decise di estendere la guerra ai possedimenti ottomani dell'Egeo, fu nominato comandante delle operazioni navali in quel teatro geografico, destinato alla seconda squadra navale italiana, della quale assunse il comando e decise di scegliere come ammiraglia la nave da battaglia Regina Margherita. Ebbe compiti di appoggio e di difesa al contingente italiano di sbarco, comandato dal generale Ameglio. Alla squadra da lui comandata gli venne affidato il compito di trasportare dalla Libia a Rodi il Corpo di spedizione. Inoltre collabor\u00f2 alla preparazione della prima impresa dei Dardanelli e fu importante nell'occupazione dell'Isola di Rodi. Diede consiglio al Generale Giovanni Ameglio di sbarcare nella rada di Kalitea. La sua decisione port\u00f2 al minimo le perdite, l'operazione avvenne con rapido successo, difatti il 4 maggio le truppe italiane scesero a terra. Arrivati davanti alla rada in questione, il vece ammiraglio decise di mandare una squadra di ricognizione prima di far scendere le truppe, questa dopo 2 ore di ricognizioni comunic\u00f2 alla flotta che non era presente nessun nemico, quindi l'Amero decise di sbarcare le truppe, con alla testa il generale Giovanni Ameglio. Il 5 occupavano gi\u00e0 Rodi. Nello stesso mese, il 30 maggio 1912 il marchese D'Aste Stella riportava a Taranto la sua squadra.\nNei mesi dopo gli fu ordinato di fare una dimostrazione navale vicino alle coste della Siria, perch\u00e9 il momento politico era delicato, difatti il 22 agosto usc\u00ec con la seconda squadra, formata da due divisioni di tre unit\u00e0 ciascuna. Gli venne raccomandato cautela nell'esecuzione dell'azione dimostrativa. La sua strategia riusc\u00ec ad intervenire sul morale, difatti separ\u00f2 le due divisioni e senza sparare un corpo riusc\u00ec a seminare il panico nelle zone costiere dell'Asia Minore e della Siria. Tuttavia ci\u00f2 non bast\u00f2, ed i turchi non conclusero rapidamente la pace come volevano gli italiani. Il 12 ottobre venne trasmesso al Viceammiraglio l'ordine di eseguire, a fini politici, il bombardamento di Smirne, ma il 15 ottobre vennero fermati gli accordi preliminari e gli venne dato l'ordine di annullare l'operazione.\nFu sposato con Assandri Annunziata, detta Nunzia, dalla quale ebbe quattro figli Alessandro, Gaetano, Maria Teresa, Bruno. Ottenne il titolo di marchese non dalla nascita ma solo il 23 giugno 1912, titolo concesso Motu proprio dal Re.\nDopo la guerra, fino al 25 agosto 1914, fu comandante in capo dell'armata navale italiana e nominato Senatore da re Vittorio Emanuele III con relatore Fiorenzo Bava Beccaris il 30 dicembre 1914. Collocato nella riserva navale il 19 luglio 1916 Per raggiunti limiti di et\u00e0 fu messo in ausiliaria nel 1918, il 23 dicembre 1923 venne nominato viceammiraglio d'armata della riserva e collocato a riposo il 22 giugno 1924. Nominato Ammiraglio d'armata nella riserva il 16 settembre 1926 il 1\u00ba aprile 1931 venne collocato a riposo assoluto.\nCome senatore ebbe anche alcuni incarichi diplomatici a Costantinopoli, all'Aia ed a Londra. Dal 1921 fu presidente della commissione parlamentare d'inchiesta che cens\u00ec i danni e le perdite della Grande Guerra e continu\u00f2 a partecipare ai lavori del Senato fino alla sua scomparsa, avvenuta a Roma il 17 settembre del 1931. Riposa nella cappella di famiglia a Roma nel complesso Monumentale del Verano."}
{"id": "1592728", "revid": "1543377", "url": "https://it.wikipedia.org/wiki?curid=1592728", "title": "Scritture paleo-ispaniche", "text": "Le scritture paleo-ispaniche sono i sistemi di scrittura sorti nella penisola iberica prima che l'alfabeto latino si convertisse nel sistema grafico dominante. \nTali scritture non ebbero carattere unitario perch\u00e9 dovettero adattarsi anche a lingue non iberiche e in primo luogo, ad alcuni idiomi celtici e al tartessico. Al momento della propria massima diffusione (III secolo a.C.) le scritture paleo-ispaniche si articolavano nelle seguenti variet\u00e0 principali:"}
{"id": "1592732", "revid": "287204", "url": "https://it.wikipedia.org/wiki?curid=1592732", "title": "EBML", "text": "LExtensible Binary Meta Language (EBML) \u00e8 un formato utilizzato per qualsiasi tipo di dato, con lo scopo di essere un equivalente binario al XML.\nDispone di un framework per salvare le informazioni utilizzando tag simili a quelli del XML, ed \u00e8 stato originariamente creato per il formato contenitore di audio e video di \"Matroska\".\nEBML non \u00e8 estensibile come l'XML, dato che le definizioni dei tipi del documento devono essere conosciute fin dal principio."}
{"id": "1592733", "revid": "1097011", "url": "https://it.wikipedia.org/wiki?curid=1592733", "title": "Teenagers from Mars", "text": "Teenagers from Mars \u00e8 un singolo inedito dei Misfits, che avrebbe dovuto essere pubblicato dalla Plan 9 Records come PL1003, di cui esistono solo 6 copie in EP. Per ragioni ignote, l'idea di pubblicarlo venne accantonata. Secondo Glenn Danzig, la prima copia acetata aveva \"Teenagers From Mars\" in entrambi i lati. Questa copia \u00e8 stata data a George Germain. Glenn possedeva cinque copie speciali che sono andate: una a Jerry Only; una al jukebox di Max's Kansas City; una al jukebox del CBGB, una a George Germain. Alcune copie presentavano il logo dei Misfits in una semplice confezione bianca con i titoli stampati sopra. Non altrettanto la copia di George Germain. La copia di Max's Kansas City \u00e8 stata venduta in una convention di dischi di New York nel 1987 per circa 200 dollari. Precedentemente, era stata venduta in un negozio chiamato Golden Disc per meno di un dollaro."}
{"id": "1592736", "revid": "5165", "url": "https://it.wikipedia.org/wiki?curid=1592736", "title": "SEA-ME-WE 4", "text": "South East Asia\u2013Middle East\u2013Western Europe 4 (SEA-ME-WE 4) \u00e8 un sistema di comunicazione via cavo sottomarino in fibra ottica tra Singapore, Malaysia, Thailandia, Bangladesh, India, Sri Lanka, Pakistan, Emirati Arabi Uniti, Arabia Saudita, Sudan, Egitto, Italia, Tunisia, Algeria e Francia.\nIl cavo, lungo circa 18.800 chilometri, fornisce la dorsale Internet primaria tra il Sud Est asiatico, il subcontinente indiano, il Medio Oriente e l'Europa.\nLa costruzione \u00e8 stata completata il 13 dicembre 2005 con un costo di 500 milioni di dollari.\nIl 30 gennaio 2008 il cavo SEA-ME-WE 4 \u00e8 stato danneggiato interrompendo cos\u00ec la connessione a Internet in molti Paesi, tra cui i pi\u00f9 colpiti India e Egitto."}
{"id": "1592739", "revid": "6923", "url": "https://it.wikipedia.org/wiki?curid=1592739", "title": "Guglielmo Boccanegra", "text": "Biografia.\nAppartenente al casato di mercanti dei Boccanegra - che avrebbe dato in seguito (1339) il primo doge a vita, Simone Boccanegra - fu eletto nel 1257, in seguito ad un'insurrezione popolare, Capitano del Popolo.\nFu il committente, nel 1260, dell'edificazione di Palazzo San Giorgio, futura sede del potere repubblicano a Genova.\nIl trattato di Ninfeo.\nBoccanegra fu il firmatario del trattato di Ninfeo, stipulato nel 1261 con Michele VIII Paleologo per porre termine all'Impero latino d'Oriente e assicurare alla Repubblica - presente con le colonie d'oltremare - il monopolio dei commerci sui mercati orientali.\nSostenitore della fazione ghibellina, \u00e8 ricordato per la sua azione di contrasto agli abusi dell'oligarchia costituita da nobilt\u00e0 e clero che si stava impadronendo del potere nella Repubblica. Ebbe a cuore, inoltre, le opere di fortificazione cittadina a partire dalle alture del Castelletto, con l'erezione di possenti mura difensive.\nL'esilio in Francia.\nMantenne il potere per un breve periodo: nel 1262, appena cinque anni dopo la sua nomina a Capitano del Popolo, infatti, la fazione guelfa riconquist\u00f2 il potere. Boccanegra dovette trovare rifugio in Francia. Diventato governatore ad Aigues-Mortes, si occup\u00f2 della fortificazione di quella citt\u00e0 e della costruzione del suo scalo portuale."}
{"id": "1592741", "revid": "1950057", "url": "https://it.wikipedia.org/wiki?curid=1592741", "title": "Santa Scorese", "text": "Biografia.\nIl padre, Piero, \u00e8 un agente di polizia, la madre, Angela, \u00e8 una casalinga; riceve la prima formazione cristiana nell'oratorio salesiano della chiesa del \"Santissimo Redentore\" della sua citt\u00e0 natale, sviluppando una profonda devozione mariana, derivata dal culto a Maria Ausiliatrice, tipico dei Salesiani di don Bosco.\nA 15 anni presta volontariato presso la Croce Rossa Italiana, occupandosi di ragazzi poliomielitici e affetti da distrofia muscolare. Pi\u00f9 tardi avrebbe esteso il suo impegno sociale anche alla Protezione Civile. Partecipa attivamente alla vita del Movimento Gen, ramo giovanile dei \"Focolari\" fondati da Chiara Lubich, e viene colpita in particolare dal concetto di \"Ges\u00f9 abbandonato\", tipico della spiritualit\u00e0 focolarina. Frequenta assiduamente l'istituto delle Missionarie dell'Immacolata di Padre Kolbe a Palese, dove partecipa tra l'altro a un corso di esercizi spirituali. Fra le sue molteplici attivit\u00e0 ci sono anche l'assistenza agli anziani ricoverati nelle case di riposo - nei volti dei quali vede il volto di \"Ges\u00f9 abbandonato\" - e ai bambini orfani ricoverati negli istituti. Nella parrocchia di Palo del Colle, localit\u00e0 a pochi chilometri da Bari dove la famiglia si \u00e8 trasferita nel 1987, svolge attivit\u00e0 di catechista e fa parte del consiglio pastorale e del coro, partecipando inoltre alle iniziative dell'Azione Cattolica. Aderisce all'AIDO, disponendo che dopo la sua morte il suo corpo possa essere fatto oggetto di prelievo a scopo di trapianto terapeutico.\nNel suo diario spirituale, dove annota i punti salienti della personale ricerca vocazionale, scrive:\nDopo aver conseguito la maturit\u00e0 classica presso il liceo \"Orazio Flacco\" di Bari, si iscrive al corso di laurea in pedagogia presso la locale universit\u00e0.\nA partire dal 1988 un giovane psicopatico, che casualmente l'ha sentita proclamare la Parola di Dio durante una celebrazione nella cattedrale di Bari, la segue ovunque, perseguitandola con un corteggiamento ossessivo e arrivando a un tentativo di violenza sessuale, al quale Santa a stento riesce a sottrarsi. La giovane \u00e8 costretta a essere sempre accompagnata da qualcuno durante le sue uscite, in un'epoca in cui il reato di \"stalking\" ancora non \u00e8 perseguibile e, conseguentemente, le denunce presentate dalla famiglia alle autorit\u00e0 competenti non sortiscono l'effetto sperato.\nMa il suo persecutore, dopo avere detto che l'avrebbe lasciata in pace se avesse rinunciato alla fede e ad andare in chiesa, di fronte al rifiuto della ragazza, con una sfida alla sua scelta cristiana, la minaccia ancora scrivendole in un biglietto: \"O mia o di nessuno, e nemmeno di Dio\". Compresa la gravit\u00e0 delle minacce, Santa confida al suo direttore spirituale: \"Sappi che qualunque cosa mi succeda, io ho scelto Dio\". Nonostante le precauzioni, nella tarda serata di venerd\u00ec 15 marzo 1991 il suo persecutore attende sotto il portone che lei rincasi e la colpisce con quattordici coltellate. Soccorsa dai familiari e trasportata al Policlinico di Bari, Santa muore nelle prime ore del 16 marzo 1991. Le sue ultime parole sono di perdono per l'uomo che l'aveva uccisa. Oggi Santa Scorese riposa nel cimitero di Palo del Colle.\nSpiritualit\u00e0.\nIl cammino spirituale di Santa Scorese si pu\u00f2 ricostruire attraverso gli scritti che ci ha lasciato. Soprattutto il diario, ma anche pagine precedenti, dove si esprime con una maturit\u00e0 sorprendente per una ragazza di quattordici anni. Per esempio il rispetto della persona, che richiama il comandamento di amare il prossimo, con riferimento a compagni di scuola non credenti, magari atei o materialisti, comunque da rispettare, distinguendo l'errore dall'errante.\nConsidera la cultura uno strumento per crescere, per cui preferisce iscriversi al liceo classico, anche se la famiglia preferirebbe un corso di studi con uno sbocco pi\u00f9 immediato nel mondo del lavoro. Cresce la sua fiducia in Dio, cos\u00ec come la sua maturazione spirituale, rintracciabile fin dalle prime pagine del diario come adesione al linguaggio dell'amore cristiano. Riesce a vedere negli altri, come illuminata dallo Spirito Santo, l'amore del Padre, la sofferenza del Figlio, la voce dello Spirito. Vive la presenza del Signore durante la Messa quotidiana, l'Adorazione Eucaristica e in particolare nelle persone, citando spesso, con un linguaggio di sapore biblico, il volto di \"Ges\u00f9 abbandonato\" riscontrabile nel prossimo.\nL'espressione \"Vivere Ges\u00f9 abbandonato\" viene a Santa dall'esperienza GEN dei Focolari di Chiara Lubich, da lei vissuta tra il 1985 e il 1987. Importante \u00e8 l'incontro con le Missionarie dell'Immacolata \"P. Kolbe\", in seguito al quale sviluppa l'idea di Maria come ideale e modello di donna. Parallelamente vive il dialogo con il Signore, che culmina nell'Eucaristia quotidiana.\nNon manca l'attenzione al sociale, con la visita agli anziani dell'ospizio e l'aiuto concreto e costante a una famiglia in difficolt\u00e0, ma riesce ad amare anche i compagni di scuola che la prendono in giro per la sua religiosit\u00e0.\nVive in seguito un conflitto vocazionale: inizialmente non esclude l'idea di formarsi una famiglia, poi si fa strada l'idea di diventare missionaria, scoprendo per\u00f2 il disappunto dei genitori, ma successivamente rimanda la decisione definitiva. All'universit\u00e0, dopo l'iniziale cammino nella facolt\u00e0 di medicina, passa al corso di laurea in pedagogia, sempre coerente con l'idea di aiutare il prossimo. Per lei \u00e8 per\u00f2 importante anzitutto \"mettere il Signore al primo posto\", seguendo la spiritualit\u00e0 di Chiara Lubich, che non obbliga a particolari condizionamenti esterni nel seguire l'ideale dell'Unit\u00e0 e dell'Amore. Il martirio di Santa, con le parole di perdono per l'assassino, rappresenta la sua pi\u00f9 alta testimonianza a Dio Amore.\nL'eco mediatica.\nLa vicenda di Santa Scorese ha avuto un'eco mediatica a livello nazionale e locale, anche molti anni dopo il delitto.\nIl 22 febbraio 2017 la trasmissione di Rai 1 \"La vita in diretta\" ha trasmesso un'intervista a Rosa Maria, sorella della vittima. Il 26 novembre 2015 il Corriere del Mezzogiorno TV, appartenente al Corriere della Sera, ha trasmesso un video in cui parla la sorella di Santa, in occasione della Giornata internazionale per l'eliminazione della violenza contro le donne.\nNumerose sono state le testimonianze a livello regionale e locale. Il \"Giornale di Puglia\", per esempio, ha dedicato un articolo in occasione dell'intitolazione di una strada a Santa, il 30 aprile 2014. Il 14 agosto 2014 il \"Messaggero Italiano\" l'ha citata tra i personaggi illustri di Bari, pubblicando una biografia tratta da Wikipedia. Il 10 maggio 2017 \"Roma Today\" ha annunciato il lavoro teatrale \"Santa delle Perseguitate\", al teatro Parioli della capitale. La stessa opera era stata rappresentata nel 2012 a Muro Lucano, citt\u00e0 natale del padre di Santa.\nAl di fuori dell'ambito mediatico, diverse sono state le pubbliche iniziative per ricordare Santa: nel 2012 le \u00e8 stata dedicata una strada a Palese - Macchie, dove era stata rappresentata in prima regionale l'opera teatrale gi\u00e0 citata; il 28 novembre 2016 il rettore dell'Universit\u00e0 di Bari, Prof. Antonio Felice Uricchio, ha consegnato nelle mani della sorella, Rosa Maria Scorese, un attestato di benemerenza a Santa Scorese, che aveva visto interrotti tragicamente i suoi studi presso il corso di laurea in pedagogia della stessa universit\u00e0.\nDal 3 al 28 ottobre 2018 si \u00e8 tenuta la XV assemblea generale ordinaria del Sinodo dei vescovi, dedicato al tema \"I giovani, la fede e il discernimento vocazionale\". Tra i giovani testimoni era inserita anche la Serva di Dio Santa Scorese. Inoltre l'Associazione \"Don Giuseppe Zilli\" e il Centro culturale San Paolo, con il Gruppo editoriale San Paolo, hanno creato una mostra dal titolo \"Santi della porta accanto\", i cui contenuti sono stati concordati con il Servizio Nazionale per la Pastorale giovanile della Conferenza Episcopale Italiana. Tra le 24 figure di giovani testimoni della fede \u00e8 stata inserita anche Santa Scorese.\nIl film di Mimmo Spataro.\nNel 2019 il regista Mimmo Spataro ha realizzato un mediometraggio dal titolo \"L'incredibile storia di Santa Scorese\", vincendo numerosi premi internazionali.\nIl docufilm di Alessandro Piva.\nNel 2019 il regista Alessandro Piva ha realizzato un film documentario sulla storia di Santa che ha vinto il Premio del pubblico alla Festa del Cinema di Roma.\nIl processo di beatificazione.\nAl di l\u00e0 del fatto di cronaca nera, la vicenda di Santa racchiude una testimonianza di fede profonda, esemplificata dalla sua vita e documentata dal suo diario e dalle sue lettere.\nIl vaticanista Luigi Accattoli, dopo aver letto i suoi scritti, l'ha definita \"una figura affascinante\" e l'ha inserita in un suo libro nel novero delle \"martiri della dignit\u00e0 della donna\", insieme a Maria Goretti, Antonia Mesina, Pierina Morosini e Teresa Bracco, cio\u00e8 una santa e tre beate.\nDomenica 5 aprile 1998, durante le celebrazioni della XIII Giornata mondiale della giovent\u00f9, padre Mariano Magrassi, arcivescovo di Bari-Bitonto, ha annunciato ufficialmente l'apertura dell'inchiesta diocesana per la causa di beatificazione e per martirio in odio della fede, nominando come postulatore don Vito Bitetto. Il polacco padre Zdzis\u0142aw J\u00f3zef Kijas, francescano conventuale, gi\u00e0 vicepostulatore nel processo di beatificazione di papa Giovanni Paolo II, \u00e8 il relatore presso la Congregazione per le Cause dei Santi.\nLa fase diocesana si \u00e8 conclusa il 7 settembre 1999 e le sue risultanze sono state registrate a Roma il 18 ottobre 1999 dalla stessa congregazione. Attualmente la giovane \u00e8 Serva di Dio, per l'eroicit\u00e0 dimostrata in una tragedia analoga a quelle di sante come Maria Goretti e Antonia Mesina. Nella preghiera per la sua beatificazione, approvata dalla Curia Arcivescovile di Bari, Santa \u00e8 definita \"vergine martire\"."}
{"id": "1592742", "revid": "78273", "url": "https://it.wikipedia.org/wiki?curid=1592742", "title": "Bozhe, tsarya khrani", "text": ""}
{"id": "1592750", "revid": "47767", "url": "https://it.wikipedia.org/wiki?curid=1592750", "title": "Internatsional", "text": ""}
{"id": "1592752", "revid": "78273", "url": "https://it.wikipedia.org/wiki?curid=1592752", "title": "Dio salvi lo Zar", "text": ""}
{"id": "1592753", "revid": "78273", "url": "https://it.wikipedia.org/wiki?curid=1592753", "title": "Dio, Salvi lo Zar!", "text": ""}
{"id": "1592756", "revid": "3115", "url": "https://it.wikipedia.org/wiki?curid=1592756", "title": "Lacuna barica iberico-marocchina", "text": "La lacuna barica iberico-marocchina \u00e8 una struttura di bassa pressione relativa in quota che si forma periodicamente, soprattutto nelle stagioni primaverili ed estive, nell'oceano Atlantico a ridosso delle coste della penisola iberica e del Marocco. Risulta essere la lacuna barica che influenza maggiormente il clima del Mediterraneo e dell'Europa centro-meridionale.\nGenesi.\nIl processo che porta alla sua formazione \u00e8 il , al termine del quale si isola un'area con valori di geopotenziale inferiori a quelli di tutte le zone circostanti, non necessariamente accompagnati da una diminuzione della pressione al livello del mare: le isobare rimangono generalmente costanti.\nUna volta formatasi, la lacuna barica iberico-marocchina pu\u00f2 rimanere per molti giorni in posizione quasi stazionaria, quasi ad assumere, parzialmente, caratteristiche di stagionalit\u00e0.\nEffetti sul clima.\nOnda di calore verso l'Europa.\nLe cause che portano alla formazione di questa lacuna barica sono ancora sconosciute. Tuttavia, una volta isolatasi completamente all'interno della vasta struttura dell'anticiclone delle Azzorre, la lacuna barica iberico-marocchina tende ad invorticare, seppur moderatamente, le masse d'aria alle quote superiori, dove si instaura una debole circolazione ciclonica a s\u00e9 stante. Sul suo lato orientale si innesca, conseguentemente, una risalita di aria calda spinta verso nord dall'espansione dell'anticiclone subtropicale africano verso le latitudini superiori, con conseguente aumento delle temperature sui paesi dell'Europa meridionale e del bacino del Mediterraneo: l'espansione verso nord dell'alta pressione di natura subtropicale continentale e l'intensit\u00e0 della conseguente onda di calore \u00e8 direttamente proporzionale alla differenza dei geopotenziali che si viene a creare in quota.\nMaltempo sull'Europa meridionale.\nIn caso di cedimento dell'area di alta pressione dell'anticiclone delle Azzorre, di una sua ritirata in Atlantico verso occidente o verso nord, la lacuna barica iberico-marocchina, fino ad allora innocua, pu\u00f2 essere agganciata da sistemi perturbati, trasportati dal flusso zonale della corrente a getto, oppure pilotati dalla depressione d'Islanda o, addirittura, dal vortice polare.\nTale configurazione tende a trasformare la preesistente lacuna barica in una vera e propria area ciclonica, con un'ulteriore diminuzione dei geopotenziali e una netta flessione sia della pressione atmosferica al livello del mare che della temperatura alle quote superiori per afflusso di aria fredda instabile.\nL'intero processo si completa con la formazione di sistemi perturbati intensi, in lento e graduale movimento verso est, che con la loro progressione determinano condizioni di maltempo con rovesci e temporali, a seguito del ritiro verso sud dell'espansione pre-frontale dell'anticiclone subtropicale africano: l'intensit\u00e0 dei fenomeni \u00e8 proporzionale all'intensit\u00e0 e alla durata della precedente onda di calore."}
{"id": "1592762", "revid": "729019", "url": "https://it.wikipedia.org/wiki?curid=1592762", "title": "Rappresentanza militare", "text": "La rappresentanza militare \u00e8 un istituto giuridico interno alle forze armate italiane, previsto dalla legge 11 luglio 1978 n. 382, il cui scopo \u00e8 quello di tutelare il personale appartenente alle forze armate in alcuni limitati ambiti consentiti dalla legge.\nOrgani.\nGli organi della rappresentanza militare si distinguono in:\nComposizione ed elezione.\nL'organo centrale e quelli intermedi sono costituiti da un numero fisso di delegati di\nciascuna delle seguenti categorie: Ufficiali, Marescialli, Sergenti e Graduati - Militari di truppa. (Generalmente personale in qualifiche apicali e con molti anni di servizio maturato)\nOgni Consiglio \u00e8 ovviamente composto da Ufficiali, Sottufficiali, Graduati e Militati di truppa che prestino servizio presso un Reparto dipendente dal Comando ove si effettua la rappresentanza.\nNell'organo centrale la rappresentanza di ciascuna forza armata o corpo \u00e8 proporzionale alla rispettiva consistenza numerica.\nIl sistema delle elezioni \u00e8 di tipo \"\"organico\" o \"federato\"\", cio\u00e8 i membri di ogni caserma o Unit\u00e0 Navale eleggono i propri rappresentanti del COBAR, che a loro volta eleggeranno tra di loro i rappresentanti presso il proprio COIR di competenza, infine i membri dei vari COIR eleggeranno sempre tra di loro i rappresentanti della sezione di Forza Armata presso il COCER.\nFunzioni.\nLe competenze del COCER riguardano la formulazione di pareri, di proposte e di richieste su tutte le materie che formano oggetto di norme legislative o regolamentari circa la condizione, il trattamento, la tutela - di natura giuridica, economica, previdenziale, sanitaria, culturale e morale dei militari.\nI componenti del COIR fungono da consulenti dei Generali al comando delle Grandi Unit\u00e0, cos\u00ec come il COBAR \u00e8 impiegato in attivit\u00e0 di consulenza del Comandante di Corpo, soprattutto per portare alla sua attenzione ogni tipo di questione ritenuta sensibile per il benessere del personale e per l'efficienza del Reparto stesso.\nDalle competenze degli organi rappresentativi sono comunque escluse le materie concernenti l'ordinamento, l'addestramento, le operazioni, il settore logistico-operativo, il rapporto gerarchico-funzionale e l'impiego del personale.\nGli organi rappresentativi hanno inoltre la funzione di prospettare le istanze di carattere collettivo, relative ai seguenti campi di interesse:"}
{"id": "1592773", "revid": "124658933", "url": "https://it.wikipedia.org/wiki?curid=1592773", "title": "'Ndrina Forastefano", "text": "La 'ndrina Forastefano \u00e8 una cosca malavitosa o 'ndrina della 'ndrangheta calabrese.\nAttivit\u00e0 illecite.\nCome si evince anche dall'operazione \"Omnia\" del 2007: sono dediti all'estorsione, all'usura, scambio di voto, traffico di droga, truffe, traffico di clandestini, infiltrazione negli appalti pubblici e in svariati settori dell'economia locale: l'agricoltura, la pesca, le imprese e perfino l'INPS e mutui a tasso usuraio.\nLa droga se la procurano o dalla criminalit\u00e0 campana o da un'organizzazione albanese della Piana di Sibari.\nStoria.\nLe origini.\nIn origine era un'unica 'ndrina insieme agli Abbruzzese.\nAnni 2000 - Faida di Cassano allo Ionio.\n\u00c8 stata coinvolta alla fine degli anni novanta e all'inizio del nuovo secolo nella faida contro gli Zingari di Lauropoli.\nDurante la faida nel 2002 si salv\u00f2 da un agguato il capo Vincenzo Forastefano.\nNel 2003 la faida termin\u00f2 con l'operazione \"Lauro\" dei carabinieri che decim\u00f2 la 'ndrina di etnia rom di Francesco Abruzzese detto \"Dentuzzo\".\nUsciti vittoriosi i Forastefano, da quel momento hanno il controllo sulle attivit\u00e0 criminali dell'alto Ionio cosentino."}
{"id": "1592775", "revid": "122507939", "url": "https://it.wikipedia.org/wiki?curid=1592775", "title": "Luigi d'Orl\u00e9ans (1814-1896)", "text": "Biografia.\nI primi anni.\nInfanzia.\nNacque al Palais Royal di Parigi, residenza del padre Luigi Filippo d\u2019Orl\u00e9ans e della madre, Maria Amalia di Borbone-Napoli, il 25 ottobre 1814. Appena sei mesi prima gli alleati della sesta coalizione, avevano occupato Parigi, costringendo Napoleone alla sua prima abdicazione, il 6 aprile a Fontainebleau.\nRientr\u00f2 anche il padre, che seppe recuperare parte del patrimonio del nonno, il noto \"Philippe \u00c9galit\u00e9\", che aveva votato per la morte di Luigi XVI e che era stato a sua volta ghigliottinato nel 1793. In questo venne generosamente aiutato dal nuovo monarca, Luigi XVIII, fratello di Luigi XVI, con delle ordinanze reali che decretarono la restituzione dei beni nazionali non ancora venduti dallo stato e anche di quelle in pegno ai creditori, oltre a quelli di altri principi di sangue rimasti senza eredi, sino a renderlo immensamente ricco. \nRientrato Napoleone dall'Elba, a Parigi il 20 marzo 1815, il padre non segu\u00ec il re a Gand, ma prefer\u00ec segnare una distanza, rifugiandosi in Inghilterra, salvo precipitarsi nelle braccia di Luigi XVIII poco dopo appena trascorsi i cento giorni, ottenendone un nuovo perdono.\nEducazione.\nDel giovane Luigi, come del fratello maggiore Ferdinando Filippo, si ricorda la educazione presso il \"Liceo Henri-IV\", una grande istituzione aperta, per\u00f2, anche all'alta borghesia. Una mossa che seguiva la generale attitudine di Luigi Filippo a marcare un atteggiamento liberale (gli ultra-realisti dicevano, addirittura, \"repubblicano\", che sarebbe come dire, oggi, comunista), a far sembrare \"di essere condannato, contro i propri desideri, a vivere nei palazzi\". E che permise ai suoi aedi di sostenere che i principini ebbero un'educazione \"popolare\".\nInserimento dinastico nell'esercito.\nAll'et\u00e0 di dodici anni venne nominato colonnello del 1\u00ba reggimento cacciatori. Tale scelta era perfettamente coerente con la tradizione dinastica e l'uso della alta aristocrazia. Tuttavia, non si deve dimenticare come essa rispondesse, egualmente, al progetto politico di Luigi Filippo: la sua residenza al \"Palais Royal\" si era trasformata in una sorta di museo napoleonico, a celebrare quelle glorie militari e a suggerire un'ennesima dissociazione rispetto ai Borbone regnanti: questa volta sul terreno di una politica estera decisamente (e, date le condizioni, doverosamente) remissiva.\nPrime cariche pubbliche sotto Carlo X.\nScomparso Luigi XVIII, nel 1824, il duca d\u2019Orl\u00e9ans profitt\u00f2 di una maggiore fiducia da parte di Carlo X. Nell'ultimo anno del suo regno questi ne gratific\u00f2 anche il giovane Luigi, che,nel 1830, venne fatto cavaliere dell'Ordine dello Spirito Santo e lo fece entrare nella Camera dei Pari.\nSotto la \"Monarchia di Luglio\".\nSubito dopo la Rivoluzione di Luglio, il 3 agosto 1830, il padre, appena promosso monarca, lo insign\u00ec della Gran Croce della Legion d'Onore, e Luigi divenne Principe Reale.\nIl rapporto con il Belgio.\nNel febbraio 1831 venne eletto dal Congresso Nazionale del Belgio \"re dei Belgi\", ma considerazioni internazionali indussero Luigi Filippo a rifiutare questo onore per il proprio figlio. Di l\u00ec a pochi mesi, a parziale compensazione, venne aggregato insieme al fratello (entrambe alla loro prima esperienza bellica), all'armata francese al comando del maresciallo G\u00e9rard che entr\u00f2 in Belgio a fermare la invasione olandese: non vi furono scontri poich\u00e9 alla notizia dell'intervento francese, il comandante olandese Principe d\u2019Orange subito arrest\u00f2 l'avanzata e, in circa 30 giorni, evacu\u00f2 il Paese, tranne la grande fortezza di Anversa.\nPer liberarla si rese necessario un nuovo intervento francese (con il concorso di una squadra navale inglese) che, il 30 novembre 1832 pose assedio ad Anversa che cadde il 24 dicembre di fronte alle preponderanti forze francesi, all'efficacia del bombardamento e all'avanzamento delle opere d'assedio. Tale assedio, che pose definitivamente fine alla Rivoluzione belga, rappresent\u00f2 un notevole episodio militare, e diede occasione ai due fratelli di dar mostra di un notevole contegno e di perizia militare.\nPrincipe cadetto degli Orl\u00e9ans.\nSubito dopo, i due fratelli compirono un \u2018giro d'onore' nei Dipartimento del Nord, cos\u00ec vicino al Belgio e gi\u00e0 anticamente parte dei Paesi Bassi cattolici. Il 1\u00ba gennaio 1834 venne promosso generale di divisione.\nIl 28 luglio 1835 era accanto al padre, insieme ai fratelli Ferdinando Filippo e Francesco principe di Joinville, quando il corteo venne investito dal terribile attentato ordito dal repubblicano corso Fieschi: morirono in 19, fra i quali il maresciallo Mortier e la Camera dei deputati approv\u00f2 una limitazione della libert\u00e0 di stampa (come 15 anni prima, con l'assassinio del duca di Berry).\nConquista dell'Algeria.\nLa grande occasione militare del Nemours venne con l'Algeria: iniziata da Carlo X con la spedizione di Algeri, il 5 luglio 1830, pochi giorni prima la Rivoluzione di Luglio. Luigi Filippo occup\u00f2 l'intero suo regno per completarne la conquista e invi\u00f2, a pi\u00f9 riprese, i propri figli, a partecipare alle diverse campagne: teneva a che essi vi apprendessero il mestiere delle armi e voleva anche mostrare all'esercito e al Paese come essi sapessero dividere il pericolo e le fatiche che soffrivano i normali cittadini sotto le armi.\nCampagne del 1835 e 1836.\nCominci\u00f2 Ferdinando Filippo che, nel 1835, serv\u00ec agli ordini del maresciallo Clauzel nella spedizione di Mascara, ma, terminata quella, si ammal\u00f2 e dovette essere rimpatriato.\nConquista di Costantina.\nNell'autunno 1836 prese parte alla prima spedizione contro la citt\u00e0 algerina di Costantina, che si concluse con uno scacco e la sostituzione del Clauzel. \nRientrato in dicembre, venne comandato pure per la seconda spedizione, cominciata il 1\u00ba ottobre 1837 ed ebbe il comando di una brigata e della direzione delle operazioni di assedio. I generali Damr\u00e9mont e Perr\u00e9gaux vennero ucciso al suo fianco, il 12 ottobre, e fu lui, il giorno successivo, a comandare l'assalto che prese la citt\u00e0. Lui stesso venne promosso tenente-generale. \nDella sua brigata facevano parte quattro ufficiali che sarebbero divenuti marescialli di Francia: Canrobert, Mac-Mahon, Saint-Arnaud, Niel.\nCampagna del 1841.\nNel 1841 si rec\u00f2 una terza volta in Algeria ove, al seguito del generale Bugeaud, prese parte alle operazioni contro Abd-el-Kader. Sbarcato ad Algeri all'inizio di aprile (normalmente le operazioni si svolgevano in autunno-inverno), cominci\u00f2 guidando una spedizione per rifornire la citt\u00e0 di M\u00e9d\u00e9a, raggiunta il 29 aprile. Dopodich\u00e9 comand\u00f2 la 1\u00aa divisione di fanteria nella spedizione guidata dal Bugeaud e volta alla distruzione della citt\u00e0 fortificata di Takdempt, centro logistico di Abd-el-Kader, e alla occupazione di Mascara, la sua antica capitale: venne coinvolto in un aspro combattimento presso Miliana, dal 3 al 5 maggio. E si reimbarc\u00f2 per la Francia il 3 giugno, con grande onore.\nDi ritorno in Francia, venne nominato comandante del campo di Compi\u00e8gne.\nIsolamento internazionale di Luigi Filippo.\nTutta questa attivit\u00e0 non permise, tuttavia, di sopperire al principale \"handicap\" degli Orl\u00e9ans sulla scena politica europea, che ancora (e sino al 1848) si reggeva sugli esiti del Congresso di Vienna del 1815: l'essere considerati i responsabili della caduta di Carlo X e, quindi, \"tout court\" degli 'usurpatori'. Joseph de Maistre parlava di \"falsa dinastia\". Altrove si adduceva un (non insensato) timore circa la stabilit\u00e0 degli Orl\u00e8ans sul trono di Francia: \"la paura di veder finire i suoi [della sposa] giorni in America\".\nFallito tentativo di matrimonio con un'Asburgo.\nCircostanze assolutamente eccezionali avevano consentito di accasare la secondogenita Luisa con il \"Re dei Belgi\" Leopoldo I, il 9 agosto 1832. \nBen pi\u00f9 grave questione poneva l'erede al trono Ferdinando Filippo: l'isolamento \"dinastico\" degli Orl\u00e9ans era tale che nessuna corte volle \u2018concedere\u2019 una delle sue eredi, nemmeno a beneficio di un accordo politico con gli Orl\u00e9ans, come dimostrarono gli eventi del 1836. Adolphe Thiers, primo ministro e uomo dalla politica mutevole, intendeva tentare una politica di conservazione dell'\"ordine europeo\", coerente con la generale impostazione di politica estera di Luigi Filippo: essendo gi\u00e0 fallito un riavvicinamento alla Russia, per il tramite di un matrimonio con una delle due figlie nubili del re Guglielmo I di W\u00fcrttemberg e della defunta granduchessa russa Ekaterina Pavlovna Romanova, sorella dello zar, Thiers si riavvicin\u00f2 al Metternich e propose di suggellare la rinnovata amicizia sposando Ferdinando Filippo alla arciduchessa d'Austria Maria Teresa Isabella. Venne organizzato un gran viaggio dello stesso Ferdinando Filippo, accompagnato dal Nemours che, dopo una sosta a Berlino, si trattennero a Vienna dal 29 maggio all'11 giugno. Qui \"tutti davano loro la mano, ma nessuna gliela stringeva\": la corte di Ferdinando respinse la proposta causando, indirettamente, la caduta del ministero Thiers. Ai due fratelli non rest\u00f2 che partire, passando da Trento (ove vennero ricevuti da Maria Luisa d'Asburgo-Lorena, vedova di Napoleone) e Milano (ove vennero ospitati dall'arciduca Ranieri, vicer\u00e9 del Regno Lombardo-Veneto): a ridurre l'umiliazione subita, le accoglienze furono calorose; a confermare i timori austriaci, giunse a Milano la notizia dell'attentato appena subito dal Re dei Francesi a Parigi ad opera dell'Alibaud, un ex-sottufficiale ribellatosi alla repressione seguita all'insurrezione repubblicana di Parigi del giugno 1832.\nLuigi Filippo ripiega su dinastie minori.\nLuigi Filippo (ossessionato dal problema della discendenza, almeno dall'attentato del Fieschi) si rassegn\u00f2, cos\u00ec, a sposare i propri figli a delle casate tedesche minori, di lignaggio decisamente inferiore ai Borbone-Orl\u00e9ans (discendenti dal Re Sole) e dei Borbone-Napoli (la regina Maria Amalia era figlia di Maria Carolina d'Asburgo-Lorena, a sua volta sorella della regina-martire Maria Antonietta e figlia dell'Imperatrice Maria Teresa): cominci\u00f2 il primogenito Ferdinando Filippo con Elena di Meclemburgo-Schwerin, il 30 maggio 1837, segu\u00ec la terzogenita Maria con Alessandro di W\u00fcrttemberg, il 18 ottobre 1837.\nMatrimonio del Nemours.\nSegu\u00ec, il 26 aprile 1840, il Nemours, al quale tocc\u00f2 la principessa protestante Vittoria di Sassonia-Coburgo-Kohary, sposata con una grande cerimonia al Castello di Saint-Cloud. A parziale consolazione, la sposa recava un legame diretto con ben tre famiglie regnanti europee, in quanto:\nMatrimonio dei figli minori.\nN\u00e9 con il resto della famiglia Luigi Filippo ebbe miglior sorte, a partire da un'altra sorella minore del Nemours, Clementina, che spos\u00f2, il 20 aprile 1843, Augusto di Sassonia-Coburgo-Kohary, fratello della moglie del Nemours. \nNell'Ottocento, d'altra parte, i Sassonia-Coburgo erano considerati le \"haras de l'Europe\" (le 'stazione di monta equina d'Europa').\nSi tratta, in tutta evidenza, di aspetti dei quali appare difficile apprezzare, oggi, l'importanza. Ma che, allora, ne ebbero parecchia e contribuirono a screditare la dinastia.\nDote del Nemours e crisi di governo.\nSenza contare che, in vista del matrimonio del Nemours, a Luigi Filippo non venne risparmiata una seconda umiliazione: il 25 gennaio 1840 il primo ministro maresciallo Soult annunci\u00f2 le nozze e propose alle Camere la concessione di una rendita di 500'000 franchi annui pi\u00f9 500'000 franchi per le spese di matrimonio ed \"\u00e9tablissement\" agli sposi (\"loi de dotation\"). \nCome normale, la opposizione radicale non si lasci\u00f2 sfuggire la ghiotta occasione: Cormenin diede alle stampe il \"pamphlet\", \"Scandalose domande di un giacobino in merito ad una dotazione\" e vennero organizzate delle petizioni di protesta. \nMeno prevedibile fu l'eco che tali argomenti trovarono alla Camera dei Deputati che, perfezionando la lunga 'guerriglia parlamentare' che l'opposizione guidata dal Thiers conduceva in quegli anni per tornare primo ministro, il 20 febbraio respinse la proposta di legge determinando le immediate dimissioni del secondo governo Soult. Il Nemours si spos\u00f2, dunque, senza alcuna rendita straordinaria, come sarebbe stata normale consuetudine.\nSecondo e fallimentare governo Thiers.\nMa, soprattutto, Luigi Filippo fu costretto a richiamare Thiers alla carica di primo ministro il 1\u00ba marzo, \"imposto dalla Camera\". \nCi\u00f2 che segn\u00f2 uno dei punti pi\u00f9 bassi dell'intera Monarchia di Luglio: anzitutto poich\u00e9 Thiers seppe solo gettare la Francia in una delle sue pi\u00f9 pesanti sconfitte diplomatiche di sempre. Ma, pure, poich\u00e9 esso costituisce una delle principali dimostrazioni del suo, notoriamente scarso, senso dello Stato, giacch\u00e9, cos\u00ec facendo, egli indeboliva solo il governo ma, contemporaneamente, la dinastia regnante. Una circostanza che venne, anzitutto, notata proprio dai capipopolo repubblicani: Proudhon, fermo repubblicano, in una lettera privata del 27 febbraio 1840 notava la contraddittoriet\u00e0 della posizione dei deputati della borghesia: \"Chi vuole il re, vuole una famiglia reale, vuole una corte, vuole dei principe di sangue, vuole tutto quel che ne consegue\". E \"Le Journal des d\u00e9bats\" chiar\u00ec il punto anche ai sordi: \"i borghesi conservatori e dinastici smembrano e demoliscono la monarchia\". Ci\u00f2 mentre la vittoriosa battaglia parlamentare non faceva nulla per allargare la maggioranza a sinistra: Victor Hugo, in un articolo di giornale, irrise la \"imbarazzante discuta fra un re tirchio e dei borghesi che gli fanno i pizzicotti\".\nAscesa del Nemours.\nMorte dell'erede al trono.\nLa accidentale morte del fratello maggiore, Ferdinando Filippo, a soli trentadue anni, il 13 luglio 1842, aument\u00f2 grandemente il ruolo di Luigi a corte, facendone il naturale reggente del figlio primogenito del fratello, il principe Luigi Filippo Alberto, conte di Parigi. \nLe Camere, appena dissolte, vennero riconvocate e approvarono, a grandissima maggioranza, una 'legge di reggenza' che nominava il Nemours reggente in caso si morte o abdicazione di Luigi Filippo a favore del suo legittimo erede, l'allora giovanissimo conte di Parigi, figlio del defunto.\nAccresciuto ruolo politico.\nL'evento lo obblig\u00f2, suo malgrado, a \"sottomettersi agli obblighi della vita mondana\". Ci\u00f2 che non gli impediva, ancora giovane, di conservare un buon allenamento: ospite, nel 1845, della allora popolare localit\u00e0 termale di Cauterets, nei Pirenei, comp\u00ec l'ascensione del \"Pic Long\" e del \"Cylindre du Marbor\u00e9\"..\nEgli era stato gi\u00e0 impiegato in periodiche visite di cortesia in Inghilterra nel 1835 e 1838 (ripetuta poi nel 1845), nonch\u00e9 nella ambiziosa visita del 1836, prima a Berlino eppoi a Vienna, dal 29 maggio all'11 luglio, ove fall\u00ec il menzionato tentativo di matrimonio con l'arciduchessa Maria Teresa Isabella. N\u00e9 manc\u00f2 di continuare tali abitudini ufficiali, come dimostra la partecipazione, nel giugno 1846, accompagnato dal fratello il Antonio d'Orl\u00e9ans, duca di Montpensier, all'inaugurazione, a Lilla, della \"Compagnie des chemins de fer du Nord\", creata dal banchiere James de Rothschild.\nRelativa impopolarit\u00e0.\nTali impegni, tuttavia, non gli consentirono mai di raggiungere la relativa popolarit\u00e0 della quale aveva goduto il fratello maggiore defunto: Nemours pagava la riservatezza, il poco amore mostrato per i ruoli pubblici e una certa rudezza dei modi. \nMa ad essere impopolare era, ormai, l'intera dinastia, ormai oppressa dalla accusa di \"umiliare la Francia di fronte all'Europa\", per la totale rinuncia ad una politica estera rivoluzionaria (espansione territoriale in Europa e sostegno alle rivoluzioni liberali e nazionali). Ci\u00f2 mentre il governo Guizot costruiva e sosteneva con successo la prima \"entente cordiale\" con l'Inghilterra. \nSi trattava, in effetti, di uno dei temi dominanti del dibattito politico francese: da un lato Luigi Filippo (e, prima di lui, Luigi XVIII e Carlo X), il quale valutava realisticamente necessario non isolare Parigi da tutte le altre corti europee. Dall'altra l'opposizione repubblicana e bonapartista e una parte della Camera dei Deputati, che spingevano per una politica avventurista, dichiaratamente volta alla rottura del Trattato di Vienna. Una diatriba che, un decennio prima, era gi\u00e0 costata la corona a Carlo X e che Luigi Filippo si sforzava, vanamente, di esorcizzare proseguendo la lenta conquista dell'Algeria.\nRivoluzione del 1848.\nLa rivoluzione ebbe inizio il 22 febbraio 1848, con una manifestazione che chiedeva la defenestrazione del primo ministro Guizot, a causa del tentativo di opporsi alla 'campagna dei banchetti'. \nGi\u00e0 il 24 la folla minacciava le Tuileries: Luigi Filippo si astenne da assumere misure energiche per reprimere la folla, che pure erano suggerite dal maresciallo Bugeaud, il quale stimava di poter ancora schiacciare la rivolta. Prefer\u00ec, al contrario, abdicare in favore del nipote, il conte di Parigi, di appena nove anni.\nNemours rinuncia alla reggenza.\nOccorreva, ora, nominare un reggente: era previsto che la si affidasse al Nemours, ma questi, cosciente della propria impopolarit\u00e0 e personalmente disinteressato, sfortunatamente accett\u00f2 di cedere tale onere alla vedova del defunto: la duchessa d\u2019Orl\u00e9ans. Dopodich\u00e9 l'ex-sovrano part\u00ec per l'esilio, mentre il Nemours tenne il palazzo abbastanza a lungo da permetterne la fuga.\nColpo di mano repubblicano.\nAll'inizio del pomeriggio, la duchessa prese la rischiosa decisione di recarsi, con i due figli, al \"Palais-Bourbon\", sede della Camera dei Deputati, per farvi investire il figlio e farsi proclamare ufficialmente reggente. Nemours ebbe la pessima idea di consentirlo e seguirla. \nL\u00ec, la maggioranza dei parlamentari, moderata ed \"orl\u00e9anista\", acclam\u00f2 la reggente, con il sostegno di uno degli organizzatori della 'campagna dei banchetti', il Barrot. Ma i deputati dell'estrema sinistra, i repubblicani, forzarono la mano: la sala venne invasa dai rivoltosi che, d'accordo con i loro eletti, imposero di respingere ogni soluzione monarchica e di nominare un governo provvisorio: insediato l'indomani, 25 febbraio, segnando la fine della Monarchia di Luglio. \nNemours venne separato dai due nipoti ad opera dei rivoltosi e pot\u00e9 salvarsi solo travestendosi con un'uniforme della guardia nazionale, per poi imbarcarsi per l'Inghilterra.\nL'esilio.\nDissidio con il ramo principale dei Borbone.\nL\u00ec prese residenza con i genitori, alla Claremont House, nel Surrey, nella immediata periferia sud-occidentale di Londra. \nSuo scopo principale durante l'esilio, specie dopo la morte del padre, avvenuta il 26 agosto 1850, fu la riconciliazione dei due rami della famiglia dei Borbone: il proprio e quello che discendeva da Carlo X, deposto dalla Rivoluzione di Luglio del 1830. Una mossa indispensabile per consentire la restaurazione della monarchia in Francia. \nTali propositi vennero frustrati dalla attitudine del conte di Chambord, nipote ed erede di Carlo X, con il titolo di 'Enrico V', nonch\u00e9 dalla determinazione della duchessa d\u2019Orl\u00e9ans a non rinunciare alle pretese del proprio figlio, il conte di Parigi.\nLa fallita riappacificazione.\nAll'interno della casata e del 'partito orl\u00e9anista', il Nemours era il pi\u00f9 pronto ad accettare i principi del 'partito legittimista', che sosteneva la discendenza di Carlo X. Una questione tutt'altro che secondaria poich\u00e9, a prescindere dal solido controllo esercitato sulla Francia da Napoleone III con il suo Secondo Impero, vi era sempre nel Paese una maggioranza monarchica, in principio favorevole alla restaurazione dei Borbone. \nLa acredine fra i due rami della famiglia, tuttavia, erano spessa e i negoziati si prolungarono senza successo sino ad interrompersi, nel 1857, quando Nemours scrisse una, allora famosa, lettera nella quale insisteva che il conte di Chambord accettasse il tricolore quale bandiera francese, in vece del Giglio. \nL'effetto fu talmente dirompente da spingere il Nemours a sostenere, pi\u00f9 tardi, di aver scritto sotto dettatura del fratello minore, il principe di Joinville, terzo figlio maschio di Luigi Filippo. \nLa questione del tricolore, infatti, in apparenza di lana caprina, costituiva, in effetti, il principale ostacolo (insieme a Napoleone III) alla restaurazione dei Borbone. Tanto che nel 1871, allorch\u00e9 il Secondo Impero croll\u00f2 a seguito della Sconfitta di Sedan e venne eletta una nuova Assemblea Nazionale, a maggioranza \"realista\", gli esponenti del 'partito orl\u00e9anista' accettarono di unirsi a quelli del 'partito legittimista' per votare l'elezione del conte di Chambord a \"Re di Francia\", la iniziativa fall\u00ec a causa del rifiuto di quest'ultimo ad adottare il vessillo ereditato dalla Grande Rivoluzione.\nAppoggio della corte inglese.\nMentre perdurava l'esilio alla \"Claremont House\", ove la moglie, Vittoria, mor\u00ec il 10 novembre 1857, il ruolo politico e la posizione sociale del Nemours continuavano ad essere di tutto rispetto. Come dimostra la circostanza che, dopo la morte della di lui madre, avvenuta il 24 marzo 1866, la Regina Vittoria offerse al Nemours di risiedere nella \"Bushy House\": una prestigiosa residenza reale situata nel sud-ovest di Londra, gi\u00e0 residenza di Adelaide di Sassonia-Meiningen, vedova di re Guglielmo IV.\nRecupero di un ruolo pubblico.\nIl crollo del Secondo Impero aveva, comunque, provocato la cancellazione dell'esilio imposto ai principi francesi sin dalla Seconda repubblica. Nemours rientr\u00f2 a Parigi e, nel marzo 1872, riebbe il proprio grado nell'esercito come generale di divisione, e un posto d'onore nello Stato Maggiore. Raggiunta l'et\u00e0 della pensione, egli conserv\u00f2 un rilevante ruolo pubblico, come presidente della Croce Rossa francese. \nIn quegli anni la causa 'realista' non era ancora perduta, grazie ad una costante maggioranza alla Camera, che sosteneva il governo dell'orl\u00e9anista Duca de Broglie e, soprattutto, grazie alla protezione del generale Mac-Mahon, primo presidente della Terza repubblica, dal 1875 al 1879, (il quale, molti anni prima, aveva servito in Algeria agli ordini del Nemours). I due, tuttavia, persero le elezioni del 14 ottobre 1877 e Mac-Mahon, ormai sconfitto, si dimise il 30 gennaio 1879.\nVenne rimpiazzato dal repubblicano Jules Gr\u00e9vy.\nRepressione repubblicana.\nNel 1880-1881 il governo di Jules Ferry, uno dei padri del colonialismo francese, diede inizio ad un'azione ferocemente anti-clericale, segnate dalla proposta (respinta) della \"dispersione delle congregazioni religiose non autorizzate\" e dall'allontanamento dei principi di sangue dall'esercito. Nemours reag\u00ec dimettendosi dalla presidenza della Croce Rossa e ritirandosi dalla societ\u00e0 parigina.\nLa svolta politica annull\u00f2 l'ultima opportunit\u00e0 offerta ai 'realisti' dalla morte del conte di Chambord, avvenuta il 24 agosto 1883: non avendo questi alcun erede, gli successe il conte di Parigi, concludendo (meglio, estinguendo) la disputa tra i due rami dei Borbone. Nessuna concreta occasione di restaurazione si present\u00f2, mai pi\u00f9, in Francia.\nNuovo esilio dei pretendenti al trono.\nTale conclusione venne, infine, segnata dalla reazione del governo del repubblicano Charles de Freycinet al fastoso matrimonio della principessa Amelia d'Orl\u00e9ans, figlia del conte di Parigi, con Carlo del Portogallo (nipote di Vittorio Emanuele II di Savoia), avvenute il 22 maggio 1886. \nDe Freycinet fece votare una legge che decretava l'esilio per tutti i pretendenti al trono di Francia e dei loro primi eredi maschi, nonch\u00e9 l'espulsione dall'esercito di tutti i principi francesi. Ci\u00f2 che costrinse il conte di Parigi ad abbandonare il castello d'Eu, per imbarcarsi a Tr\u00e9port per l'Inghilterra.\nUltimi anni e morte.\nNemours, privo ormai di qualsiasi prospettiva politica, visse ritirato e mor\u00ec a Versailles il 26 giugno 1896. La corte inglese gli conserv\u00f2, sino alla morte, la disponibilit\u00e0 della \"Bushy House\", nel caso egli fosse mai costretto a lasciare la Francia.\n\u00c8 sepolto, insieme alla moglie e al resto della famiglia, nella Cappella Reale di Dreux.\nDiscendenza.\nLa coppia ebbe quattro figli:"}
{"id": "1592776", "revid": "110157", "url": "https://it.wikipedia.org/wiki?curid=1592776", "title": "Alive Behind the Green Door", "text": "Alive Behind the Green Door \u00e8 l'album live d'esordio dei Flogging Molly, pubblicato nel 1997.\nL'album contiene due cover, mentre le altre canzoni sono scritte dai Flogging Molly; inoltre, alcune di queste verranno successivamente registrate in studio e incluse nei lavori successivi della band."}
{"id": "1592779", "revid": "92723", "url": "https://it.wikipedia.org/wiki?curid=1592779", "title": "SpaItalia", "text": "SpaItalia \u00e8 una manifestazione annuale automobilistica dedicata all'automobile made in Italy che si tiene dal 2002 a Francorchamps una piccola cittadina vicino a Stavelot in Belgio, internazionalmente conosciuta per la presenza del Circuito di Spa-Francorchamps dove si svolge appunto una buona parte della manifestazione.\nStruttura della manifestazione.\nLa manifestazione \u00e8 annuale ed \u00e8 totalmente dedicata alle automobili italiane, sia del passato che del presente ed \u00e8 molto attiva ed apprezzata nonch\u00e9 conosciuta in Belgio, Paesi Bassi e Francia.\nOltre ad essere un'esposizione di modelli, di proposte e di tuning o varianti da parte di carrozzerie o tuner sia privati che autorizzati dalle case italiane, si tiene anche un concorso di eleganza e alcune gare sportive divise per categoria, in cui pu\u00f2 partecipare chiunque sia in possesso di un'auto italiana.\nInoltre tale manifestazione oltre che riguardare le automobili riguarda anche i piloti italiani nelle competizioni automobilistiche.\nEventi.\nPremio la migliore auto dello show.\nPremio assegnato da una giuria che vota l'auto pi\u00f9 bella dello show dell'eleganza\nCoppa SpaItalia.\nPremio assegnato da una giuria che vota l'auto pi\u00f9 bello della mostra (non necessariamente eleganti)\nVincitrici:\nCoppa \"Featuring\".\nCoppa che premia la miglior interpretazione da parte di una carrozzeria:\nCoppa d'Oro.\nLa migliore coup\u00e9 prima del 1965:\nLa migliore coup\u00e9 dopo il 1965:\nLa migliore spyder:\nLa miglior berlina:\nTributi e ospiti.\nOgni anno \u00e8 dedicato ad una casa automobilistica o carrozzeria italiana e viene chiamato un ospite speciale per la manifestazione:\nOspiti.\nCarlo Feliche Bianchi Anderloni \u2013 Direttore della Carrozzeria Touring.\nElisabetta Farmeschi \u2013 Carrozzeria Bertone.\nDottor Andrea Zagato \u2013 Presidente della SZ Design\nJacques Swaters \u2013 Primo importatore di Ferrari in Belgio\nAnneliese Abarth\nMaria Teresa de Filippis - Primo pilota di Formula1 donna - Presidente del \"Maserati Club International\" e vicepresidente della \"Former GP Drivers' Club\".\nSantiago De Tomaso\nEdizione 2008.\nL'edizione del 2008 si tiene il 28 e il 29 giugno ed \u00e8 dedicata alla casa automobilistica Lamborghini.\nNote.\nLa sede amministrativa della manifestazione \u00e8 a Villers-la-Ville in Belgio"}
{"id": "1592781", "revid": "91078", "url": "https://it.wikipedia.org/wiki?curid=1592781", "title": "Spaitalia", "text": ""}
{"id": "1592784", "revid": "767487", "url": "https://it.wikipedia.org/wiki?curid=1592784", "title": "Swagger", "text": "Swagger \u00e8 il primo album in studio dei Flogging Molly, pubblicato nel 2000.\nIn alcune versioni dell'album, la traccia \"Sentimental Johnny\" \u00e8 stata sostituita con la corrispettiva versione spagnola, \"Juan El Sentimental\"."}
{"id": "1592789", "revid": "2091899", "url": "https://it.wikipedia.org/wiki?curid=1592789", "title": "Sonoma Raceway", "text": "La Sonoma Raceway, precedentemente nota come Infineon Raceway e prima ancora come Sears Point Raceway, \u00e8 un circuito asfaltato comprendente anche un rettilineo per gare di accelerazione situato presso Sears Point, nella parte meridionale delle \"Sonoma Mountains\", vicino a Sonoma (California), Stati Uniti d'America. La pista \u00e8 formata da una complessa serie di curve che si snodano su e gi\u00f9 dalle colline con un dislivello totale di circa 50 metri. Vi si corre una delle sole 5 gare dei campionati NASCAR che ogni anno vengono disputate su tracciati stradali non ovali, insieme alle due che si tengono presso il Watkins Glen International a Watkins Glen (New York) e alle due gare della NASCAR Nationwide Series che si tengono presso il Circuit Gilles Villeneuve di Montr\u00e9al e quella presso la Road America a Elkhart Lake (Wisconsin). Vi si tiene anche una gara della Verizon IndyCar Series e varie altre gare automobilistiche e motociclistiche come i campionati della American Federation of Motorcyclists. La Sonoma Raceway continua ad ospitare gare amatoriali o di club che possono essere aperte al pubblico o meno. Il pi\u00f9 grande di questo tipo di club \u00e8 lo Sports Car Club of America.\nStoria.\nCon la chiusura del Riverside International Raceway di Riverside, California dopo la stagione 1988, la NASCAR, volendo una gara sulla west coast road per rimpiazzarla, scelse l'impianto di Sears Point. Il Riverside International venne raso al suolo per costruirvi un centro commerciale.\nNel 2002, il Sears Point Raceway fu rinominato in base al nome dello sponsor Infineon. Come succede spesso quando ad un impianto sportivo viene assegnato un nuovo nome, molta gente ha continuato a chiamare la pista col nome precedente. Il 7 marzo 2012 venne comunicato che, alla scadenza del contratto a maggio, la Infineon non avrebbe rinnovato il contratto con cui dava il proprio nome alla pista. La direzione della pista \u00e8 alla ricerca di un nuovo sponsor e finch\u00e9 non si trover\u00e0 una azienda che vogli associare il proprio nome con quello della pista il circuito viene chiamato semplicemente \"Sonoma\".\nLa gara stradale all'Infineon Raceway era lunga 4.05\u00a0km, 12 curve, ma il tracciato venne modificato nel 1998, aggiungendo \"the Chute\", un taglio che bypassava le curve 5 e 6, accorciando la corsa a 3.14\u00a0km. The Chute venne usata solo per gli eventi NASCAR come il Toyota/Save Mart 350, e venne criticata da molti piloti, che le preferivano il vecchio tracciato. Nel 2001 \u00e8 stata sostituita da una curva a 70\u00b0, la 4A, che ha portato il tracciato alle sue dimensioni attuali. La maggior parte delle gare, inclusa il Grand American Road Racing Association's Grand Prix of Sonoma, usano la pista completa, mentre l'American Motorcyclist Association e la Indy Racing League usano un tracciato modificato di 3.57\u00a0km,di 12 curve. Questa configurazione, aperta nel 2003, salta le S e degli allunghi tra la curva 10 e la 11, per garantire maggiore sicurezza ai motociclisti, includendo una via di fuga alla curva 11 (la normale curva 11 non ha vie di fuga, \u00e8 molto lenta ed assomiglia al Loews hairpin del Circuito di Montecarlo). Il circuito dispone anche di un rettilineo di 1/4 di miglio dove la NHRA (\"National Hot Rod Association\") disputa gare d'accelerazione (\"drag racing\"), situato davanti al rettilineo della pista.\nPosti per il pubblico.\nLa Sonoma Raceway ha una capacit\u00e0 permanente di 47'000 posti; incluse le gradinate che stanno intorno alla pista. Durante le gare pi\u00f9 importanti vengono allestite altre strutture, permettendo al circuito di disporre di 102'000 posti a sedere. La struttura ha avuto una grossa espansione nel 2004, arrivando a 64'000 posti a sedere sulle colline, 10'000 nelle tribune, un'area per il trattamento delle acque di scarico, 100 acri bonificati delle paludi circostanti, garage permanenti, nuovi spazi per i negozi, un circuito per go-kart ed il nuovo rettilineo per le gare d'accelerazione (\"drag racing\").\nCampionati.\nDi seguito i campionati che disputano almeno una gara sulla pista di Sonoma.\nCampionati del passato.\nDi seguito i campionati che in passato hanno disputato gare sulla pista di Sonoma."}
{"id": "1592794", "revid": "2023851", "url": "https://it.wikipedia.org/wiki?curid=1592794", "title": "Singularity (sistema operativo)", "text": "Singularity \u00e8 un sistema operativo sviluppato da Microsoft.\nLa versione 1.0 \u00e8 stata pubblicata nel 2007, il \"Singularity V1.0 Research Development Kit (RDK)\" \u00e8 stato spedito ad un ristretto numero di universit\u00e0.\nLa versione 2.0 \u00e8 stata pubblicata e anche resa disponibile al download.\nSingularity \u00e8 un sistema operativo innovativo scritto completamente in C#, quindi in codice gestito anzich\u00e9 nativo. Ci\u00f2 permette di avere un maggior controllo nell'esecuzione dei programmi (sia a livello utente che a livello kernel) in quanto il codice gestito \u00e8 considerato a pi\u00f9 alto livello del codice nativo. Molte operazioni sono eseguite implicitamente dal .NET Framework che fornisce una Macchina virtuale su cui il codice viene interpretato ed eseguito. Ad esempio, la liberazione della memoria inutilizzata viene eseguita in automatico utilizzando il Garbage Collector. Questa modifica sul tipo di kernel permetter\u00e0 inoltre, almeno in linea teorica, di avere meno errori gravi nel sistema sia a livello utente (applicativo) che a livello kernel (cuore del sistema operativo). L'utilizzo di un nuovo kernel permette anche di eliminare l'utilizzo delle ormai anziane Windows API, enormemente appesantite nell'interfaccia a causa della necessit\u00e0 di mantenere la retrocompatibilit\u00e0 di versione in versione. Al loro posto verr\u00e0 utilizzata una nuova interfaccia completamente basata su .NET, accessibile attraverso codice gestito CIL."}
{"id": "1592798", "revid": "13974054", "url": "https://it.wikipedia.org/wiki?curid=1592798", "title": "Giffoni Vallepiana", "text": ""}
{"id": "1592800", "revid": "666668", "url": "https://it.wikipedia.org/wiki?curid=1592800", "title": "Tourist Trophy 1970", "text": "Il Tourist Trophy 1970 fu la cinquantaduesima edizione della corsa, valevole anche per il motomondiale 1970, quale GP di Gran Bretagna, quarta delle 11 prove in programma nell'anno.\nLe gare si svolsero dal 6 al 12 giugno (il 6 le gare \"Production\"; l'8 250 e sidecar 750; il 10 350 e sidecar 500; il 12 125 e 500).\nQuest'edizione fu funestata da diverse morti (sei tra prove e gara) tra cui spicca quella dello spagnolo Santiago Herrero.\nClassifiche.\nIn ordine di effettuazione delle gare.\nProduction TT classe 750.\n26 piloti alla partenza, 12 al traguardo.\n5 giri (188.56 miglia/303,550\u00a0km) Mountain Course.\nGiro pi\u00f9 veloce: il 1\u00ba di Peter Williams (Norton Commando) in 22' 38\" 4 a 160,918\u00a0km/h.\nProduction TT classe 500.\n11 piloti alla partenza, 7 al traguardo.\n5 giri (188.56 miglia/303,550\u00a0km).\nProduction TT classe 250.\n15 piloti alla partenza, 8 al traguardo.\n5 giri (188.56 miglia/303,550\u00a0km).\nSidecar TT classe 750.\n92 equipaggi alla partenza, 38 al traguardo.\nGiro pi\u00f9 veloce: il 1\u00ba di Klaus Enders (BMW) in 24' 30\" 6.\n3 giri (113.00 miglia/182,130\u00a0km).\nLightweight TT (classe 250).\n71 piloti alla partenza, 33 al traguardo.\nSidecar TT (classe 500).\n70 equipaggi alla partenza, 39 al traguardo.\nJunior TT (classe 350).\n99 piloti alla partenza, 40 al traguardo.\nUltra-Lightweight TT (125 cc).\n50 piloti alla partenza,26 al traguardo.\nSenior TT (classe 500).\n86 piloti alla partenza, 41 al traguardo."}
{"id": "1592801", "revid": "1874129", "url": "https://it.wikipedia.org/wiki?curid=1592801", "title": "Saltburn-by-the-Sea", "text": "Saltburn-by-the-Sea \u00e8 un paese di abitanti della contea del North Yorkshire, in Inghilterra. \u00c8 un luogo di villeggiatura sul mare nel distretto di Redcar e Cleveland, situato approssimativamente 20 km ad est di Middlesbrough. L'agglomerato \u00e8 sulla direttrice della Cleveland Way e a nordest della cittadina si trova la Warsett Hill. La costa \u00e8 visitata e popolare tra gli appassionati di surf.\n\u00c8 la citt\u00e0 natale del cantante David Coverdale."}
{"id": "1592803", "revid": "31092", "url": "https://it.wikipedia.org/wiki?curid=1592803", "title": "Redcar e Cleveland", "text": ""}
{"id": "1592805", "revid": "3082", "url": "https://it.wikipedia.org/wiki?curid=1592805", "title": "Mola Salsa", "text": ""}
{"id": "1592807", "revid": "114528482", "url": "https://it.wikipedia.org/wiki?curid=1592807", "title": "Derapata", "text": "La derapata, in gergo traverso, \u00e8 una tecnica che consiste nel far scivolare lateralmente la/e ruota/e posteriori continuando a girare nello stesso verso. Questa tecnica si differenzia dal burnout per il fatto che viene effettuata con il veicolo in movimento/corsa. Nel caso questa tecnica sia involontaria (e succede alle ruote anteriori o posteriori) prende il nome di sbandata.\nUso.\nQuesta tecnica viene utilizzata per:\nTecnica.\nQuesta azione si pu\u00f2 ottenere in vari modi che possono essere usati assieme:"}
{"id": "1592810", "revid": "78273", "url": "https://it.wikipedia.org/wiki?curid=1592810", "title": "Carcere di via Tasso", "text": ""}
{"id": "1592812", "revid": "184755", "url": "https://it.wikipedia.org/wiki?curid=1592812", "title": "Prescienza", "text": "La prescienza (dal latino \"pr\u00e6\"-, \"prima\" + \"scio\", \"sapere\"; il quale traduce il greco \"pr\u00f2gnosis\": \"pro\"-, \"prima\" + \"gn\u00f2sis\", \"conoscere, sapere\") o preconoscenza (dal latino \"pr\u00e6\"-, \"prima\" + \"cognosco\", \"conoscenza\") o precognizione (dal latino \"pr\u00e6\"-, \"prima\" + \"cognitio\", \"conoscenza\") o preordinazione (dal greco \"pro\"-, \"prima\" + \"horizo\", \"delimitare o stabilire dei limiti\"), o preveggenza, \u00e8 la presunta facolt\u00e0 di avere conoscenza del futuro.\nL'individuo in possesso di tale ipotetica capacit\u00e0, che rientra nella chiaroveggenza, sarebbe in grado di acquisire conoscenze di eventi prima che accadano e di luoghi od oggetti situati in un futuro pi\u00f9 o meno lontano.\nDal punto di vista scientifico non esistono studi in grado di dimostrare l'esistenza di tale facolt\u00e0, che si fa rientrare nel campo della pseudoscienza assieme alle altre ipotetiche facolt\u00e0 paranormali.\nDa un punto di vista teologico la prescienza \u00e8 la conoscenza che ha Dio degli eventi a venire.\nFantascienza.\nLa capacit\u00e0 di vedere nel futuro \u00e8 un tema che \u00e8 stato sviluppato in molti modi nelle storie di fantascienza, dove in genere apporta un potere importante e spesso decisivo. "}
{"id": "1592813", "revid": "55935", "url": "https://it.wikipedia.org/wiki?curid=1592813", "title": "J\u00f6ns Berzelius", "text": ""}
{"id": "1592818", "revid": "1305772", "url": "https://it.wikipedia.org/wiki?curid=1592818", "title": "Rhoda Scott", "text": "Di origini afro-americane, Rhoda Scott ha molti famosi successi nel suo repertorio, come \"In the Mood\", \"Theme from New York, New York\", \"Summertime\", \"Mack the Knife\", \"Take Five\", \"Moanin\"', \"Ebb Tide\", \"Hit the Road Jack\", \"Greensleeves\", \"Tico-Tico no Fub\u00e1\", \"Let it Snow\", e \"Delilah\"."}
{"id": "1592822", "revid": "371529", "url": "https://it.wikipedia.org/wiki?curid=1592822", "title": "I tre marmittoni", "text": "I tre marmittoni, nell'originale inglese The Three Stooges (letteralmente traducibile come \"le tre spalle\"), sono stati un trio comico statunitense, composto dai personaggi Larry, Moe e Curly, che girarono il primo film nel 1930, \"Soup to Nuts\" e fino al 1970 recitarono in una \"slapstick comedy\" (farsa piuttosto grossolana) televisiva, nonch\u00e9 in parodie di altri generi.\nCarriera.\nI tre marmittoni (\"The Three Stooges\") erano comunemente conosciuti con i loro nomi di battesimo: \"Larry, Moe, and Curly\" o, alla morte del terzo, \"Moe, Larry, and Shemp\". Larry e Moe fecero parte del trio sin dai tempi del Vaudeville. Nelle prime comiche, il loro cavallo di battaglia erano gli inseguimenti, meglio se vestiti da pompieri.\nIl gruppo originario era formato da Moe Howard (Harry Moses Horwitz 1897), suo fratello Shemp Howard (Samuel Horwitz 1895), e l'amico di sempre, Larry Fine (Louis Feinberg 1902). Shemp, nei primi anni del sonoro, fu sostituito da un terzo fratello Howard, Curly (Jerome Lester Horwitz 1903).\nQuando Curly fu colpito da un ictus nel 1946, Shemp ritorn\u00f2 nel gruppo. Con Shemp, le comiche degli Stooges divennero meno fisiche e pi\u00f9 sofisticate rimanendo comunque delle slapstick. Alla morte di Shemp nel 1955, Joe Palma (uno stuntman), ultim\u00f2 i cortometraggi rimasti incompiuti a causa della prematura scomparsa del primo fratello Howard scomparso nel 1952. Il posto vacante fu quindi preso dall'esperto Joe Besser (1907-1988), con scarso successo e, a partire dal 1959 Joe \"Curly-Joe\" DeRita (Joseph Wardell, 1909) rimpiazz\u00f2, nei cuori dei fan, il vuoto della formazione originaria.\nJoe De Rita fisicamente ricordava molto il primo Curly e i Marmittoni, con un nuovo paffutello nel gruppo, ritornarono alle comiche originarie fatte di sganassoni e inseguimenti. Il pubblico si stava abituando alla comicit\u00e0 di Jerry Lewis, Peter Sellers, Woody Allen, Gene Wilder e i Marmittoni, con le loro comiche ripetitive e na\u00eff, furono relegati sempre pi\u00f9 verso un universo infantile. A met\u00e0 degli anni sessanta furono trasformati persino in cartoni animati: \"I 3 marmittoni\" e \"The Robonic Stooges\".\nLarry fu colpito da paresi nel 1970 e, a causa di problemi contingenti, dovette abbandonare il gruppo. Emil Sitka (1914-1998), a lungo spalla nelle comiche dei Marmittoni, fu messo sotto contratto per sostituire Larry, ma non fu mai girato alcun film con Sitka nei panni di Larry.\nLa malattia di Larry aveva sancito la fine di uno dei gruppi comici pi\u00f9 amati nel mondo. Larry, \"il rosso\", mor\u00ec nel 24 gennaio 1975. Moe, \"il bruno col caschetto\", fu ucciso da un tumore pochi mesi dopo il 4 maggio 1975, infine Joe De Rita, \"il ciccione pelato\", se ne and\u00f2 il 3 luglio 1993.\nCos\u00ec come era avvenuto per le comiche di Stanlio e Ollio e delle parodie in cartoni animati, fu trasmessa una serie di cartoni animati ispirati a loro, intitolata \"The Robonic Stooges\". Nel cartone (prodotto da Hanna-Barbera oltre 10 anni dopo la morte del Curly originale) erano presenti anche delle brevi sequenze dal vivo, girate dai tre in carne ed ossa (ovviamente con Curly Joe DeRita nei panni di Curly). Il loro ultimo film fu \"Kook's Tour\", girato nel 1970.\nInfluenza culturale.\nIn America erano molto conosciuti, tanto che ogni tanto in alcuni film recenti e meno recenti ci sono delle citazioni che possono ricondurre a loro. Ad esempio, nel film \"Corto circuito\", ad un certo punto il robot n. 5 deve affrontare tre suoi fratelli e, una volta sconfitti, \"5\" li riprogramma proprio per replicare uno degli sketch dei \"Three Stooges\" che precedentemente aveva visto in TV. Citazioni a iosa anche per il regista Sam Raimi, che \u00e8 un grande ammiratore del trio comico, in particolare nei primi due capitoli de \"La casa\".\nIn Italia \"i tre marmittoni\" - come erano stati ribattezzati per il pubblico italiano - furono proiettati nelle sale cinematografiche in epoca fascista e molto pi\u00f9 tardi, intorno agli anni Sessanta nei cinema parrocchiali, per poi passare alla RAI.\nIl gruppo cabarettistico degli anni sessanta I Brutos - noti soprattutto come cantanti - si ispirava vagamente a loro sia nei personaggi che nei brevi sketch.\nNel 1987 \u00e8 stato realizzato un videogioco per Amiga da parte di Cinemaware ispirato al trio comico, poi convertito anche per altri sistemi informatici.\nIl cantante Iggy Pop si \u00e8, ovviamente, ispirato al trio comico, per il nome del suo gruppo musicale The Stooges."}
{"id": "1592828", "revid": "125776504", "url": "https://it.wikipedia.org/wiki?curid=1592828", "title": "Agenzia matrimoniale (disambigua)", "text": ""}
{"id": "1592832", "revid": "88812", "url": "https://it.wikipedia.org/wiki?curid=1592832", "title": "Preconoscenza", "text": ""}
{"id": "1592833", "revid": "88812", "url": "https://it.wikipedia.org/wiki?curid=1592833", "title": "COCER", "text": ""}
{"id": "1592842", "revid": "287204", "url": "https://it.wikipedia.org/wiki?curid=1592842", "title": "Lotus Eclat", "text": "La Eclat \u00e8 un'autovettura prodotta dalla Lotus Cars tra il 1975 ed il 1982.\nIl contesto.\nConstatato il successo inferiore alle aspettative della coraggiosa hatchback Elite, Colin Chapman, patron della Casa, cre\u00f2 la \"Eclat\", ovvero una versione con una pi\u00f9 convenzionale coda fastback della \"Elite\" stessa.\nIdentiche nella meccanica, negli interni e nella parte anteriore della carrozzeria, le 2 coup\u00e9 si distinguevano nettamente nel posteriore.\nCome nella tradizione del marchio, il telaio era a trave centrale, le sospensioni a 4 ruote indipendenti con quadrilateri deformabili, i freni a disco su tutte le ruote e la carrozzeria in vetroresina.\nA spingere la nuova coup\u00e9 2+2 Lotus ci pensava il noto 4 cilindri in linea bialbero 16 valvole di 1973cm\u00b3, montato in posizione anteriore longitudinale e alimentato con 2 carburatori Dell'Orto.\nI 155 cv erogati dal motore erano trasmessi alle ruote posteriori da un cambio manuale Ford a 5 rapporti (ma alcune \"Eclat\" montarono anche un 4 marce d'origine Ford Capri).\nInsolitamente, visti gli atout della Casa (pi\u00f9 attenta al contenimento dei pesi e alla sportivit\u00e0 pura che al comfort), la \"Eclat\" era spaziosa (soprattutto davanti) e ben rifinita (agli \"spettacolari\" interni aveva contribuito Giorgetto Giugiaro).\nOltre ad un costante miglioramento delle dotazioni (nel corso degli anni comparvero l'aria condizionata ed il servosterzo), la \"Eclat\" sub\u00ec un restyling nel 1980, che origin\u00f2 la versione \"S2\".\nOltre a lievi ritocchi estetici ed agli interni, la \"S2\" presentava importanti novit\u00e0 tecniche, come il motore di cilindrata maggiorata a 2174 cm\u00b3 (160cv) ed il nuovo cambio manuale a 5 marce Getrag.\nLa produzione cess\u00f2 nel 1982, quando venne lanciata la Excel.\nIn tutto sono state prodotte 1.522 \"Eclat\" (1.299 con motore 2 litri e 223 con motore 2.2 litri)."}
{"id": "1592844", "revid": "2020096", "url": "https://it.wikipedia.org/wiki?curid=1592844", "title": "FIFA Champions Badge", "text": "Il FIFA Champions Badge (Stemma della FIFA) \u00e8 uno stemma della FIFA per la squadra vincitrice della Coppa del Mondo. Sia le squadre maschili (distintivo della Coppa del Mondo FIFA, introdotto a settembre 2008) che le squadre femminili (FIFA Women's World Cup Badge, introdotto ad aprile 2009) possono indossare questo distintivo per quattro anni dopo la vittoria della Coppa del Mondo. Allo stesso modo, lo stemma \u00e8 stato introdotto a livello delle squadre di club (FIFA Club World Championship Champion Badge, introdotto a febbraio 2008). Nell'agosto 2012 \u00e8 stato introdotto uno stemma simile per la Coppa del Mondo Futsal (FIFA Futsal World Cup), massimo trofeo mondiale del calcio a 5. La rispettiva nazionale paese o club pu\u00f2 indossare la cresta fino al fischio finale della successiva Coppa del Mondo. L'emblema rappresenta il trofeo e i campioni del mondo FIFA e l'anno in cui la nazionale o il club ha vinto la competizione."}
{"id": "1592856", "revid": "599013", "url": "https://it.wikipedia.org/wiki?curid=1592856", "title": "San Filippo Neri (disambigua)", "text": "San Filippo Neri si pu\u00f2 riferire a:"}
{"id": "1592863", "revid": "122559085", "url": "https://it.wikipedia.org/wiki?curid=1592863", "title": "Dois Vizinhos", "text": "Dois Vizinhos \u00e8 un comune del Brasile nello Stato del Paran\u00e1, parte della mesoregione del Sudoeste Paranaense e della microregione di Francisco Beltr\u00e3o.\nLa citt\u00e0 \u00e8 considerata la capitale nazionale del pollo, con una produzione annuale di oltre 130.000 tonnellate di carne di pollo.\nIl comune \u00e8 stato fondato il 28 novembre 1961."}
{"id": "1592865", "revid": "1543377", "url": "https://it.wikipedia.org/wiki?curid=1592865", "title": "National Board of Review Awards 1958", "text": "La 30\u00aa edizione dei National Board of Review Awards si \u00e8 tenuta nel dicembre 1958."}
{"id": "1592870", "revid": "124805204", "url": "https://it.wikipedia.org/wiki?curid=1592870", "title": "Barbara Livi", "text": "Biografia.\nNel 1989, a soli 16 anni, vince il concorso di bellezza \"Un volto per il cinema\" che si svolge ad Amalfi. Due anni dopo inizia la sua carriera come attrice teatrale, con una partecipazione allo spettacolo \"Caron Dimonio\", diretto da Maria Teresa Falbo. \nNel 1993 ha una parte minore nel film \"Storia di una capinera\" di Franco Zeffirelli. Dopo aver proseguito l'attivit\u00e0 teatrale per alcune stagioni, inizia a dedicarsi quasi esclusivamente al cinema e alle produzioni televisive, sia italiane che straniere. Nella sua carriera \u00e8 stata anche la protagonista di diverse pubblicit\u00e0, sia per il mercato italiano, che estero, tra cui gli spot per la rivista \"Gioia\" e quello per la birra \"Tuborg\" destinato al mercato giapponese.\n\u00c8 stata tra i protagonisti delle fiction \"Incantesimo 5\", nel ruolo della dottoressa Martina Morante, e \"Un caso di coscienza\" (terza e quarta stagione), nel ruolo di Erica Lacerba. \nNel 2010 \u00e8 nel cast di \"Paura di amare\", dove recita nella parte di Mirella Loi."}
{"id": "1592875", "revid": "6923", "url": "https://it.wikipedia.org/wiki?curid=1592875", "title": "Maserati Quattroporte tipo 107", "text": ""}
{"id": "1592878", "revid": "1793900", "url": "https://it.wikipedia.org/wiki?curid=1592878", "title": "Red Deer (fiume)", "text": "Il Red Deer \u00e8 un fiume canadese della provincia dell'Alberta. \u00c8 il principale affluente del fiume South Saskatchewan. Le sorgenti si trovano sulle Montagne Rocciose.\nHa una lunghezza di 724\u00a0km e il suo bacino imbrifero ricopre un'area di 45.100\u00a0km2. La sua portata \u00e8 di 70\u00a0m\u00b3/s.\nI principali centri abitati attraversati dal fiume sono Sundre, Red Deer, Blackfalds e Drumheller, nell'Alberta."}
{"id": "1592885", "revid": "125657243", "url": "https://it.wikipedia.org/wiki?curid=1592885", "title": "Fabrizio Manfredi", "text": " \nHa iniziato a doppiare quando aveva 5 anni. \u00c8 cugino dei doppiatori Massimiliano Manfredi, Sandro e Rossella Acerbo.\nEx marito della collega Francesca Fiorentini, ha due figlie, Eleonora e Beatrice.\nBiografia.\n\u00c8 noto soprattutto per aver prestato voce a Joshua Jackson, Ewan McGregor, Edward Furlong, Giovanni Ribisi, Topher Grace, Jay Mohr, Jared Leto, Freddie Prinze Jr., Daniel Br\u00fchl, Chris O'Donnell; a Casper Van Dien in \"Starship Troopers - Fanteria dello spazio\"; a Thomas Ian Nicholas nella saga di \"American Pie\"; a Leigh Whannell nella serie di film \"Insidious\"; a Fr\u00e9d\u00e9ric Diefenthal nella serie di film \"Taxxi\"; a Matt Damon in \"Salvate il soldato Ryan\" di Steven Spielberg; a Johnny Depp in \"Edward mani di forbice\" di Tim Burton; a Tobey Maguire in \"Le regole della casa del sidro\"; a Gary Coleman nel telefilm cult \"Il mio amico Arnold\"; a Eddie Cibrian in \"Squadra emergenza\"; a Joshua Jackson al personaggio di Peter Bishop in \"Fringe\", ma soprattutto al personaggio di Philip J. Fry nella versione italiana del cartone animato \"Futurama\" creato da Matt Groening, di Henry Pym nel cartone \"Avengers - I pi\u00f9 potenti eroi della Terra\" come prima voce, di Megavolt del cartone animato Disney \"Darkwing Duck\", del Principe Derek nel film d'animazione L'incantesimo del lago e a Micheal-Jamal Warner ne \"I Robinson\". Dal 2010 ha doppiato Tyler in \"A tutto reality\".\n\u00c8 stato direttore e dialoghista del doppiaggio di vari film come \"Pandorum - L'universo parallelo\", \"Conan - The Barbarian\", \"Resident Evil - Retribution\" e \"Pacific Rim\"; direttore del doppiaggio anche nei telefilm cult come \"Paso adelante\" e \"Sherlock\", noto anche come dialoghista nei telefilm come \"Desperate Housewives - I segreti di Wisteria Lane\", \"Merlin\", \"Lipstick Jungle\", \"Gossip Girl\" e \"The Musketeers\".\nNel 2017, torna a doppiare Megavolt nel reboot di \"DuckTales\"."}
{"id": "1592893", "revid": "78273", "url": "https://it.wikipedia.org/wiki?curid=1592893", "title": "Trequartisti", "text": ""}
{"id": "1592898", "revid": "124209869", "url": "https://it.wikipedia.org/wiki?curid=1592898", "title": "Gran Premio di Cina 2007", "text": "Il Gran Premio di Cina 2007 si \u00e8 svolto il 7 ottobre 2007 sul Circuito di Shanghai. La gara \u00e8 stata vinta da Kimi R\u00e4ikk\u00f6nen su Ferrari (duecentesima vittoria iridata del cavallino), davanti a Fernando Alonso su McLaren e all'altro ferrarista Felipe Massa. In questa occasione il britannico Lewis Hamilton, alla sua stagione d'esordio, avrebbe potuto vincere il campionato mondiale ma, a causa di una sosta ai box non effettuata per ordine del team, le gomme eccessivamente usurate hanno provocato l'errore del pilota mentre approcciava la corsia box. Inoltre \u00e8 stata l'ultima gara per Alexander Wurz in Formula 1; quest'ultimo annuncia di non prendere parte all'ultima gara in Brasile e sar\u00e0 sostituito da Kazuki Nakajima, figlio dell'ex pilota Satoru.\nVigilia.\nL'esordiente Lewis Hamilton, pilota della McLaren, ha l'occasione di vincere il titolo mondiale nella stagione d'esordio in Formula 1. Escludendo Nino Farina, che vinse il campionato inaugurale, il britannico ha l'occasione di diventare il primo campione del mondo esordiente in assoluto.\nArriva all'appuntamento con 12 punti di vantaggio sul compagno di squadra Fernando Alonso e 17 sul ferrarista Kimi R\u00e4ikk\u00f6nen.\nTenendo conto dei possibili arrivi a pari punti, Lewis Hamilton pu\u00f2 diventare campione del mondo con una gara d'anticipo se:"}
{"id": "1592901", "revid": "228587", "url": "https://it.wikipedia.org/wiki?curid=1592901", "title": "4-1-4-1", "text": "Il 4-1-4-1 \u00e8 un modulo di gioco del calcio. Consiste nello schierare in campo 4 difensori, un centrocampista, 4 trequartisti e un attaccante\nll 4-1-4-1 \u00e8 la diretta evoluzione del 4-3-3 che si fonde ai concetti del 4-1-3-2. SI tratta di uno schema nato in Europa nella seconda met\u00e0 degli anni 2000. Si tratta di un modulo molto offensivo che permette di fare un grande pressing alto grazie alla presenza di quattro giocatori che agiscono \"tra le linee\"\nIl modulo.\nIl 4-1-4-1 ha una difesa a 4 che resta molto bloccata soprattutto sulle fasce, dove i terzini badano prevalentemente alla fase difensiva, grazie al fatto che le sovrapposizioni sono affidate prevalentemente ai trequartisti. Spesso a questo scopo (e non \u00e8 una prerogativa esclusiva di questo modulo) vengono utilizzati difensori centrali veloci e di buona tecnica.\nIl centrocampo, cos\u00ec come nel 4-1-3-2 conta di un solo elemento, di conseguenza si preferisce schierare il classico centrocampista di \"qualit\u00e0 e quantit\u00e0\": un interdittore dotato di tecnica e visione di gioco in grado di recuperare palloni e provvedere a fare da organizzatore; in realt\u00e0 per\u00f2 in questo modulo, anche i due trequartisti centrali vengono in aiuto del mediano, e il centrocampo si trasforma a 3 in fase difensiva, \u00e8 per questo che per tale ruolo i giocatori si possono considerare vere e proprie \"mezze ali\" in grado di dare un contributo anche in fase difensiva e mettere pressione sul centrocampo avversario che viene chiuso nella propria met\u00e0 campo.\nLe ali in fase offensiva si portano avanti sovrapponendosi ai trequartisti, possono arrivare sul fondo a crossare per servire il centravanti o accentrarsi, o anche sfruttare il gioco di sponda per inserirsi da dietro; ma in fase difensiva devono arretrare sulla linea del centrocampo, pur avendo un ruolo di attacco: la squadra in pratica applica un 4-5-1 che segue nei movimenti difensivi quelli del 4-3-3. Questo permette alla squadra di mantenersi sempre corta e aiutare a coprire la difesa che \u00e8 protetta da un solo centrocampista in grado di fare da \"frangiflutti\". E per lo stesso motivo \u00e8 indispensabile avere davanti una prima punta in grado di far salire la squadra e difendere il pallone davanti alla linea difensiva avversaria, e tenere quindi alto il baricentro del gioco.\nA questo attaccante di solito oltre naturalmente alla finalizzazione delle azioni, si richiede di saper giocare anche spalle alla porta, per mettere in moto gli inserimenti dei 4 giocatori che agiscono tra le linee di centrocampo e difesa avversarie. Naturalmente le varianti possibili sono infinite e a discrezione dell'allenatore, e tra queste varianti c'\u00e8 quella di utilizzare in avanti una punta \"leggera\" e \"opportunista\" che pensi solo a giocare per il gol."}
{"id": "1592903", "revid": "767487", "url": "https://it.wikipedia.org/wiki?curid=1592903", "title": "Poiana Blenchii", "text": "Poiana Blenchii \u00e8 un comune della Romania di 1.266 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di quattro villaggi: F\u0103lcu\u0219a, Gostila, M\u0103gura, Poiana Blenchii."}
{"id": "1592904", "revid": "767487", "url": "https://it.wikipedia.org/wiki?curid=1592904", "title": "Parlami d'amore (film 2002)", "text": "\"Parlami d'amore (Parlez-moi d'amour)\" \u00e8 un film del 2002 diretto da Sophie Marceau.\nCommedia romantica scritta e diretta dalla popolare attrice francese Sophie Marceau, al suo primo lungometraggio da regista."}
{"id": "1592907", "revid": "1843814", "url": "https://it.wikipedia.org/wiki?curid=1592907", "title": "Roversano", "text": "Roversano \u00e8 una frazione del comune di Cesena. Comune autonomo fino al 1926, sorge 7\u00a0km a sud della citt\u00e0 su un ripido colle immediatamente a destra del corso del fiume Savio.Il colle porta il segno evidente di una grande frana storica, che ha lasciato un'estesa parete molto ripida in cui la vegetazione \u00e8 quasi assente. \nL'abitato, del quale si conservano parti della cinta muraria, la porta di accesso e il castello in posizione sopraelevata a strapiombo sulla valle sottostante, \u00e8 prossimo al bivio che porta a Cesena verso nord e a San Carlo verso sud-ovest, dove la via comunale Roversano confluisce nella Statale Umbro-Casentinese. Proseguendo verso sud-est, invece, a monte del borgo, si svalica raggiungendo \"Santa Lucia\", \"Montereale\" e l'area del bacino idrografico del Rubicone.\nStoria.\n\"Castrum Roversani\" \u00e8 un castello di origine medioevale sorto sul promontorio a 179 metri sul livello del mare. Posseduto originariamente da Ugo di Panico, fra il 1144 ed il 1160 venne ceduto alla chiesa di Ravenna. Successivamente pass\u00f2 a Federico Barbarossa, ad Ottone IV, a Gregorio IX e, nel 1275, al comune di Cesena. Per circa un secolo venne di volta in volta conquistato da Guido di Montefeltro, dai Malatesta, dalla Santa Sede, dagli Ordelaffi e nuovamente dai Malatesta (1415), che ne tennero il possesso fino al 1554 quando Papa Giulio III lo cedette in feudo a Cristoforo Cacciaguerra di Cesena. Il feudo Cacciaguerra perdur\u00f2 fino all'estinzione della linea diretta della famiglia Cacciaguerra, avvenuta con la morte dell'erede diciassettenne Perinto, il 5 maggio 1623.\nRoversano fu istituito come comune forse fin dal 1600; \u00e8 comunque certa l'annotazione storica che riporta il rifiuto del Comune di Roversano alla proposta di Napoleone I di estendere in pi\u00f9 ampi confini l'area del comune. Il 22 marzo 1661 Roversano fu distrutto quasi completamente da un violentissimo terremoto.\nIl comune, che costituiva un'enclave all'interno del territorio cesenate, comprendeva anche i borghi \"Castiglione\" e \"Taverna\" (che successivamente si salderanno nel popoloso abitato di \"San Carlo\") , adagiati nel fondovalle sulla riva opposta del Savio, dove fu trasferita la sede comunale dal 1892."}
{"id": "1592911", "revid": "287204", "url": "https://it.wikipedia.org/wiki?curid=1592911", "title": "Matej Cernic", "text": ""}
{"id": "1592914", "revid": "287204", "url": "https://it.wikipedia.org/wiki?curid=1592914", "title": "Linguaggio di modellazione", "text": "Un linguaggio di modellazione (\"modelling language\" in inglese) \u00e8 un linguaggio formale che pu\u00f2 essere utilizzato per descrivere (modellare) un sistema di qualche natura. Il concetto trova applicazione soprattutto nell'ingegneria del software; un modello di un sistema software, o di qualche suo aspetto, prende il nome di modello software (\"software model\" in inglese).\nClassificazione dei linguaggi di modellazione.\nI linguaggi di modellazione descritti in letteratura o utilizzati nella pratica dello sviluppo del software si possono classificare secondo numerosi criteri:\nQueste distinzioni non sono rigide. Per esempio, in molti linguaggi di modellazione coesistono simboli grafici e notazioni testuali; in molti casi i modelli sono parzialmente interpretabili; e diversi linguaggi forniscono strumenti complementari per modellare diversi aspetti di un sistema."}
{"id": "1592915", "revid": "1718925", "url": "https://it.wikipedia.org/wiki?curid=1592915", "title": "Power-player", "text": "Il termine power-player \u00e8 nato nei GdR (giochi di ruolo). Indica i giocatori che mirano a privilegiare il conseguimento della vittoria a discapito dell'aspetto interpretativo e dello spirito del gioco. A tal fine di solito cercano di destreggiarsi al limite delle regole, o ad utilizzarle a proprio vantaggio, a scapito del buon senso e della logica della storia interpretata. Sono generalmente accusati di essere scomodi agli altri giocatori e al Master, poich\u00e9 il loro approccio tende a rovinare l'atmosfera.\nSuccessivamente il termine \u00e8 stato usato anche nei MMORPG, ovvero la trasposizione dei GdR nel mondo dei videogiochi. Ma a causa di diverse meccaniche, ovvero la rigidit\u00e0 dei programmi che non permette libera interpretazione, si \u00e8 persa per grandissima parte il senso del gioco di ruolo. Divenendo nel campo dei MMORPG lo stile di gioco per la maggiore, il termine ha perso l'accezione negativa, tuttora mantenuta in ambito GdR."}
{"id": "1592920", "revid": "767487", "url": "https://it.wikipedia.org/wiki?curid=1592920", "title": "Rom\u00e2na\u0219i", "text": "Rom\u00e2na\u0219i (in ungherese \"Als\u00f3egregy\") \u00e8 un comune della Romania di 2.958 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 6 villaggi: Chichi\u0219a, Cium\u0103rna, P\u0103u\u0219a, Poarta S\u0103lajului, Rom\u00e2na\u0219i, Romita."}
{"id": "1592923", "revid": "287204", "url": "https://it.wikipedia.org/wiki?curid=1592923", "title": "Romanasi", "text": ""}
{"id": "1592924", "revid": "78273", "url": "https://it.wikipedia.org/wiki?curid=1592924", "title": "Terzini", "text": ""}
{"id": "1592926", "revid": "178920", "url": "https://it.wikipedia.org/wiki?curid=1592926", "title": "Power-players", "text": ""}
{"id": "1592927", "revid": "767487", "url": "https://it.wikipedia.org/wiki?curid=1592927", "title": "Rus (S\u0103laj)", "text": "Rus (in ungherese \"Oroszmez\u00f6\") \u00e8 un comune della Romania di 1.142 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 3 villaggi: Buza\u0219, F\u00e2nt\u00e2nele-Rus, Rus.\nNel corso del 2004 si sono staccati da Rus i villaggi di H\u0103\u0219ma\u0219 e \u0218imi\u0219na, andati a formare il comune di \u0218imi\u0219na."}
{"id": "1592929", "revid": "111325", "url": "https://it.wikipedia.org/wiki?curid=1592929", "title": "Shin Tenchi muy\u014d!", "text": " \u00e8 un anime di 26 episodi prodotto dalla AIC e dalla Pioneer Animation nel 1997. \u00c8 la terza serie legata al franchise di \"Chi ha bisogno di Tenchi?\".\nRispetto a \"Tenchi muy\u014d!\", questa serie \u00e8 completamente scollegata con il concetto iniziale di \"Chi ha bisogno di Tenchi?\". Diversi cambiamenti inoltre sono stati fatti sulle storie e sulle personalit\u00e0 dei personaggi. Per esempio ne Tenchi ne suo nonno sono in qualche modo collegati alla famiglia reale di Jurai, ed il segreto della famiglia Masaki \u00e8 soltanto quello di proteggere la Terra. L'umorismo che pervade l'anime inoltre \u00e8 del tutto differente a quello a cui le precedenti serie avevano abituato, con gag surreali ed esagerate. Per facilitare l'animazione e la fluidit\u00e0 dei movimenti inoltre i personaggi sono stati ridisegnati con un character design pi\u00f9 semplice. Rispetto alle precedenti serie, inoltre tutti i personaggi compaiono gi\u00e0 nella prima puntata e non vengono introdotti di episodio in episodio.\nViene inoltre introdotto il personaggio di Sakuya Kumashiro, protagonista indiscussa di questa serie, che per\u00f2 non comparir\u00e0 mai pi\u00f9 in altre produzioni del franchise di \"Chi ha bisogno di Tenchi?\".\nLa serie \u00e8 stata importata in Italia dalla nota casa Doro TV Merchandising, famosa per aver importato in Italia serie come Yattaman, Love Hina, Digimon, Capitan Futuro, e moltissime altre. \u00c8 stato trasmesso per intero dall'emittente digitale terrestre FacileTV e replicato su alcune reti locali.\nTrama.\nIl giovane Tenchi Masaki decide di trasferirsi a Tokyo, per poter sfruttare le opportunit\u00e0 che pu\u00f2 garantirgli la grande citt\u00e0. Qui il ragazzo conosce una graziosa adolescente di nome Sakuya Kumashiro. I due ragazzi in breve tempo finiscono per innamorarsi, ma Sakuya \u00e8 inconsapevole di essere stata creata da una malvagia entit\u00e0 proprio allo scopo di concupire Tenchi, in modo da poter dominare il mondo. Tenchi venuto a conoscenza della verit\u00e0, dovr\u00e0 gestire i propri sentimenti con il dovere di rispettare il proprio ruolo di guardiano delle Terra."}
{"id": "1592933", "revid": "110157", "url": "https://it.wikipedia.org/wiki?curid=1592933", "title": "Vista (UML)", "text": "Nella terminologia del linguaggio di modellazione object-oriented Unified Modeling Language, una vista \u00e8 una porzione di un modello orientata alla rappresentazione di un particolare aspetto di un sistema software.\nDefinizione.\nIl concetto di vista non \u00e8 definito in modo formale dalle specifiche UML, che di conseguenza non forniscono nemmeno indicazioni su quali particolari viste debbano o possano essere fornite da chi realizza un modello software. Tuttavia, il concetto di vista \u00e8 stato storicamente utilizzato dalla maggior parte degli ambienti software di modellazione UML, incluso Rational Rose (prodotto che ha contribuito in buona misura alla definizione dello standard). Di conseguenza, la definizione di viste di un modello UML in viste si pu\u00f2 considerare una prassi che costituisce uno standard \"de facto\". Riferimenti al concetto di viste si trovano anche in documenti ufficiali legati a UML; nella \"UML User Guide\" di Grady Booch, per esempio, compare la seguente definizione:\nViste standard.\nI due principali approcci alla suddivisione in viste di un modello UML sono quello utilizzato da Rational Rose (e prodotti derivati) e il cosiddetto \"modello 4+1\".\nViste nell'approccio Rational.\nIl modello Rational tradizionale (introdotto con Rational Rose 98) distingue quattro viste:\nModello 4+1.\nIl modello 4+1 distingue cinque viste:"}
{"id": "1592934", "revid": "767487", "url": "https://it.wikipedia.org/wiki?curid=1592934", "title": "S\u0103l\u0103\u021big", "text": "S\u0103l\u0103\u021big (ungherese \"Szil\u00e1gyszeg\") \u00e8 un comune della Romania di 3.038 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 5 villaggi (nomi ungheresi in corsivo): Bulgari (\"Ny\u00edrfalva\"), Deja (\"D\u00e9sh\u00e1za\"), Mineu (\"Meny\u0151\"), No\u021big (\"Nagyszeg\"), S\u0103l\u0103\u021big."}
{"id": "1592936", "revid": "287204", "url": "https://it.wikipedia.org/wiki?curid=1592936", "title": "Salatig", "text": ""}
{"id": "1592937", "revid": "767487", "url": "https://it.wikipedia.org/wiki?curid=1592937", "title": "Bachelite (album)", "text": "Bachelite \u00e8 il secondo album dei reggiani Offlaga Disco Pax.\nIl disco.\nIl disco si apre con \"Superchiome\", un pezzo dedicato ad una Carlotta, soprannominata per l'appunto \"Superchiome\" per i suoi capelli rossi e arancioni. Troviamo quindi \"Ventrale\", primo singolo del disco, dedicato al saltatore sovietico Volodymyr Ja\u0161\u010denko, capace nel 1978 di saltare 2 metri e 35 con il metodo ventrale, una tecnica ormai superata dal pi\u00f9 moderno stile Fosbury.\nL'episodio successivo narrato da Max Collini \u00e8 \"Dove ho messo la golf?\", dove la rimozione di una Golf usata porta a compiere una piccola follia, e a rubare la macchina dal parcheggio rimozioni sotto gli occhi di tre poliziotti della stradale. In entrambi questi brani la politica \u00e8 la principale fonte di metafore; essa al contrario \u00e8 posta al centro di \"Sensibile\", dove vengono rievocati i crimini della coppia di terroristi neri Francesca Mambro e Giusva Fioravanti. Inoltre, sempre nella canzone \"Sensibile\" viene citato l'album \"Abbiamo pazientato 40 anni. Ora basta!\" del gruppo punk Disciplinatha. Anni dopo la questione sar\u00e0 alla base dell'aggressione subita, il 14 dicembre 2013, da Max Collini a opera di Dario Parisini dei Disciplinatha nel backstage di un concerto dei Massimo Volume.\nLa politica viene quindi mischiata allo spettacolo, nella Reggio Emilia di \"Lungimiranza\"; il PCI \u00e8 citato come organizzatore di un concerto in un circolo ARCI, dove un promettente cantautore (di cui il gruppo non vuole svelare il nome, anche se l'ipotesi pi\u00f9 plausibile \u00e8 che si tratti di Vinicio Capossela) e il suo fonico (si pensa il riferimento sia a Luciano Ligabue) si esibiscono nell'indifferenza generale del pubblico.\nIl passato \u00e8 protagonista anche di \"Cioccolato IACP\", dove i ricordi di giovent\u00f9 fra le case popolari completano malinconicamente \"Robespierre\", del disco precedente; prendono infatti vita i personaggi del singolo, da \"gli amici del campetto passati dalle Marlboro direttamente all'eroina\" alla sfortunata Barbara (alla cui storia era riferito il verso \"il toblerone, qualcuno sa il perch\u00e9\").\nLe metafore e gli intrecci surreali con gli ideali politici di sinistra del gruppo si esprimono quindi con un inno (\"Fermo!\") al Chirocephalus marchesonii, gambero che vive nel solo Lago di Pilato, portato a simbolo della lotta contro il sistema per i suoi tentativi di fuggire dal suo habitat naturale, sistematicamente bloccati dai forestali marchigiani, e con \"Onomastica\" dove la Reggio Emilia roccaforte del PCI si esprime con un elenco di nomi alternativi ai classici \"nomi di santi da lunario\", che riportano alla mente vari miti del pensiero socialista, recitato su un ossessivo giro di basso accompagnato a tratti dal sassofono di Andy dei Bluvertigo.\nA concludere l'album \u00e8 \"Venti minuti\", un malinconico ricordo del padre morto, che passa attraverso la lunga telefonata di un suo vecchio amico."}
{"id": "1592938", "revid": "1305772", "url": "https://it.wikipedia.org/wiki?curid=1592938", "title": "Lenny (Lenny Kravitz)", "text": "Lenny \u00e8 il sesto album in studio del cantante statunitense Lenny Kravitz, pubblicato il 30 ottobre 2001 dalla Virgin Records."}
{"id": "1592940", "revid": "486946", "url": "https://it.wikipedia.org/wiki?curid=1592940", "title": "Conte Amico", "text": ""}
{"id": "1592942", "revid": "1776051", "url": "https://it.wikipedia.org/wiki?curid=1592942", "title": "Borussia M\u00f6nchengladbach 1980-1981", "text": "Stagione.\nIl Borussia M\u00f6nchengladbach nella stagione 1980/81 si classific\u00f2 al 6\u00ba posto in Bundesliga con un totale di 15 vittorie, 7 pareggi e 12 sconfitte.\nIl capocannoniere della squadra fu Wilfried Hannes con 16 gol.\nIn Coppa di Germania fu eliminato ai quarti di finale dal Kaiserslautern.\nRosa.\nLa rosa del Borussia M\u00f6nchengladbach nella stagione 1980/81. Per ogni giocatore sono elencate le presenze e i gol in \"Bundesliga\"."}
{"id": "1592943", "revid": "123981350", "url": "https://it.wikipedia.org/wiki?curid=1592943", "title": "Ceriantharia", "text": "I Ceriantari (Ceriantharia ) sono una sottoclasse di celenterati della classe degli Antozoi.\nDescrizione.\nSebbene assomiglino molto alle attinie, da molti ricercatori vengono considerati come una sottoclasse diversa di antozoi, mentre altri li inseriscono in Hexacorallia, condividendo quindi la stessa sottoclasse con Actinaria, Zoanthidea, Scleractinia e altri ordini. Sono solitari e vivono sepolti in sedimenti cedevoli. I ceriantari vivono all'interno di tubi composti da un materiale fibroso fatto di muco secreto e fili di organuli simili a nematocisti, noti come \"tipocisti\".\nI Ceriantari \u2013 detti anche \"anemoni tubiformi\" \u2013 sono dotati di una doppia corona di tentacoli di dimensioni nettamente diverse. La corona esterna \u00e8 composta da grandi tentacoli che si assottigliano alla punta e sono per lo pi\u00f9 utilizzati per la cattura del cibo e la difesa. I tentacoli interni pi\u00f9 piccoli, sono tenuti pi\u00f9 eretti rispetto agli esterni e sono utilizzati per la manipolazione e l'ingestione degli alimenti. \nI ceriantidi, a differenza delle attinie ma anche degli zoantidi, non sono in grado di chiudere il proprio disco orale e ritirare i propri tentacoli, ma grazie ad una forte muscolatura longitudinale lungo la parete del corpo, sono in grado di contrarsi molto rapidamente per nascondersi nel proprio tubo. \nAlcune specie come \"Anactinia pelagica\" sono pelagiche e non sono attaccate al fondo; hanno invece una cella con del gas all'interno del disco pedale, che permette loro di galleggiare a testa in gi\u00f9 vicino alla superficie dell'acqua.\nTassonomia.\nI Ceriantharia sono stati iniziamente classificati fra i Ceriantipatharia assieme ai coralli neri, gli Antipatharia, per essere solo in seguito spostati in una sottoclasse specifica. Altre ricerche invece suggeriscono l'inclusione di Ceriantharia come un ordine nella sottoclasse Hexacorallia.\nLa sottoclasse Ceriantharia comprende 2 ordini e 3 famiglie:\nI due ordini si differenziano per la struttura degli cnidociti, le dimensioni del disco orale e la struttura dei mesenteri."}
{"id": "1592944", "revid": "36426", "url": "https://it.wikipedia.org/wiki?curid=1592944", "title": "Palazzetto Sannini", "text": ""}
{"id": "1592950", "revid": "767487", "url": "https://it.wikipedia.org/wiki?curid=1592950", "title": "S\u00e2g", "text": "S\u00e2g (in ungherese \"Fels\u0151sz\u00e9k\") \u00e8 un comune della Romania di 3.462 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 5 villaggi: Fize\u0219, Mal, S\u00e2g, S\u00e2rbi, Tusa.\nL'esistenza di S\u00e2g, il pi\u00f9 antico degli abitati che compongono il comune, viene attestata per la prima volta in un documento del 1257 con il nome \"Terra Sz\u00e9k\"."}
{"id": "1592951", "revid": "1573940", "url": "https://it.wikipedia.org/wiki?curid=1592951", "title": "Cerianthidae", "text": "Cerianthidae \u00e8 una famiglia di celenterati antozoi dell'ordine Spirularia.\nTassonomia.\nComprende i seguenti generi:"}
{"id": "1592952", "revid": "105425078", "url": "https://it.wikipedia.org/wiki?curid=1592952", "title": "Lady (Lenny Kravitz)", "text": "Lady \u00e8 l'ultimo singolo estratto dall'album \"Baptism\" del musicista rock Lenny Kravitz, uscito nel 2004. La canzone \u00e8 stata scritta da Lenny Kravitz per la sua fidanzata dell'epoca Nicole Kidman. Inoltre la canzone \u00e8 stata utilizzata per gli spot televisivi della catena di abbigliamento \"Gap\", in cui si vede Kravitz cantare e danzare insieme all'attrice Sarah Jessica Parker.\nClassifiche.\n\"Lady\" \u00e8 stato il singolo di maggior successo tratto da \"Baptism\", anche se ha raggiunto al suo massimo soltanto la posizione #27 nella Billboard Hot 100.\nIl video.\nIl video di \"Lady\" diretto da Philip Andelman, vede Kravitz suonare la chitarra e cantare su un palco di forma circolare, mentre alcune donne danzano intorno a lui. Le luci su di lui cambiano intensit\u00e0 a seconda del tono della voce del cantante."}
{"id": "1592955", "revid": "1776051", "url": "https://it.wikipedia.org/wiki?curid=1592955", "title": "Borussia M\u00f6nchengladbach 1981-1982", "text": "Stagione.\nIl Borussia M\u00f6nchengladbach nella stagione 1981/82 si classific\u00f2 al 7\u00ba posto in Bundesliga con un totale di 15 vittorie, 10 pareggi e 9 sconfitte.\nIl capocannoniere della squadra fu Kurt Pinkall con 15 gol.\nIn Coppa UEFA fu eliminato al secondo turno dal .\nIn Coppa di Germania fu eliminato ai quarti di finale dal FC Norimberga.\nRosa calciatori.\nLa rosa del Borussia M\u00f6nchengladbach nella stagione 1981/82. Per ogni giocatore sono elencate le presenze e i gol in \"Bundesliga\"."}
{"id": "1592956", "revid": "125916288", "url": "https://it.wikipedia.org/wiki?curid=1592956", "title": "Incontri proibiti", "text": "Incontri proibiti \u00e8 un film del 1998 diretto da Alberto Sordi, qui alla sua ultima apparizione cinematografica. \u00c8 anche l'ultima pellicola di Franca Faldini, compagna di Tot\u00f2, tornata su un set dopo oltre quarant'anni di assenza.\nTrama.\nArmando Andreoli, noto ingegnere di quasi ottant'anni, incontra casualmente Federica, avvenente e giovane infermiera. Da quell'incontro nasce un malinconico innamoramento da parte della ragazza, nel quale l'anziano uomo rimane imprigionato. Dopo una serie di incontri assurdi e al limite del paradosso, Armando, spaventato dalla presenza ormai ossessiva della giovane donna (convinto anche dal fatto che lei stesse fingendo, d'accordo con il fidanzato, perch\u00e9 interessata al suo patrimonio) e consapevole dei quarant'anni di matrimonio con sua moglie, decide di troncare i rapporti con Federica.\nResosi conto per\u00f2 di essersi innamorato di lei, va in chiesa dove vede che Federica si sta per sposare con il suo fidanzato Giorgio. Tornato a casa, viene a sapere che \u00e8 stato lasciato dalla moglie, andata a Torino dalla sorella, lasciandogli un biglietto dove spiega che non pu\u00f2 sopportare che lui si sia innamorato di un'altra e che entrambi avevano bisogno di una pausa di riflessione. Armando, riflettendo sulla situazione, capisce che, nonostante la moglie sia sempre indaffarata con gli aiuti umanitari in Africa (dandogli l'impressione di essersi ormai sentimentalmente disinteressata nei suoi confronti), in realt\u00e0 lei \u00e8 ancora innamorata di lui, soprattutto dopo che lei gli ha confessato che, dopo essere stata a un passo dalla morte per via di una febbre africana, lui era il suo unico vero amore.\nAnni dopo, riappacificatosi con la moglie, sul treno che lo porter\u00e0 da lei a Torino incontrer\u00e0 Giorgio, l'ex fidanzato di Federica, dal quale verr\u00e0 a sapere che la ragazza non solo anni prima era scappata lasciandolo all'altare, ma anche che si era sposata con il di lui anziano padre. Armando crede che lei l'abbia fatto per soldi, perch\u00e9 sempre convinto che a lei interessassero solo gli uomini ricchi, ma Giorgio invece ribadisce che suo padre \u00e8 sempre stato uno squattrinato, che si \u00e8 arrangiato nella vita con mille lavori.\nInoltre verr\u00e0 a sapere che sono partiti insieme su una nave da crociera per i Caraibi (da lei sempre desiderato), lavorando a bordo come animatori. Da ci\u00f2 Armando capisce che l'amore che Federica provava per lui era sempre stato sincero, in quanto lei \u00e8 semplicemente attratta dagli uomini maturi (soprattutto anziani), indipendentemente dallo stato sociale e dalle condizioni economiche. Guardando il finestrino, immaginando Federica che balla il Tango a bordo della nave, si mette a ridere, sia perch\u00e9 si \u00e8 reso conto di essersi sempre sbagliato circa le intenzioni della ragazza, sia perch\u00e9 in fondo, dato che ancora continua a provare qualcosa per lei, \u00e8 contento che Federica sia finalmente felice.\nDistribuzione.\nIl film ha partecipato, fuori concorso, alla 55\u00aa edizione della Mostra del Cinema di Venezia. Nei primi passaggi televisivi venne proposto nella versione rimontata nel 2002 col titolo \"Sposami pap\u00e0\": in seguito venne ripristinato il montaggio e titolo originale.\nLuoghi di ripresa.\n\u00c8 stato girato tra Roma, Bologna e Montecelio. La casa di cura \u00e8 l'Arcispedale di Santo Spirito in Saxia."}
{"id": "1592959", "revid": "1573940", "url": "https://it.wikipedia.org/wiki?curid=1592959", "title": "Cerianthus", "text": "Cerianthus \u00e8 un genere di celenterati antozoi della famiglia Cerianthidae.\nTassonomia.\nComprende le seguenti specie:"}
{"id": "1592963", "revid": "785863", "url": "https://it.wikipedia.org/wiki?curid=1592963", "title": "Alan Grant (personaggio)", "text": "Alan Grant \u00e8 un personaggio di finzione e il protagonista del romanzo \"Jurassic Park\", dell'omonimo film, di \"Jurassic Park III\" e di \"Jurassic World: Dominion\". \u00c8 un rinomato paleontologo che viene invitato dal filantropo John Hammond nel suo parco di dinosauri chiamato \"Jurassic Park\". Negli adattamenti cinematografici di Steven Spielberg e di Joe Johnston, il personaggio \u00e8 interpretato dall'attore neozelandese Sam Neill e compare nel primo, nel terzo e nel sesto film.\nIspirazione.\nIl personaggio di Alan Grant \u00e8 un ibrido tra tre maggiori esperti di paleontologia: Jack Horner, Robert R. Makela e Robert T. Bakker. Grant, infatti, lavora in Montana come Horner ed ha una cattedra all'universit\u00e0 di Denver proprio come Bakker. Crichton si ispir\u00f2 molto a Bakker per creare l'aspetto e la personalit\u00e0 di Grant. I due sono simili sia nell'aspetto (l'aspetto trascurato, la barba lunga) che nel carattere (amano la vita all'aperto e si oppongono ai sistemi).\nStoria.\nIl dott. Alan Grant \u00e8 un personaggio chiave nel mondo di \"Jurassic Park\". Quarantenne, nato verso il 1950 \u00e8 un rinomato esperto nel campo della paleontologia, specializzato nello studio dei dinosauri, velociraptor in modo particolare. Insegna la propria branca scientifica all'Universit\u00e0 di Denver e ha al suo attivo numerose relazioni scientifiche sul metodo di scavo e le deduzioni dallo stato dei fossili. \u00c8 vedovo da lungo tempo e collabora spesso con la dottoressa Ellie Sattler, sua giovane allieva appena laureatasi in scienze paleobotaniche. Il dottor Grant, noto per il suo comportamento dimesso, che lo rende pi\u00f9 simile a un comune lavoratore che a uno scienziato, \u00e8 finanziato da tempo dal celebre John Hammond, un filantropo a capo della InGen, una misteriosa societ\u00e0 di ingegneria genetica.\nNell'agosto del 1989, viene contattato da Hammond, il quale gli propone un weekend a Isla Nublar, una piccola isola al largo della Costa Rica, insieme alla dottoressa Sattler, nella speranza che loro due avallino il progetto scientifico che sta portando avanti da diversi anni. Grant e la dottoressa Sattler accettano di partire e in cambio Hammond promette di finanziare i loro scavi per altri due anni. Insieme al texano Ian Malcolm, docente universitario di matematica e teoria del caos, Grant e Sattler scoprono con stupore che John Hammond ha creato sull'isola un parco in cui sono stati riportati in vita svariate specie di dinosauri tramite la clonazione. Il parco, chiamato \"Jurassic Park\", \u00e8 prossimo all'apertura al pubblico di tutto il mondo. Come paleontologo, Grant ne rimane impressionato, ma al tempo stesso, analogamente a Ian Malcom, teme che la complessit\u00e0 di tale realizzazione scientifica possa sfuggire di mano alla InGen, a scapito della sicurezza dei turisti.\nQuando Dennis Nedry, l'ingegnere informatico che ha realizzato la rete di computer che gestisce la sicurezza del parco, viene corrotto da una corporazione rivale, sull'isola si scatena il finimondo; manomettendo l'intero sistema per rubare gli embrioni congelati di tutte e quindici le specie Nedry d\u00e0 il via ad una successione di eventi che metteranno in pericolo le poche persone presenti sull'isola. I dinosauri infatti evadono dai recinti, e Grant rimane all'aperto nell'isola alla loro merc\u00e9, insieme a Tim e Lex, i giovani nipoti di John Hammond, che dopo una lunga peregrinazione e molti colpi di fortuna riesce a trarre in salvo raggiungendo il centro visitatori, dove dimostra che i dinosauri hanno inaspettatamente acquisito la capacit\u00e0 di procreare. Grant ha una forte affinit\u00e0 con i bambini - soprattutto a causa del loro interesse per i dinosauri. Soprattutto, durante il suo burrascoso viaggio, avvista insieme al piccolo Tim una nave carica di dinosauri, diretta alla volta del continente.\nIn un secondo momento, insieme a Robert Muldoon, Ellie Sattler e a Donald Gennaro, si reca presso una colonia di velociraptor, dove conta diversi piccoli appartenenti a nidiate diverse, e scopre che essi stanno preparandosi a migrare, come gli uccelli. Tratto in salvo da un distaccamento di soldati costaricani, viene trattenuto per ordine del governo, che lo interroga circa nuovi avvistamenti di dinosauri nelle campagne, che mangiano polli e vegetazione ricchi di lisina.\nCaratteristiche.\nLa prima descrizione del personaggio avviene nel capitolo \"La costa del mare interno\" (seconda iterazione). Crichton, fin dall'inizio, esalta pi\u00f9 la componente fisica ed attiva di Grant che quella intellettiva, omaggiando cos\u00ec il famoso paleontologo Robert T. Bakker, fonte d'ispirazione per il personaggio di Alan Grant. Grant, infatti, viene descritto come un \u00abquarantenne barbuto dal petto poderoso\u00bb. che indossa solitamente degli occhiali da sole. Grant \u00e8 una delle massime autorit\u00e0 della paleontologia, ma nonostante ci\u00f2 non \u00e8 mai a proprio agio nei rapporti sociali che richiedono una certa etichetta. Si considera un \u00ablavoratore sul campo\u00bb, e crede che tutte le ricerche significative nella paleontologia debbano svolgersi direttamente nei siti. Detesta i computer e non sopporta gli accademici e i curatori di musei, definendoli \u00abi cacciatori di dinosauri intorno a un tavolino da t\u00e8\u00bb. Per distinguersi da loro, inoltre, \u00e8 persino arrivato a tenere delle lezioni all'universit\u00e0 di Denver in jeans e scarpe da tennis. Grant \u00e8 affascinato da \"Jurassic Park\", ma poi, analogamente a Ian Malcolm, comincia a dubitare della stabilit\u00e0 del parco e a criticare l'operato di John Hammond. Alan Grant nel romanzo ha buoni rapporti con Timothy e Alexis Murphy, i nipoti di John Hammond, con i quali divide la passione per i dinosauri.\nCinema.\nNella serie di film su \"Jurassic Park\", Alan Grant \u00e8 interpretato da Sam Neill con la voce italiana di Stefano De Sando. Per il ruolo vennero considerati William Hurt, Richard Dreyfuss e Harrison Ford, i quali rifiutarono la parte. \"Jurassic Park\" (1993) di Steven Spielberg traspone sul grande schermo le vicende del primo libro di Michael Crichton. Il personaggio di Alan Grant subisce alcune modifiche nel film rispetto al romanzo: non \u00e8 barbuto, \u00e8 fidanzato con Ellie Sattler (e non \u00e8 citata la sua vedovanza) e odia i bambini, anche se poi comincer\u00e0 a simpatizzare con Timothy e Alexis Murphy proprio come nel romanzo. Le vicende che lo vedono protagonista, invece, sono in parte simili a quelle narrate nel romanzo.\n\"Jurassic Park III\" (2001) di Joe Johnston \u00e8 una storia originale e non \u00e8 basata sulle opere di Crichton. In questa nuova avventura, Grant non \u00e8 pi\u00f9 fidanzato con Ellie Sattler, sposatasi con un marine, (i due, tuttavia, sono rimasti grandi amici) e ha un nuovo assistente: Billy Brennan. Grant \u00e8 rimasto molto scosso dagli avvenimenti di Isla Nublar e pi\u00f9 volte afferma di detestare l'operato di John Hammond a \"Jurassic Park\", soprattutto perch\u00e9 i dinosauri creati dalla InGen (che lui definisce come mostri e non come dinosauri) hanno allontanato il mondo dalla paleontologia e dai fossili. All'inizio del film, Grant viene ingannato da i due coniugi Kirby che, fingendosi facoltosi turisti, lo invitano a far loro da guida a Isla Sorna. Una volta giunti sull'isola, tuttavia, Grant scopre che il vero obiettivo dei due \u00e8 quello di ritrovare il loro unico figlio Eric, precipitato accidentalmente sull'isola. Dopo varie avventure, Grant riesce a trovare Eric e, dopo essersi ricongiunto con il resto del gruppo di sopravvissuti ed essere scampati allo Spinosauro e ai Velociraptor, riescono a fuggire dall'isola con l'aiuto dei marine, chiamati dalla dottoressa Sattler.\nIl personaggio riapparir\u00e0 nel film \"Jurassic World - Il dominio\" (2022).\nRomanzi scritti dal personaggio.\nGrant ha scritto diversi libri su i dinosauri. \"Il mondo perduto dei dinosauri\" (\"The Lost World of the Dinosaurs\" in lingua originale) \u00e8 il titolo del libro scritto da Grant che viene citato da Timonthy Murphy. Nel film di Spielberg, invece, il libro scritto da Grant si chiama \"Dinosaur Detectives\". In questo libro, Grant sostiene che l'evoluzione degli uccelli sia iniziata nel periodo giurassico, con i primi uccelli derivati dai dinosauri. In \"Jurassic Park III\" Eric Kirby rivela che Grant ha scritto un nuovo libro basato sull'incidente di Isla Nublar, evento che ha reso lo stesso Grant pi\u00f9 ostile nei confronti dei dinosauri."}
{"id": "1592972", "revid": "115533", "url": "https://it.wikipedia.org/wiki?curid=1592972", "title": "Alfabeto marittimo", "text": ""}
{"id": "1592976", "revid": "767487", "url": "https://it.wikipedia.org/wiki?curid=1592976", "title": "S\u00e2nmihaiu Alma\u0219ului", "text": "S\u00e2nmihaiu Alma\u0219ului (conosciuto anche come \"S\u00e2nmihaiu De\u0219ert\" o \"Pusta-S\u00e2n-Mihaiuin\", in ungherese \"Alm\u00e1sszentmih\u00e1ly\") \u00e8 un comune della Romania di 1.777 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 3 villaggi: Bercea, S\u00e2nmihaiu Alma\u0219ului, S\u00e2nt\u0103 M\u0103ria.\nDi particolare rilievo \u00e8 la chiesa lignea dedicata ai SS. Arcangeli Michele e Gabriele (\"Sf. Arhangheli Mihail \u0219i Gavril\"), costruita, secondo quanto riportato sull'iconostasi, nel 1794 ma che altre fonti retrodatano al 1778. La chiesa \u00e8 stata interamente restaurata nel 1962-63, tuttavia non \u00e8 molto visitata, in quanto \u00e8 raggiungibile soltanto a piedi, non esistendo una carrozzabile che la raggiunga."}
{"id": "1592977", "revid": "287204", "url": "https://it.wikipedia.org/wiki?curid=1592977", "title": "Sanmihaiu Almasului", "text": ""}
{"id": "1592978", "revid": "287204", "url": "https://it.wikipedia.org/wiki?curid=1592978", "title": "Sanmihaiu", "text": ""}
{"id": "1592979", "revid": "2058375", "url": "https://it.wikipedia.org/wiki?curid=1592979", "title": "Kylie", "text": "Kylie \u00e8 l'album di debutto della cantante pop australiana Kylie Minogue. Pubblicato nel luglio 1988 \u00e8 stato prodotto da Stock, Aitken &amp; Waterman, e da esso sono stati estratti sei singoli.\nDescrizione.\nDurante un evento benefico, Kylie, viene chiamata per interpretare la cover del brano \"The Loco-motion\". Alcuni produttori notano il suo talento e la ingaggiano per il suo primo album con la \"Mushrooms Records\". Subito vola a Londra e lavora con il trio \"SAW\", che insieme alla cantante incidono il suo primo album. Il titolo che gli viene dato \u00e8 semplicemente \"Kylie\". L'album ha un successo inaspettato e strepitoso. \u00c8 composto per lo pi\u00f9 da tracce teen-pop, di facile ascolto. Il primo singolo mondiale \u00e8 \"I Should Be So Lucky\", una canzone di puro-pop che unita alla voce zuccherosa e giovane di Kylie, diventa una hit mondiale. Inizia cos\u00ec la carriera musicale di Kylie Minogue. Il disco verr\u00e0 di nuovo stampato in seguito con il nome \"The Kylie Collection\", in cui oltre alle tracce originali sono presenti anche dei remix.\nSuccesso commerciale.\n\u00c8 stato sei volte disco di platino in Inghilterra, raggiungendo la numero uno inglese e restandoci per otto settimane di seguito, diventando il disco pi\u00f9 venduto nel 1988 in Inghilterra. In Australia raggiunge la numero due mentre in Europa \u00e8 stabile nella \"Top10\" di quasi tutti i paesi. Ottiene il disco di platino in Svizzera nel 1988 ed un ulteriore disco d'oro dieci anni dopo nel 1998, totalizzando una vendita pari a 75,000 copie. Notevole successo lo riceve anche in America in cui vende pi\u00f9 di 500.000 copie, seguito anche dal successo canadese. In Inghilterra diventa l'album pi\u00f9 venduto del 1988 e il quinto album pi\u00f9 venduto degli anni '80. In tutto il mondo il disco ha venduto oltre 14 milioni di copie.\nL'album a fine 2006 ha ottenuto un ulteriore disco di platino, superando i 2.100.000 copie vendute in Inghilterra, ottenendo in tutto 7 dischi di platino. La cantante cos\u00ec detiene ben due album nella Top100 degli album pi\u00f9 venduti nella storia inglese: \"Kylie\" del 1988 e \"Fever\" del 2001 (che raggiunge quasi 1.700.000 copie vendute)."}
{"id": "1592981", "revid": "1543377", "url": "https://it.wikipedia.org/wiki?curid=1592981", "title": "Inceneritori in Italia", "text": "In Italia l'incenerimento dei rifiuti \u00e8 una modalit\u00e0 di smaltimento minoritaria, ma nella media dei paesi europei. Nel corso degli anni la percentuale dei rifiuti urbani inviati ad incenerimento \u00e8 aumentata passando dal 2,5 milioni di tonnellate (2001) a 5,5 milioni di tonnellate (2012): la maggior parte (circa il 70%) dei rifiuti italiani viene incenerita in impianti del Nord.\nA Brescia, in prossimit\u00e0 della citt\u00e0, c'\u00e8 uno degli inceneritori pi\u00f9 grandi d'Europa (circa 750\u00a0000 tonnellate l'anno: il triplo di quello di Vienna) che soddisfa da solo circa un terzo del fabbisogno di calore della citt\u00e0 (1.100 GWh/anno). Recupera dai rifiuti circa 600 milioni di chilowattora elettrici e 750 milioni di chilowattora termici l'anno.L'inceneritore di Brescia, nonostante sia stato coinvolto in due violazioni di direttive europee, delle quali una a livello nazionale riguardante il CIP 6, sfociate anche in una condanna da parte dell'Unione Europea, nell'ottobre 2006 \u00e8 stato proclamato \u00abmigliore impianto del mondo\u00bb dal WTERT (\"Waste-to-Energy Research and Technology Council\"), un'associazione formata da tecnici, scienziati ed industrie di tutto il mondo.\nDa notare che la produzione di RSU della provincia di Brescia \u00e8 minore della capacit\u00e0 dell'impianto, per cui per far funzionare a pieno regime i forni devono essere reperite circa 200\u00a0000 tonnellate l'anno di rifiuti di altra provenienza e/o tipo, costituiti da biomasse.\nL'inceneritore di Brescia ha un rendimento del 26% in produzione elettrica e del 58% in calore per teleriscaldamento, con un indice di sfruttamento del combustibile dell'84%.\nTuttavia, anche impianti ristrutturati ed \"adeguati\" di recente, presentano a volte emissioni fuori norma: nel gennaio 2008 l'inceneritore di Terni (ristrutturato nel 1998) \u00e8 stato posto sotto sequestro preventivo in quanto i gestori (la societ\u00e0 ASM), avrebbero nascosto emissioni gassose e nelle acque di scarico pesantemente fuori norma, con alte concentrazioni di mercurio, cadmio, diossine, acido cloridrico. Sarebbero inoltre stati bruciati in pi\u00f9 occasioni persino rifiuti radioattivi di origine ospedaliera e non solo.\nA Colleferro \u00e8 stato posto sotto sequestro l'impianto, mentre l'impianto di Brindisi \u00e8 stato chiuso in seguito ad un filone che vedeva oggetto di inchiesta la manomissione dei sistemi di controllo delle emissioni. Per lo stesso motivo \u00e8 stato fermato l'inceneritore del Pollino a Pietrasanta.\nLe scorie e le ceneri vengono caricate su un nastro trasportatore; i rottami ferrosi pi\u00f9 consistenti sono subito raccolti, quelli pi\u00f9 piccoli vengono rimossi poi con un nastro magnetico. Appositi macchinari separano dal resto i rimanenti metalli a-magnetici (prevalentemente alluminio); tutto il resto, miscelato con opportune dosi di acqua, inerti, cemento e additivi, e reso cos\u00ec inerte, va a formare calcestruzzo subito adoperato per la produzione di elementi per prefabbricati. Con un trattamento di questo genere, si riduce la necessit\u00e0 della discarica in seguito al trattamento nell'inceneritore in quanto ultimo anello della catena di gestione dei rifiuti, dal momento che le scorie pesanti risultano praticamente costituite solamente da sostanza organica o coke incombusti in ragione di una percentuale variabile dal 3,5% al 10-15%.\nElenco.\nDi seguito viene riportato un elenco degli inceneritori in Italia.\nNormativa.\nTutti gli impianti in funzione prevedono il recupero del calore, come richiesto dalle normative a partire dal 1997.\nSecondo l'articolo 216 del testo unico delle leggi sanitarie, gli inceneritori sono classificati come fabbriche insalubri di prima classe e come tali \"debbono essere isolate nelle campagne e tenute lontane dalle abitazioni\".\nLe nuove tecnologie permettono oggi di raggiungere valori assai elevati di abbattimento delle emissioni inquinanti, nel rispetto del Decreto Legislativo 133/2005.\nIl provvedimento regola tutte le fasi dell'incenerimento dei rifiuti, dal momento della ricezione nell'impianto fino alla corretta gestione e smaltimento delle sostanze residue:\nEmissioni.\nI limiti di concentrazione degli inquinanti imposti dalla normativa sono riferiti al metro cubo di fumi, perch\u00e9 i dati devono essere comprarabili tra i vari impianti, cioe una grandezza intensiva.\nDetto in altri termini, i limiti sono relativi alla concentrazione dell'inquinante all'emissione, ma non al flusso di massa: quindi si occupano della qualit\u00e0 dell'emissione, per incentivare l'adozione delle migliori tecnologie disponibili, ma non della quantit\u00e0 delle emissioni cio\u00e8 dell'impatto complessivo sull'ambiente. Per tale motivo, le norme non garantiscono necessariamente un valore di concentrazione degli inquinanti \"sicuro\" in base a studi medici ed epidemiologici sull'effetto degli inquinanti, ma si riferiscono ai valori che \u00e8 possibile ottenere tecnicamente con gli impianti migliori.\nI limiti sulle emissioni non sono stabili ma vengono adeguati nel tempo in base alle tecnologie di abbattimento degli inquinanti disponibili sul mercato, seppure con l'inevitabile ritardo dovuto ai tempi legislativi. Spesso per\u00f2 tali limiti vengono richiesti solo per la costruzione di nuovi impianti, mentre agli impianti gi\u00e0 esistenti vengono concesse lunghe deroghe.\nNonostante le normative vigenti, non sono comunque mancati casi di impianti in cui si siano rilevate alcune infrazioni per il mancato rispetto di normative o per il superamento del tonnellaggio di rifiuti inceneriti originariamente ammesso. \u00c8 comunque difficile che l'accertamento di un'infrazione sfoci in provvedimenti molto severi come il sequestro dell'impianto, perch\u00e9 in tal caso si potrebbe creare un'emergenza rifiuti molto pericolosa. Fra febbraio e giugno del 2007, tuttavia, l'inceneritore di Trieste \u00e8 stato posto sotto sequestro per il superamento dei limiti di legge riguardanti le emissioni di diossine, superiori anche di 10 volte il limite autorizzato.\nL'adeguamento dei vecchi impianti alle nuove normative procede a rilento, ed \u00e8 solitamente collegato agli ampliamenti degli impianti. Da ci\u00f2 deriva che spesso impianti di piccole dimensioni hanno emissioni (riferite al metrocubo di fumi e non al flusso totale) maggiori di impianti pi\u00f9 grandi.\nValori di emissione in atmosfera e nelle acque.\nPer ogni tonnellata di rifiuti immessi, si ha l'emissione di circa 6000 metri cubi di fumi.\nPer quanto riguarda l'Italia, i limiti di legge imposti agli inceneritori per le emissioni in atmosfera sono evidenziati nella tabella 2, in paragone \u2013 semplificato \u2013 con altri tipi di impianto presenti sul territorio (si veda il DL 133/2005 per gli inceneritori e il DL 3 aprile 2006, n. 152 per gli altri impianti):\nI \"valori reali di un moderno impianto\" sono il risultato dell'applicazione delle migliori tecnologie disponibili (BAT, \"Best Available Technology\") la cui applicazione costituisce un onere non indifferente nella costruzione e gestione degli impianti e pu\u00f2 essere imposta in fase di autorizzazione dell'impianto: anche per quanto riguarda gli altri impianti citati vale la stessa regola per cui possono essere imposti specifici limiti minori; allo stesso modo possono fino al 1\u00ba gennaio 2008 (o 2010) essere motivatamente consentiti limiti superiori ai valori di legge per polveri e ossidi di azoto nell'ambito di alcune restrizioni.\nLe emissioni di sostanze tossiche persistenti (in particolare diossine, furani) seppur entro i limiti di legge, sono da considerarsi comunque significative se sono protratte nel tempo nello stesso luogo: lo stesso DL 152/2006 evidenzia questo fatto per chiarire i limiti particolarmente severi su queste sostanze in impianti dalla lunga vita operativa.\nPer quanto riguarda l'emissione di gas serra (in particolare CO2), si veda pi\u00f9 avanti.\nLe emissioni di un inceneritore non si limitano all'atmosfera, ma si estendono anche alle acque reflue degli impianti: il DL 133/2005 fissa valori massimi anche in questo ambito, riferiti al litro d'acqua scaricata.\nA partire dagli anni ottanta, visto l'inasprimento delle leggi, si \u00e8 affermata l'esigenza di rimuovere i macroinquinanti presenti nei fumi della combustione (ad esempio ossido di carbonio, anidride carbonica, ossidi di azoto e gas acidi come l'anidride solforosa e l'acido cloridrico), i microinquinanti (metalli pesanti, diossine ecc.) e di perseguire un pi\u00f9 efficace abbattimento delle polveri.\nDal confronto tra le emissioni indicate in tabella 4, relative ai diversi trattamenti termici dei rifiuti effettuati tramite impianti del tipo indicato, \u00e8 possibile trarre alcune significative conclusioni, riguardo agli impianti specifici considerati (le tecnologie di gassificazione e pirolisi sono molto variabili). Le emissioni di polveri sono minori nel caso della pirolisi e della gassificazione; in particolare, a causa delle temperature di esercizio non particolarmente elevate, risulta significativa la forte diminuzione legata alla pirolisi e che soprattutto \u00e8 dovuta alla minore formazione di nanopolveri. Le emissioni gassose risultano molto minori nel caso dei processi di gassificazione/pirolisi (notevole soprattutto il dato sugli ossidi di azoto, anche qui correlato alle minori temperature), mentre la quantit\u00e0 di metalli pesanti prodotti \u00e8 simile, anche se la gassificazione e la pirolisi tendono ad emettere un maggior quantitativo di mercurio. Infine, degna di nota \u00e8 la bassa emissione di diossine legata alla pirolisi e imputabile alla scissione subita, con formazione di composti caratterizzati da minore peso molecolare.\nLe polveri.\nGli inceneritori, e in generale qualsiasi processo di combustione di combustibili solidi e liquidi, rilasciano nell'aria polveri sottili. Indicativamente, per un inceneritore, considerando una produzione di fumi di 6000\u00a0m\u00b3/t di rifiuti e il limite giornaliero di 10 mg/Nm\u00b3, l'emissione \u00e8 di 60 grammi/t.\nTuttavia, questa \u00e8 un'indicazione solo quantitativa: molto importante \u00e8 anche l'aspetto qualitativo cio\u00e8 la finezza delle polveri emesse (PM10, PM2,5 ecc.). In genere pi\u00f9 sono alte le temperature di combustione e pi\u00f9 aumenta la finezza delle polveri. Tali polveri sottili sono nocive a causa delle loro piccole dimensioni e del fatto che con s\u00e9 trasportano, tramite fenomeni chimico-fisici quali l'adsorbimento, materiali tossici e nocivi residui della combustione, come idrocarburi policiclici, policlorobifenili, benzene, metalli pesanti e diossine, pericolosi perch\u00e9 persistenti e accumulabili negli organismi viventi.\nGli inceneritori contribuiscono all'emissione antropica di polveri fini e ultrafini in aree urbane, motivo per cui tali emissioni sono sotto osservazione per valutarne l'importanza relativa rispetto alle altre fonti (naturali o antropiche), non ancora del tutto chiarita. Anche per via delle recenti preoccupazioni sulle nanopolveri gli inceneritori sono visti con sospetto sia da alcuni ricercatori che da parte dell'opinione pubblica, mentre altri li considerano sostanzialmente innocui.\nUno studio per la Provincia di Bolzano nel 2007 ha misurato la concentrazione di particelle di diametro compreso tra i 5,5 e i 350 nanometri (quindi polveri cosiddette \"ultrafini\") in vari punti, trovando valori di 10-20000 particelle per centimetro quadrato nei pressi dell'autostrada, 5-7000 al camino dell'inceneritore, 5-10000 nel punto di massima ricaduta delle sue polveri e 5000 in una zona non antropizzata. Si noti che i dati sono espressi in numero di particelle per unit\u00e0 di superficie e quindi non secondo il classico rapporto grammi di polvere per volume d'aria. Questo perch\u00e9, data la finezza di tali polveri \u00e8 inutile \"pesarle\". Del resto questo genere di problematiche \u00e8 emerso relativamente di recente e non sono state ancora stabilite dalla legge delle regole di determinazione quantitativa.\nInfatti, la legge italiana e le norme europee pongono limiti di qualit\u00e0 dell'aria solamente riferiti al PM10 (polveri di diametro aerodinamico inferiore 10 micrometri cio\u00e8 10000 nanometri), quantificando il limite medio massimo di tali polveri sottili nell'aria in 50 microgrammi/m\u00b3 (milionesimi di grammo per metrocubo d'aria). I limiti relativi alle emissioni degli inceneritori (e degli altri impianti industriali) sono ancora meno accurati: non considerano per niente la finezza delle polveri, ma solo il peso totale di 10 milligrammi/m\u00b3 (millesimi di grammo al metro cubo di fumi). Ad oggi, l'unico ambito in cui i limiti di emissione sono imposti sul PM10 \u00e8 quello dei veicoli (si vedano le norme Euro3 ed Euro4).\nDiossine e furani.\nLe diossine ed i furani sono tossici, cancerogeni e mutageni per l'organismo umano. Sono poco volatili per via del loro elevato peso molecolare e sono solubili nei grassi. Proprio per quest'ultimo motivo tendono ad accumularsi nella catena alimentare e quindi anche nell'organismo umano, per cui anche un'esposizione a livelli minimi ma prolungata nel tempo pu\u00f2 recare gravi danni all'atmosfera o alla salute del singolo. La soglia minima di sicurezza per tali sostanze \u00e8 ancora oggetto di investigazione scientifica; i limiti imposti dalla UE sulle emissioni sono di 0,1\u00a0nanogrammi/m\u00b3 (miliardesimi di grammo per metro cubo di fumi: sulle leggi valgono le considerazioni precedenti, all'inizio del paragrafo)\nLe sorgenti delle diossine sono varie e hanno avuto molte variazioni nel corso degli anni, ed \u00e8 difficile quantificarne esattamente la rilevanza relativa: gli inceneritori sono comunque una delle fonti maggiori, e debbono quindi essere tenuti sotto accurata osservazione.\nLe prime ipotesi suggerivano, per quanto concerne la produzione di microinquinanti nei processi di termocombustione, che le diossine si originassero da composti organici clorurati pi\u00f9 semplici, formatisi a loro volta dalla combustione di materiale organico in presenza di cloro. Il primo sarebbe derivato dalle plastiche o dalla pirolisi della lignina o delle sostanze contenute nel residuo vegetale, mentre il secondo dalla presenza di cloruri o di composti organici clorurati.\nQuesto sugger\u00ec che fossero le plastiche contenti PVC la causa principale di formazione di diossina, anche se non sono comunque l'unica componente contenente cloro nei rifiuti solidi urbani, essendo presente anche nella carta e nei rifiuti alimentari.\nUn'altra misura introdotta fu l'impiego di reagenti basici (carbonato o idrossido di calcio) per rimuovere l'acido cloridrico formatosi nella camera di combustione.\nSolo in seguito si stabil\u00ec che le diossine si originano su superfici di scambio termico a 300-400\u00a0\u00b0C sulle quali si siano accumulati residui incombusti di natura carboniosa ed in presenza di cloruro di rame.\nPer ridurre l'emissione di vari inquinanti fra cui la diossina, negli inceneritori \u00e8 vietato (per legge) che i fumi scendano sotto gli 850\u00a0\u00b0C, che \u00e8 poi il motivo per cui gli inceneritori non possono accettare materiale dal potere calorifico troppo basso oppure devono integrare la combustione con metano.\nL'obiettivo di minimizzare le emissioni di diossine contrasta in parte con il recupero dell'energia, in quanto un'elevata temperatura di combustione e un veloce raffreddamento dei fumi (condizioni ideali per ridurre la formazione di diossina) sono incompatibili con una massima efficienza nel recupero dell'energia termica.\nGli impianti tecnologicamente pi\u00f9 avanzati presentano un elevato grado di efficienza tale da contenere le emissioni a livelli significativamente inferiori al limite di legge ma bisogna considerare che la legge impone solo delle misurazioni periodiche e non continue sulla produzione di diossina, e che solo in pochissimi impianti italiani \u00e8 tenuta sotto costante controllo.\nInoltre, le misurazioni, necessarie solo ad assicurare il rispetto della legge, spesso non sono precise e non servono a conoscere l'effettiva emissione in atmosfera. Ad esempio, in inceneritori come quello di Brescia la concentrazione di diossina nei fumi pu\u00f2 essere abbastanza bassa da risultare non rilevabile dagli strumenti adottati (a Brescia la soglia di misurabilit\u00e0 \u00e8 di 0,0001\u00a0ng/Nm\u00b3 di fumi, ovvero circa 5\u00a0ng/t di rifiuti). (I valori in emissione variano tra 0,0001 e 0,005\u00a0ng/Nm3, quindi l'emissione giornaliera data un'emissione di circa 13\u00a0milioni di m3/giorno sarebbe pari a 1.300 - 65.000\u00a0ng/giorno). Le concentrazioni di diossina e degli altri microinquinanti organici come IPA e PCB nelle emissioni dell'inceneritore sono dello stesso ordine di grandezza (per le diossine di poco superiori, per PCB e IPA inferiori) delle concentrazioni di fondo presenti nell'aria esterna. Quindi complessivamente non si aggiungono microinquinanti organici all'aria, mentre vengono distrutti quelli gi\u00e0 presenti nei rifiuti in ingresso all'impianto.\nGli inceneritori rilasciano diossina non solo nell'atmosfera attraverso i fumi, ma anche nella terra e nell'acqua: le diossine sono presenti nelle scorie e nei residui solidi o liquidi del filtraggio dei fumi, e possono diffondersi per percolazione nel luogo di deposito di tali rifiuti o per dispersione delle acque di lavaggio delle zone di inquinate.\nLa quantit\u00e0 di diossina nelle scorie \u2013 secondo misurazioni del DETR, Dipartimento inglese per l'ambiente\u00a0\u2013 \u00e8 di circa 12-72\u00a0nanogrammi/kg; il miglioramento tecnologico ha ridotto notevolmente l'emissione complessiva di diossina, tuttavia i sistemi di filtraggio pi\u00f9 sono efficienti pi\u00f9 concentrano le diossine prodotte nei loro residui: nei residui del filtraggio dei fumi attraverso precipitatori elettrostatici delle polveri (circa 30\u00a0kg/t di rifiuti) in passato la concentrazione era elevatissima, fra i 6600 e i 31100\u00a0ng/kg; negli impianti recenti \u00e8 di 810-1800\u00a0ng I-TEQ/kg (quindi circa 24,3-54\u00a0ng diossina/t rifiuti) e 680-12200\u00a0ng I-TEQ/kg nei fanghi dalle torri di lavaggio dei fumi (circa 10\u201315\u00a0kg/t di rifiuti, quindi circa 8,5-152,5\u00a0ng diossina/t rifiuti).\nUno dei principali motivi della differenza tra i risultati dei diversi studi risiede nel diverso arco temporale in cui questi si sono svolti, infatti il fattore di emissione delle diossine da incenerimento si \u00e8 ridotto di circa 50 volte negli ultimi 15 anni, quindi chiaramente studi degli anni novanta forniscono dati notevolmente diversi da quelli pi\u00f9 recenti.\nGas serra.\nLa valutazione dell'emissione effettiva di gas serra da parte degli inceneritori \u00e8 questione controversa.\nSe da un lato l'emissione al camino \u00e8 quantificabile (~1400\u00a0kg/t, si veda oltre), per una valutazione completa dell'influenza sulle emissioni globali di anidride carbonica bisognerebbe considerare in primo luogo il tipo di rifiuti (organici o no, pretrattati o indifferenziati ecc.), le altre possibili modalit\u00e0 di smaltimento dei rifiuti residui, nonch\u00e9 la produzione di CO2 media usata per calcolare le emissioni evitate, ecc.\nUn confronto fra il bilancio totale di CO2 derivante dall'uso dell'inceneritore (termoutilizzatore) e di una discarica priva di sistemi per la captazione di biogas, per lo smaltimento di rifiuti urbani \u00e8 stato presentato nel 2005 dall'Universit\u00e0 di Firenze.\nIn base a questo studio, statisticamente per una tonnellata di rifiuto urbano incenerito si deve considerare una produzione di 1402\u00a0kg di CO2 (per combustione), un risparmio di 554\u00a0kg di CO2 ottenuto col recupero energetico (verrebbero emessi producendo la stessa energia con fonti fossili), altri 910\u00a0kg di anidride carbonica assorbita in origine dalla componente rinnovabile, per un bilancio totale negativo di contributo di 62\u00a0kg di CO2 sottratti ai gas serra. Questo sempre che vengano realmente bruciate solamente biomasse e non materiali di origine fossile (plastiche ecc.)\nViceversa una discarica produrrebbe per fermentazione della componente organica circa 56\u00a0kg/t di metano (gas serra circa 21 volte pi\u00f9 potente della CO2, e quindi equivalenti a 1181\u00a0kg/t di CO2) oltre a 295\u00a0kg/t di CO2; di contro, il carbonio sequestrato in origine dalla componente organica, non trasformato in anidride carbonica durante la fermentazione, equivarrebbe ad un sequestro di 591\u00a0kg/t di CO2. Si otterrebbe quindi un bilancio totale positivo di 886\u00a0kg di CO2 al contributo dei gas serra.\nSecondo questo studio la produzione di CO2 sarebbe quindi nettamente maggiore per una discarica di rifiuti indifferenziati che per un inceneritore. Questa procedura di valutazione ed i suoi risultati sono stati utilizzati per valutare il progetto dell'inceneritore di Torino.\nVa tuttavia rilevato che questo tipo di analisi non considera che le discariche controllate abbinate agli impianti di preselezione (TMB) e/o compostaggio con produzione di biogas permettono il recupero del metano di fermentazione (i sopra citati 1181\u00a0kg/t equivalenti di CO2) riducendo drasticamente le emissioni di gas serra della discarica: inserendo questa componente nel confronto, la discarica avrebbe emissioni di CO2 nettamente inferiori ad un inceneritore, ribaltando il risultato dello studio.\nOccorre quindi sottolineare che questi confronti e considerazioni riguardanti il recupero energetico e la riduzione dei gas serra sono forzatamente solo indicativi e facilmente manipolabili, poich\u00e9 in funzione dei tipi di impianti, rifiuti e trattamenti considerati, le conclusioni possono essere radicalmente diverse.\nIncentivi.\nIn Italia, i costi dello smaltimento dei rifiuti tramite incenerimento sono indirettamente sostenuti dallo Stato sotto la forma di incentivi alla produzione di energia elettrica: infatti questa modalit\u00e0 di produzione era considerata (sebbene in violazione delle normative europee in materia), come da fonte rinnovabile (assimilata) alla stregua di idroelettrico, solare, eolico e geotermico.\nLe modalit\u00e0 di finanziamento sono due, correlate ma diverse:\nIncentivi CIP 6.\nPer quanto riguarda gli incentivi CIP 6 (circolare n\u00ba 6/1992 del Comitato Interministeriale Prezzi), chi gestisce l'inceneritore \u2013 per otto anni dalla sua costruzione \u2013 pu\u00f2 vendere al GSE (la societ\u00e0 cui \u00e8 affidato il compito di assicurare la fornitura di energia elettrica italiana) la propria produzione elettrica a un costo circa triplo rispetto a quanto pu\u00f2 fare chi produce elettricit\u00e0 usando metano, petrolio o carbone.\nL'importo di questo incentivo \u00e8 aggiornato trimestralmente e, se nel 3\u00ba trimestre 2007 era di 54,64\u00a0\u20ac/MWh, per il 2\u00ba trimestre 2008 \u00e8 cresciuto a 68,23 \u20ac/MWh e nel 3\u00ba trimestre 2010 era di 60,99 \u20ac/MWh\nI costi di tali incentivi ricadono sulle bollette degli utenti, che comprendono una tassa per il sostegno delle fonti rinnovabili. Ad esempio nel 2004 il Gestore Servizi Elettrici ha ritirato 56,7 TWh complessivi di elettricit\u00e0 da fonti \"rinnovabili\", di cui il 76,5% proveniente da inceneritori e altre fonti assimilate (fra cui il gas dai residui di raffineria), spendendo per questi circa 2,4 miliardi di euro; per il gi\u00e0 citato inceneritore di Brescia, la societ\u00e0 di gestione (ASM SpA, oggi A2A SpA) ha ricevuto contributi CIP 6 per circa 71 milioni di euro nel 2006 e 78 milioni nel 2007.\nA titolo di confronto, nel 2006, a seguito dell'introduzione degli incentivi in conto energia per il fotovoltaico sono stati stanziati solamente 4,5 milioni di euro per 300\u00a0MW di potenza.\nSempre il CIP 6 prevede inoltre che gli impianti incentivati godano di un innalzamento della tariffa riconosciuta dal GSE per compensare eventuali spese aggiuntive per l'attuazione del protocollo di Kyoto, annullando cos\u00ec del tutto i benefici della riduzione delle quote gratuite di emissione da 28 a 3,5 Mt/a di CO2 prevista dal Piano nazionale di assegnazione delle emissioni (Pna) 2008-2012, in fase di approvazione, e rischiando perci\u00f2 di comprometterne l'intero impianto, giacch\u00e9 gli impianti CIP 6 sono il settore su cui si concentra la gran parte delle riduzioni.\nCertificati verdi.\nSi tratta di certificati che corrispondono ad una certa quantit\u00e0 di emissioni di CO2: se un impianto produce energia emettendo meno CO2 di quanto avrebbe fatto un impianto alimentato con fonti fossili (petrolio, gas, carbone ecc.) perch\u00e9 \"da fonti rinnovabili\", il gestore ottiene dei certificati verdi che pu\u00f2 rivendere a industrie o attivit\u00e0 che sono obbligate a produrre una quota di energia mediante fonti rinnovabili ma non lo fanno autonomamente.\nIl prezzo dei certificati verdi \u00e8 stato pari a circa 125 \u20ac/MWh nel 2006.\nPoich\u00e9 gli impianti di incenerimento venivano in Italia considerati come \"da fonte rinnovabile\", le societ\u00e0 che li gestiscono sono fra quelle che possono vendere i certificati verdi, ottenendo quindi questo ulteriore tipo di finanziamento.\nIl parere dell'UE e la norma italiana.\nIn realt\u00e0, secondo la normativa europea, solo la parte organica dei rifiuti potrebbe essere considerata rinnovabile; la restante parte pu\u00f2 essere considerata esclusivamente una forma di smaltimento del rifiuto, escludendo esplicitamente la valenza di \"recupero\".\nPertanto, la Commissione europea ha avviato una procedura di infrazione contro l'Italia per gli incentivi dati dal governo italiano per produrre energia bruciando rifiuti inorganici considerandoli \"fonte rinnovabile\". A tal proposito gi\u00e0 nel 2003 il Commissario UE per i Trasporti e l'Energia, Loyola De Palacio, in risposta a un'interrogazione dell'onorevole Monica Frassoni al Parlamento Europeo, ha ribadito l'opposizione dell'Unione Europea all'estensione del regime di sovvenzioni europee previsto dalla Direttiva 2001/77 per lo sviluppo delle fonti energetiche rinnovabili all'incenerimento delle parti non biodegradabili dei rifiuti. Queste le affermazioni testuali del Commissario all'energia: \u00abLa Commissione conferma che, ai sensi della definizione dell'articolo 2, lettera b) della direttiva 2001/77/CE del Parlamento europeo e del Consiglio, del 27 settembre 2001, sulla promozione dell'energia elettrica prodotta da fonti energetiche rinnovabili nel mercato interno dell'elettricit\u00e0, la frazione non biodegradabile dei rifiuti non pu\u00f2 essere considerata fonte di energia rinnovabile\u00bb.\nIl fatto che una legge nazionale (v. art. 17, D. Lgs. 29 dicembre 2003, n. 387.) includa, nell'atto di recepimento italiano della Direttiva 2001/77, i rifiuti tra le fonti energetiche ammesse a beneficiare del regime riservato alle fonti rinnovabili, ivi compresi i rifiuti non biodegradabili non elimina l'infrazione alla normativa europea, rendendola invece certa e palese.\nChi difende tale impostazione si richiama a una norma della direttiva comunitaria 2001/77/CE apparentemente in contraddizione con le direttive europee nel campo, la quale autorizza in deroga l'Italia a computare l'elettricit\u00e0 prodotta dalla quota non rinnovabile dei rifiuti nel totale dell'elettricit\u00e0 prodotta da fonti rinnovabili ai fini del raggiungimento dell'obiettivo del 25% di produzione rinnovabile nel 2010: proprio questa deroga nel 2006 \u00e8 stata attaccata in sede di Parlamento europeo coll'emendamento (articolo 15 bis) alla legge Comunitaria 2006.\nEliminando gli incentivi agli inceneritori, si vuole ristabilire un equilibrio di trattamento tale da consentire la piena applicazione della strategia integrata di smaltimento dei rifiuti; a tale esigenza fa riscontro la necessit\u00e0 secondo alcuni di aumentare l'incenerimento in Italia (si veda la voce sulla gestione dei rifiuti per il ruolo dell'incenerimento nella gestione dei rifiuti).\nA tale disputa si contrappone quella fra chi ritiene gli inceneritori antieconomici e chi li ritiene vantaggiosi e minimizza il ruolo degli incentivi, dicendo che il guadagno principale degli inceneritori con recupero di energia deriva dallo smaltimento dei rifiuti e non da tali incentivi: posizione apparentemente smentita dall'intensa attivit\u00e0 di pressione politica esercitata sul Parlamento in merito alla cancellazione degli incentivi nella finanziaria 2007. Il testo dibattuto ed approvato in Parlamento, per eliminare l'infrazione alle norme europee, escludeva tutte le fonti \"\u00abassimilate\u00bb\" dagli incentivi alle rinnovabile, concedendo una deroga solo agli impianti \u00abgi\u00e0 in funzione\u00bb, mentre il testo del \"maxi-emendamento\" approvato con la fiducia ha concesso un'ulteriore deroga a tutti gli impianti anche solamente \u00abautorizzati\u00bb senza che questa dicitura fosse stata concordata fra le parti.\nPer regolamentare la questione il 7 febbraio 2007 \u00e8 stato presentato dal Consiglio dei ministri un disegno di legge (n. 1347) passato all'esame delle Commissioni Industria e Ambiente del Senato e finalizzato a limitare gli incentivi \u00abai soli impianti realizzati e operativi\u00bb come originariamente previsto dalla finanziaria 2007.\nLa norma \u00e8 stata infine approvata nella finanziaria 2008 ma nei fatti rimessa ampiamente in discussione dal Decreto 113 del 30 giugno 2008 che riapre i termini delle autorizzazioni \"in deroga\". e poi a fine 2009.\nSono 129 gli impianti che beneficiano del CIP 6; per 29 il periodo di incentivazione \u00e8 gi\u00e0 scaduto. Gli impianti autorizzati ma non operativi sono 16, di cui 11 sono inceneritori di rifiuti, tra cui gli inceneritori di Torino e di Roma, 4 impianti in Sicilia, 2 impianti in Campania (fra cui Acerra).\nA seguito di ci\u00f2 il costo dell'incenerimento dei rifiuti dovrebbe nel tempo aumentare di circa 50 \u20ac/t, facendo diventare decisamente pi\u00f9 conveniente il riciclaggio, ma anche la discarica."}
{"id": "1592982", "revid": "1717538", "url": "https://it.wikipedia.org/wiki?curid=1592982", "title": "Catalogo NGC completo - 1-999", "text": "Tabelle per gli oggetti del Catalogo NGC\nLa tabella \u00e8 divisa in pi\u00f9 sezioni:"}
{"id": "1592991", "revid": "767487", "url": "https://it.wikipedia.org/wiki?curid=1592991", "title": "Some\u0219-Odorhei", "text": "Some\u0219-Odorhei \u00e8 un comune della Romania di 2.937 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 5 villaggi: B\u00e2rsa, Domnin, In\u0103u, Some\u0219-Odorhei, \u0218oimu\u0219."}
{"id": "1592994", "revid": "287204", "url": "https://it.wikipedia.org/wiki?curid=1592994", "title": "Somes-Odorhei", "text": ""}
{"id": "1592996", "revid": "647919", "url": "https://it.wikipedia.org/wiki?curid=1592996", "title": "Somes Odorhei", "text": ""}
{"id": "1592999", "revid": "287204", "url": "https://it.wikipedia.org/wiki?curid=1592999", "title": "Somes", "text": ""}
{"id": "1593000", "revid": "106456", "url": "https://it.wikipedia.org/wiki?curid=1593000", "title": "Gamay", "text": "Il Gamay \u00e8 un vitigno a bacca nera autoctono della Borgogna diffuso anche in Italia principalmente in Valle d'Aosta, Friuli, Piemonte e Umbria (in particolare nei dintorni del Lago Trasimeno, dove il vitigno Cannonau prende in prestito questo nome).\nI grappoli hanno dimensione medio-piccola con forma conica ed acini tendenti all'elissoidale. In Francia viene utilizzato nella produzione del Beaujolais.\nIl vino che si ottiene dal vitigno Gamay \u00e8 di colore rosso rubino con riflessi violacei. Al palato \u00e8 vinoso, fruttato, fragrante."}
{"id": "1593005", "revid": "125887099", "url": "https://it.wikipedia.org/wiki?curid=1593005", "title": "Bevinco", "text": "Il Bevinco \u00e8 un piccolo fiume che scorre in Corsica settentrionale. \nPercorso.\nNasce sul monte Reghia di Pozzo, e segue un percorso nord-est. Dopo aver percorso 28 chilometri, si getta nello stagno di Biguglia tributario del mar Tirreno a poca distanza da Bastia sulla costa orientale della Corsica."}
{"id": "1593008", "revid": "1856513", "url": "https://it.wikipedia.org/wiki?curid=1593008", "title": "Minerva Airlines", "text": "Minerva Airlines era una compagnia aerea italiana fondata nel 1996 a Catanzaro e avente base operativa presso l'aeroporto di Padova fino al 1997 e dal 1998 presso l'aeroporto di Trieste-Ronchi dei Legionari. Svolgeva il servizio di Charter e di trasporto passeggeri per Alitalia utilizzando Dornier 328-110.\nNei primi anni di attivit\u00e0 la Compagnia conobbe una fase di sviluppo grazie ad una gestione aziendale ridotta ma efficace, in seguito, a partire dal 1998 divent\u00f2 partner di Alitalia per molte rotte nazionali ( 14 linee e 400 voli settimanali ) ed europee.\nIn seguito alla crisi che nel 2002 colp\u00ec il vettore di bandiera, per cui Minerva operava in toto, unita a difficolt\u00e0 di gestione amministrativa, il 25 ottobre 2003 Minerva Airlines venne dichiarata fallita dal tribunale di Catanzaro.\nNel 2004 Alitalia dichiar\u00f2 che Minerva Airlines avrebbe potuto riprendere il servizio per conto di Alitalia Express utilizzando degli ATR 42-300, ma il progetto non venne mai portato a termine.\nIl 16 aprile 2012 il Tribunale di Catanzaro ha dichiarato il non luogo a procedere per intervenuta prescrizione nei confronti dei quattro componenti del consiglio d'amministrazione della compagnia che erano stati chiamati a rispondere dell'imputazione di bancarotta preferenziale.\nFlotta.\nAlla data di cessazione delle attivit\u00e0, la flotta di Minerva Airlines era cos\u00ec composta:"}
{"id": "1593009", "revid": "767487", "url": "https://it.wikipedia.org/wiki?curid=1593009", "title": "Surduc", "text": "Surduc \u00e8 un comune della Romania di 3.835 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 7 villaggi: Br\u00e2glez, Cristol\u021bel, Solona, Surduc, Te\u0219tioara, Tih\u0103u, Turbu\u021ba."}
{"id": "1593015", "revid": "834", "url": "https://it.wikipedia.org/wiki?curid=1593015", "title": "Simone Luder", "text": ""}
{"id": "1593016", "revid": "2058375", "url": "https://it.wikipedia.org/wiki?curid=1593016", "title": "Love at First Sight (Kylie Minogue)", "text": "Love at First Sight \u00e8 un brano pop-dance cantato dalla cantautrice australiana Kylie Minogue per il suo ottavo album \"Fever\" del 2001. Il pezzo, scritto dalla Minogue, Richard Stannard, Julian Gallagher, Ash Howes e Martin Harrington, riscuote un ottimo successo in tutto il mondo, andando in \"Top10\" di parecchi paesi, raggiungendo la vetta dell'airplay inglese e un ottimo successo nella classifica americana, da sempre avversa alla cantante australiana. Ha ottenuto il disco d'argento in Inghilterra per aver venduto pi\u00f9 di 200.000 copie, il disco d'oro in Australia per una vendita superiore alle 35.000 copie, ed ha il record di passaggi radiofonici nel Regno Unito.\nVideo.\nIl video girato per il brano e trasmesso per la prima volta il 10 giugno 2002, riproduce il tema futuristico del progetto Fever, in cui i ballerini in un ambiente fantascientifico eseguono una danza di Tae Bo.\nInoltre si vede il quadrato, che nel periodo 1997-2005 era presente anche nella sigla di tutte le edizioni del TG5.\nRiconoscimenti e classifiche.\nLa canzone fu nominata nel 2002 per il Grammy Awards nella categoria \"Miglior disco dance\", prima nomination ai grammy della Minogue. Inoltre vinse il premio di MTV come \"miglior brano Pop\" ed ha venduto circa 3 milioni di copie in tutto il mondo, piazzandosi ventottesimo nella classifica singoli pi\u00f9 venduti del 2002."}
{"id": "1593017", "revid": "367445", "url": "https://it.wikipedia.org/wiki?curid=1593017", "title": "Lingua kinyarwanda", "text": " \nLa lingua kinyarwanda, chiamata anche ikinyarwanda, orunyarwanda, ruanda, rwanda o urunyaruanda, \u00e8 una lingua rwanda-rundi parlata in Ruanda, e nei territori confinanti di Uganda e Repubblica Democratica del Congo.\nDistribuzione geografica.\nSecondo l'edizione 2009 di \"Ethnologue\", il kinyarwanda era parlato complessivamente da 7,5 milioni di persone. La maggior parte dei locutori, circa 6,5 milioni, \u00e8 concentrata in Ruanda. La lingua \u00e8 inoltre parlata in Uganda da 764.000 persone, stanziate nei distretti pi\u00f9 meridionali della Regione occidentale, e da 250.000 persone nella Repubblica Democratica del Congo, nella provincia del Kivu Nord.\nIl numero di parlanti madrelingua (L1) nel 2019 \u00e8 cresciuto a 12,1 milioni di persone.\nLingua ufficiale.\nIl kinyarwanda \u00e8 lingua ufficiale del Ruanda.\nClassificazione.\nSecondo l'edizione 2009 di \"Ethnologue\", la classificazione della lingua kinyarwanda (o rwanda) \u00e8 la seguente:\nGrammatica.\nIl kinyarwanda \u00e8 una lingua Soggetto Verbo Oggetto.\nSistema di scrittura.\nPer la scrittura viene utilizzato l'alfabeto latino."}
{"id": "1593023", "revid": "287204", "url": "https://it.wikipedia.org/wiki?curid=1593023", "title": "Nessuno mai/Per sempre", "text": "Nessuno mai/Per sempre \u00e8 un singolo di Marcella, pubblicato su vinile a 45 giri nel 1974.\nIl disco.\nIl 45 giri ebbe un notevole successo vendendo oltre 400.000 copie, posizionandosi nella classifica generale del 1974 al sedicesimo posto e raggiungendo come massima posizione settimanale il numero 2.\nIl disco venne pubblicato in vari paesi Europei (come Olanda o Germania, dove il singolo aveva una copertina diversa), per poi venire inclusa nell'LP \"Metamorfosi\" dello stesso anno.\nNessuno mai.\nScritta da Giancarlo Bigazzi e Gianni Bella, \"Nessuno mai\" viene considerata tra i primissimi esempi di disco music in italiano.\nIl testo parla di una ragazza che alla sua prima esperienza si innamora di un uomo sposato, lamentandosi per il suo amore incompleto (\"Telefonarmi tu non puoi / perch\u00e9 a quest'ora tocca a lei starti vicino\"), che la vincola senza essere una vera storia (\"la mia storia di donna \u00e8 ferma al primo capitolo / di prigioniera-donna libera\").\nMarcella interpret\u00f2 la canzone anche in spagnolo, con due testi diversi: \"Ninguno ya\" e \"Ni tu ni yo\".\nLa canzone venne tradotta in inglese come \"Take the heat off me\" e cantata dai Boney M lo stesso anno. Nel 1994 venne ricantata live e inclusa nella raccolta di Marcella \"Tommaso!\". Nel 2002 Marcella ne incise una versione completamente riarrangiata per il disco \"Passato e presente\"."}
{"id": "1593033", "revid": "1573940", "url": "https://it.wikipedia.org/wiki?curid=1593033", "title": "Cerianthus membranaceus", "text": "Cerianthus membranaceus () \u00e8 un corallo della famiglia Cerianthidae.\nDescrizione.\nVive in un tubo prodotto dall'animale stesso, infossato nel terreno e lungo fino ad un metro, da cui sporgono a corona i tentacoli alimentari che possono raggiungere il diametro di 40 centimetri. La colorazione \u00e8 molto varia, e va dal bianco al violetto, talvolta anche nero.\nPossiede un numero variabile di tentacoli urticanti che circondano l'apertura orale.\nDistribuzione e habitat.\nEndemico del mar Mediterraneo, si reperisce anche nell'oceano Atlantico orientale, su fondali sabbiosi o fangosi da pochi metri fino a 40 metri di profondit\u00e0."}
{"id": "1593037", "revid": "76069", "url": "https://it.wikipedia.org/wiki?curid=1593037", "title": "Cazzago Brabbia", "text": "Cazzago Brabbia (\"Caz\u00e4gh\" in dialetto varesotto, e fino al 1863 semplicemente Cazzago) \u00e8 un comune italiano di 794 abitanti della provincia di Varese in Lombardia. Dista 11\u00a0km dal capoluogo.\nAmministrazione.\nCazzago fu in provincia di Como dal 1801 al 1927."}
{"id": "1593045", "revid": "339392", "url": "https://it.wikipedia.org/wiki?curid=1593045", "title": "Non-linear editing", "text": ""}
{"id": "1593046", "revid": "802770", "url": "https://it.wikipedia.org/wiki?curid=1593046", "title": "Ragnar Frisch", "text": "Biografia.\nSuo padre, Anton Frisch, era orafo e argentiere, e desiderava che il figlio seguisse le sue orme. Anche per questo Frisch intraprese un periodo di apprendistato presso le officine David Andersen, terminato nel 1920. Sotto la spinta di sua madre, Ragna Fredrikke Kittilsen, Frisch cap\u00ec che il lavoro prospettatogli sin dalla nascita non lo avrebbe soddisfatto, cosicch\u00e9, insieme a lei, consult\u00f2 l'elenco dei corsi di laurea dell'Universit\u00e0 di Oslo, decidendo per gli studi economici in quanto considerati facili e brevi.\nSi laure\u00f2 nel 1919, per poi intraprendere viaggi di studi all'estero in alcuni paesi europei. Nel 1926 ottenne il PhD, in seguito a studi incentrati sull'applicazione della matematica e della statistica all'economia. Divenne professore assistente nel 1925, professore associato nel 1928 e professore ordinario nel 1931. Lo studio dell'applicazione di modelli matematici dinamici all'economia divenne il suo principale campo di studio, al punto che proprio per gli studi in questo campo ottenne il Nobel.\nSocio straniero dell'Accademia dei Lincei dal 1952, nel 1961 gli fu assegnato il Premio Feltrinelli nella categoria Scienze politiche ed economiche. Nel 1969, invece, ottenne il primo Premio Nobel per l'economia della storia, insieme all'olandese Jan Tinbergen, che non pot\u00e9 ritirare fisicamente, poich\u00e9 malato. La sua \"Nobel lecture\" si intitol\u00f2 \"From Utopian Theory to Practical Applications: The Case of Econometrics\" (\"Dalla teoria utopistica alle applicazioni pratiche: il caso dell'econometria\").\nVita privata.\nFrisch \u00e8 stato sposato due volte. Dal suo primo matrimonio con Marie Smedal, celebrato nel 1920, nacque la sua unica figlia, Ragna. Dopo la morte di Marie, avvenuta nel 1952, contrasse di nuovo matrimonio nel 1953 con Astrid Johannessen. \u00c8 morto ad Oslo il 31 gennaio 1973 all'et\u00e0 di 77 anni."}
{"id": "1593047", "revid": "51323", "url": "https://it.wikipedia.org/wiki?curid=1593047", "title": "Ragnar Anton Kittil Frisch", "text": ""}
{"id": "1593048", "revid": "76963", "url": "https://it.wikipedia.org/wiki?curid=1593048", "title": "Marco Nizzoli", "text": "Biografia.\nUna volta diplomatosi all'Istituto Europeo di Design di Milano entra nello staff della casa editrice MBP per cui disegna alcuni Alan Ford e tavole introduttive per la riedizione di Kriminal. Max Bunker gli affida quindi la creazione del personaggio \"Angel Dark\" di cui illustra cinque episodi.\nDopo aver disegnato il personaggio di \"Angel Dark\" su testi di Max Bunker, crea assieme a Massimo Semerano la serie \"Fondazione Babele\" per la rivista \"Cyborg\" fondata da Daniele Brolli. Per la Phoenix realizza il libro erotico \"Simbaby\" e la miniserie \"Raymond Capp\" su testi di Federico Amico. Nel biennio 1995-1996 realizza 2 episodi della serie \"ESP\" su testi di Michelangelo La Neve a cui fanno seguito \"Il Vizioso Mondo di Keto\", \"Il Distinto Fleev\" e \"La Bella Estate\" per la casa editrice Trentini.\nRealizza 5 albi della serie \"Napoleone\" scritta da Carlo Ambrosini per la Sergio Bonelli Editore. \u00c8 del 2003 il debutto sul mercato francese con l'editore Les Humanoides Associ\u00e9s con la serie \"Le Jour des Magiciens\", su testi di Michelangelo La Neve, mentre \u00e8 del 2006 la sua seconda serie francese, \"Les Enfants du Crepusc\u00f9le\", su testi di Massimo Semerano edito anche in Italia da \"Black Velvet\". Per la casa editrice Lo Scarabeo ha pubblicato due mazzi di tarocchi, \"Tarocchi dei Segreti\" (1997) e i \"Tarocchi dell'Incantatrice dei Sogni\" (2009).\nNel 2008 collabora con Alejandro Jodorowsky disegnando due albi della serie \"Le monde d'Alef Thau\" per l'editore \"Delcourt\".\nDel 2015 \u00e8 il suo primo graphic novel \"I gatti di Riga\" pubblicato da \"Comma 22\".\nNel 2018 esce per l'editore francese Gl\u00e8nat \"La route de la vie\" su sceneggiatura di Giovanna Furio, pubblicato anche in Italia da Oblomov Edizioni. \nDal 2010 fa parte del team di disegnatori della serie Dylan Dog, pubblicata dalla Sergio Bonelli Editore.\nInsegna tecnica dell'acquerello alla Scuola Internazionale di Comics di Reggio Emilia.\nRiconoscimenti.\nNel 1991 riceve il Premio Rino Albertarelli dall'ANAFI (Associazione Italiana Amici del Fumetto e dell'Illustrazione)."}
{"id": "1593049", "revid": "51323", "url": "https://it.wikipedia.org/wiki?curid=1593049", "title": "Ragnar Kittil Frisch", "text": ""}
{"id": "1593054", "revid": "1543377", "url": "https://it.wikipedia.org/wiki?curid=1593054", "title": "Le Barnos", "text": "Le Barnos sono un quartetto comico sammarinese.\nI componenti del gruppo sono:\nIl gruppo inizia la carriera nel 1995 partecipando a svariati concorsi, e spettacoli di piazza. Appare in televisione presso il Maurizio Costanzo Show, Striscia la notizia e Blob.\nNel 2007 e 2008 partecipano al programma televisivo Zelig."}
{"id": "1593070", "revid": "1431409", "url": "https://it.wikipedia.org/wiki?curid=1593070", "title": "Inno all'Istria", "text": "Se per alcune fonti il 1869 potrebbe essere la data di composizione di questo Inno all'Istria, lo storico Antonio Pauletich la colloca invece presuntivamente tra il 1874 ed il 1882 periodo in cui a Parenzo \u2013 dove viveva Giorgieri \u2013 officiava mons. Giovanni Cleva, autore dei versi.\nStoria.\nGiulio Giorgieri, apprezzato maestro e autore della musica, nacque a Massa Carrara nel 1842 e visse fin da giovanissimo in Istria, in particolare a Parenzo, dove spos\u00f2 la parentina Caterina Sincich. Fu apprezzato maestro anche a Pola, Pisino (dove fu responsabile della filarmonica), a Capodistria (come insegnante al Ginnasio, direttore della filarmonica e del corpo bandistico) e a Trieste. Oltre all'Inno all'Istria cre\u00f2 molti altri componimenti per banda o coro e marce divenuti celebri, come il \"Canto popolare istriano\", \"Pro Patria\", \"Ecco Salvore\", \"Le nostre putele\". Il maestro Giorgieri mor\u00ec a Trieste nel 1900.\nMons. Giovan Battista Cleva, autore del testo, nacque a Prato Carnico nel 1829, dopo aver studiato nel seminario di Udine, fu preposto in varie localit\u00e0 della diocesi di Pola. Oltre che canonico e scrittore occasionale, fu studioso di archeologia. Vari suoi studi sono raccolti dalla Societ\u00e0 Istriana di Archeologia e Storia Patria. Mons. Cleva mor\u00ec a Pola nel 1901.\nLa composizione (edita da G. Ricordi) \u2013 che divenne dopo la seconda guerra mondiale e l'esodo istriano l'inno degli esuli dall'Istria \u2013 fu anche una delle massime espressioni canore dell'irredentismo d'Istria sotto la dominazione austriaca. Infatti vari documenti ed articoli della stampa dell'epoca attestano che esso veniva ad esempio eseguito con gran partecipazione popolare durante feste, balli e celebrazioni delle associazioni patriottiche \"Pro Patria\" e \"Lega Nazionale\" oltre che in alcune cerimonie ufficiali come ad esempio la mostra d'arte di Pisino del 1907 (2). \nDopo un concerto, tenutosi nell'aprile del 1881 al teatro sociale di Pisino, il giornale \"L'Indipendente\" descrisse cos\u00ec l'avvenimento: \"Chiuse il trattenimento il bellissimo Inno all'Istria musicato dal Giorgieri, accolto come sempre con entusiasmo dal pubblico. Sarebbe anzi desiderabile che in tutte le citt\u00e0 dell'Istria si rendesse pi\u00f9 popolare quest'inno, tutto nostro\".\nTra diverse armonizzazioni va ricordata quella del maestro compositore di Dignano d'Istria Luigi Donor\u00e0.\nFonti.\n- A. Pauletich, \"Inni e canti delle genti dell'Istria, Fiume e Dalmazia\", CRS Rovigno, 2003 (1)\n- N.Feresini, \"Il teatro di Pisino\", Manfrini, 1986 \n- N.Feresini, \"Pisino: 1902 Visita di D'Annunzio, 1907 - Mostra d'arte\", famiglia pisinota, 1971 (2)\n- M.Bogneri, \"Cos\u00ec si cantava in Istria\", Unione degli Istriani, 1994"}
{"id": "1593077", "revid": "1305772", "url": "https://it.wikipedia.org/wiki?curid=1593077", "title": "Sensual Seduction", "text": "Sensual Seduction \u00e8 il primo singolo estratto dal nono album di Snoop Dogg \"Ego Trippin\".\nIl brano.\nPer l'uscita del singolo il titolo del brano \u00e8 stato censurato: infatti nell'album il titolo della canzone \u00e8 \"Sexual Eruption\" (eruzione sessuale) mentre per il singolo \u00e8 stato preferito \"seduzione sensuale\".\nIl singolo \u00e8 stato scritto e prodotto da Shawty Redd, Snoop Dogg canta la canzone usando l'Auto-Tune. Il video censurato per \"Sensual Seduction\" \u00e8 stato trasmesso la prima volta il 28 novembre 2007 su MTV. Esiste anche un remix di Lil' Kim. Un altro remix non ufficiale \u00e8 stato eseguito dal rapper di Chicago Yung Berg. Infine esiste un altro remix eseguito da Robyn. Il giorno della pubblicazione del singolo, il 15 dicembre 2007 il disco ha debuttato nella Billboard Hot 100 alla posizione numero 76, ma ha in breve tempo raggiunto la posizione numero 8.\nIl video.\nIl video prodotto per \"Sensual Seduction\" \u00e8 stato diretto da \"Melina\" e Steven Johnson, ed \u00e8 stato trasmesso per la prima volta il 28 novembre 2007 da MTV. Il video ha una forte atmosfera anni settanta e anni ottanta sia nell'abbigliamento di Snoop Dogg che degli altri figuranti, sia nelle luci e nella fotografia, e rende omaggio al video di Prince \"When Doves Cry\". In alcune scene si vede Snoop Dogg in compagnia di alcune ragazze su dei letti volanti in mezzo allo spazio. Mad TV ha realizzato una parodia del video intitolata \"Sensible Deduction\", trasmessa come sketch comico nel corso della trasmissione. Esiste anche una versione esplicita del video, che per ovvi motivi \u00e8 stata completamente censurata data la presenza di scene di sesso esplicito, inoltre, come gi\u00e0 spiegato, anche perch\u00e9 mantiene il suo titolo originale \"sexual eruption\"."}
{"id": "1593079", "revid": "439868", "url": "https://it.wikipedia.org/wiki?curid=1593079", "title": "Theodore Schultz", "text": "Biografia.\nNato in una cittadina del Dakota del Sud, studioso di economia agraria (aveva conseguito il dottorato nel 1930 all'Universit\u00e0 del Wisconsin-Madison), la insegn\u00f2 poi, dallo stesso anno, all'Iowa State College (ora Iowa State University), ove rimase sino al 1943 quando divenne docente della Chicago University . Nel suo volume \"Transforming Traditional Agriculture\" del 1964 ha messo in risalto il ruolo dell'agricoltura come strumento per migliorare le condizioni di vita dei paesi poveri senza stravolgerne identit\u00e0 e cultura .\nHa inoltre posto in evidenza in varie pubblicazioni l'importanza del capitale umano, migliorato attraverso l'istruzione, per lo sviluppo economico: \"The economic value of education\" 1963, \"Investment in human capital: the role of education and research\" 1971, ecc. "}
{"id": "1593080", "revid": "51323", "url": "https://it.wikipedia.org/wiki?curid=1593080", "title": "Theodore William Schultz", "text": ""}
{"id": "1593081", "revid": "51323", "url": "https://it.wikipedia.org/wiki?curid=1593081", "title": "Theodore W. Schultz", "text": ""}
{"id": "1593085", "revid": "123639905", "url": "https://it.wikipedia.org/wiki?curid=1593085", "title": "Poggio Picenze", "text": "Poggio Picenze () \u00e8 un comune italiano di abitanti della provincia dell'Aquila in Abruzzo, parte della comunit\u00e0 montana Campo Imperatore-Piana di Navelli.\nGeografia fisica.\nPoggio Picenze \u00e8 un piccolo paese della provincia dell'Aquila che conta circa mille abitanti; situato sulla strada statale 17 dell'Appennino abruzzese a circa 14\u00a0km dall'Aquila, su un'altura di 756 m s.l.m. dalla quale si pu\u00f2 ammirare l'ampio panorama della conca aquilana.\nIl paese ebbe consistenti lavori di ricostruzione dopo il terremoto del 6 ottobre 1762. Poggio Picenze \u00e8 uno dei comuni maggiormente colpiti dal Sisma del 6 aprile 2009. La via principale del paese, Via Umberto I, \u00e8 stata riaperta al transito nel marzo del 2012, bench\u00e9 la maggior parte delle abitazioni siano inagibili.\nStoria.\nIl nome proviene da un presidio dei Piceni presso il Monte Picenze (III secolo a.C.), successivamente composto da pi\u00f9 villaggi, di cui rimane una torre di controllo del X secolo. Il primitivo villaggio di Picenze Alta, comprende i borghi di Petogna e San Martino, oggi del comune di Barisciano.\nPoggio Picenze odierna sorse intorno al XII secolo, durante il periodo di incastellamento in Abruzzo, come testimonia un documento del 1173 che la chiama \"Podium de Picentia\".\nNel 1254 partecip\u00f2 alla fondazione dell'Aquila assieme ad altri castelli, occupando una parte del quarto di Santa Maria, di cui esiste ancora la chiesa di Santa Maria di Picenze, presso via Costa Picenze. Per la sua fedelt\u00e0 all'Aquila, insieme ai 98 castelli, nel 1423 Poggio sub\u00ec l'attacco di Braccio da Montone, nell'ambito della guerra di successione angioino-aragonese, e il castello fu gravemente compromesso. Con il potere spagnolo nel XVII secolo, Poggio Picenze si distacc\u00f2 dal territorio aquilano, andando sotto il controllo di Giacomo dei Leognani. Pass\u00f2 successivamente come feudo marchionale agli Alfieri dell'Aquila e, in seguito, grazie al matrimonio tra Rinaldo II e Margherita Alfieri e successivamente a una causa con il cognato, i De Sterlich, all'epoca residenti tra Chieti e Cermignano, si appropriarono nel 1762 del feudo. Nel 1806 entr\u00f2 nel neonato distretto di Barisciano, e nel 1832 fu demolito in parte il vecchio castello a pianta ellittica, che domina sul borgo, a causa di pericoli di crollo. Nel 1927 entr\u00f2 a far parte della provincia dell'Aquila.\nTerremoto del 6 aprile 2009.\nPoggio Picenze \u00e8 stato gravemente danneggiato in seguito al terremoto dell'Aquila del 2009, rendendo inagibile gran parte del paese, in particolare le due zone storiche del Castello e di Via Umberto I. Inoltre sempre a seguito dell'evento sismico, sono morte nei crolli 5 persone, di cui 3 non ancora maggiorenni.\nI cittadini di Sambucetole, frazione di Amelia (TR), decisero di devolvere i proventi della Festa della Trebbiatura 2009 agli abitanti di Poggio Picenze vittime del terremoto.\nMonumenti e luoghi d'interesse.\nNel territorio si ritrovano giacimenti di \"pietra bianca\" da scultura; grazie a questa risorsa ed al lavoro di maestri scultori poggiani, il paese \u00e8 abbellito da fontane e monumenti in pietra bianca.\nChiesa parrocchiale di San Felice Martire.\nCostruita nel XII secolo fuori dal centro abitato (oggi infatti precede l'accesso al cimitero), \u00e8 stata riabbellita nel '500 con la facciata rinascimentale. La parte interna ha conservato le tre navate, ma ha stile barocco. I dipinti di maggiore interesse sono quelli dei Misteri del Rosario (XVI secolo). \u00c8 un edificio ecclesiastico molto possente e importante, di rilevante valore storico e culturale del paese. Ricostruita in stile imponente e barocco nel 1762 dopo i danni del 1703, ha facciata in pietra, con abbellimenti neoclassici del 1870. Gli altari di maggiori rilievo sono quelli di San Giovanni lavorato dal maestro Rocco di Tommaso da Vicenza, e il capo altare a tabernacolo. Accanto \u00e8 presente la casa canonica, nella quale risiede il parroco del paese. Quest'ultima \u00e8 comunicante con il corpo principale della chiesa.\nAttualmente \u00e8 inagibile a causa dei danni provocati dal sisma del 6 Aprile del 2009 ed \u00e8 stata sostituita da una struttura provvisoria in legno per le sante messe.\nAltri monumenti.\nOltre alla chiesa madre di San Felice, sono presenti:\nMura del castello.\nIl castello si trova presso la piazza Castello, al centro del nucleo pi\u00f9 antico di Poggio. In origine fu costruito nel XII secolo, e venne parzialmente distrutto da Braccio da Montone nel 1423. Nel Rinascimento fu propriet\u00e0 di Giangiacomo dei Leognani, e poi della famiglia De Sterlich.\nNel 1832 il castello non aveva pi\u00f9 proprietari ed era in cattivo stato di conservazione, tanto da minacciare il collasso. Perci\u00f2 la parte palaziale fu demolita per costruire nuove case e rimase la parte superiore mozzata con i resti della torre, nonch\u00e9 met\u00e0 della pianta originaria: ossia le mura.\nIl castello ha pianta ellittica ed \u00e8 visitabile come luogo panoramico.\nAltra fortificazione nei pressi di Picenze (sopra Monte Picenze), bench\u00e9 inclusa in localit\u00e0 Picenze del comune di Barisciano, \u00e8 una torre di controllo dei Longobardi, oggi conservatasi a met\u00e0, che aveva il compito di controllare la vallata del fiume Aterno. Dei tiranti di ferro, montati nei primi anni 2000, sostengono l'antica torre, per impedirne il crollo.\nCasa medievale.\nOggi \u00e8 propriet\u00e0 del Comune di Poggio Picenze.\nFu edificata nel XIII secolo, ed \u00e8 interessante per la porta \"del morto\", e le due finestre gotiche bifore. All'interno possiede un cortile con pozzo. Si trova nella zona storica di via Umberto I.\nAree naturali.\nNella montagna che sovrasta l'abitato di Poggio Picenze c'\u00e8 la Valle del Campanaro, una Valle ricca di flora tipica abruzzese, fatta eccezione per il Dittamo(dictamus albus) una pianta molto rara in Italia e nell'Europa del Sud. Gli animali che vi abitano sono cinghiali, lupi, volpi, cervi, caprioli ed istrici. La Valle del Campanaro si trova alle porte del Parco Nazionale del Gran Sasso e Monti della Laga.\nCultura.\nEventi.\nGli eventi principali di Poggio Picenze si svolgono durante l'estate, come il \"\"Poggio Picenze in blues\", che si tiene tradizionalmente il secondo week-end di luglio.\nFino al 2013 si \u00e8 tenuta in paese la \"Sagra degli spizzichi e della pecora alla chiaranese\"\", legata alla tradizione culinaria di Poggio Picenze.\nSport.\nIl campo sportivo di Poggio Picenze ospita le gare interne della formazione di calcio A.S.D. Real Picentia, militante nel campionato di terza categoria.\nLa bocciofila di Poggio Picenze con la sua squadra senior concorre nel campionato nazionale di Serie A di bocce.\nIl comune organizza ogni anno eventi sportivi, come gare podistiche e ciclistiche."}
{"id": "1593087", "revid": "1543377", "url": "https://it.wikipedia.org/wiki?curid=1593087", "title": "Chariot (album Gavin DeGraw)", "text": "Chariot \u00e8 l'album di debutto del cantautore statunitense Gavin DeGraw, la cui prima registrazione risale al 22 luglio 2003 con la J Records. Il 27 luglio 2004, esce \"Chariot Stripped\", una ri-registrazione del primo album, che comprende le versioni live delle canzoni originali, pi\u00f9 una cover \"Change Is Gonna Come\" di Sam Cooke. L'album ha avuto un grande successo, che \u00e8 stato coronato da un disco di platino negli Stati Uniti per aver venduto oltre un milione in questo paese."}
{"id": "1593094", "revid": "125887684", "url": "https://it.wikipedia.org/wiki?curid=1593094", "title": "Bravona", "text": "La Bravona (in corso \"Bravona\", in francese chiamato anche \"Bravone\") \u00e8 un piccolo fiume che scorre in Corsica settentrionale. \nPercorso.\nNasce presso Pianello, prende la direzione est-sud-est. Dopo aver percorso 37\u00a0km, a una decina di chilometri a nord di Aleria sulla costa orientale dell'isola, sul territorio del comune di Linguizzetta."}
{"id": "1593098", "revid": "36426", "url": "https://it.wikipedia.org/wiki?curid=1593098", "title": "Legati pontifici", "text": ""}
{"id": "1593103", "revid": "36426", "url": "https://it.wikipedia.org/wiki?curid=1593103", "title": "Scisma protestante", "text": ""}
{"id": "1593105", "revid": "614400", "url": "https://it.wikipedia.org/wiki?curid=1593105", "title": "G\u00e9rard Debreu", "text": "Biografia.\nEmigrato dalla Francia negli Stati Uniti nel 1950, svolse attivit\u00e0 di ricerca a Chicago. Insegn\u00f2 nelle universit\u00e0 di Yale e Berkeley.\nNel 1990 ha presieduto l'American Economic Association."}
{"id": "1593109", "revid": "287204", "url": "https://it.wikipedia.org/wiki?curid=1593109", "title": "Gerard Debreu", "text": ""}
{"id": "1593115", "revid": "122152753", "url": "https://it.wikipedia.org/wiki?curid=1593115", "title": "Lord Monkey Fist", "text": "Lord Monkey Fist, il cui vero nome \u00e8 Lord Montgomery \"Monty\" Fiske, \u00e8 un personaggio immaginario antagonista della serie televisiva d'animazione statunitense \"Kim Possible\".\n\u00c8 doppiato in originale da Tom Kane e in italiano da Oliviero Dinelli.\nMonkey Fist \u00e8 un avventuriero ed archeologo ossessionato dalle scimmie, dalle antiche leggende giapponesi che le riguardano e dal Tai Sheng Pek Kwar. Egli \u00e8 intenzionato a conquistare il mondo servendosi di artefatti magici e profezie.&lt;br&gt;Essendo Ron, al pari del nobiluomo, detentore del \"Mistico Potere della Scimmia\", egli \u00e8 maggiormente avverso al ragazzo che non a Kim, e dimostra di essere l'unico cattivo che se ne ricorda il nome. Proprio perch\u00e9 \u00e8 la vera nemesi di Ron, Monkey Fist \u00e8 uno degli antagonisti pi\u00f9 importanti dello show, nonch\u00e9 uno dei pi\u00f9 temibili e terzo villain pi\u00f9 ricorrente.\nCaratteristiche.\nPersonalit\u00e0.\nMonkey Fist si distingue dagli altri antagonisti della serie per diversi aspetti caratteristici: innanzitutto, egli crede maggiormente nell'uso di oggetti magici e antiche profezie che non nella tecnologia; difatti si spinge al massimo all'uso di un computer. Inoltre, a differenza di molti altri antagonisti presenti nello show, egli combatte sempre in prima persona, in netto contrasto con l'immenso seguito di assistenti o scagnozzi di cui fanno sfoggio gli altri furfanti e a cui assegnano tutto il lavoro per evitare di sporcarsi le mani. Inoltre, Monkey Fist \u00e8 un individuo estremamente subdolo, ingannevole, senza scrupoli, avido, egoista e a tratti persino diabolico. Nonostante ci\u00f2, si dimostra molto meticoloso e preciso nei suoi piani, seguendo attentamente le istruzioni di antiche pergamene o reperti che riguardano il \"Mistico Potere della Scimmia\". Inoltre, in quanto archeologo e esperto di mitologia, rispetta e stima chiunque creda in magici poteri o leggende mistiche.\nLord Monkey Fist ha un carattere estremamente freddo e distaccato tipico dei nobili; tuttavia, quando si arrabbia o quando \u00e8 determinato a portare a termine i suoi piani, egli \u00e8 capace di essere estremamente crudele e malvagio. Gag ricorrente, sfoggia spesso il tipico umorismo britannico, che tuttavia non viene mai compreso dagli altri personaggi.\nAltro aspetto caratteristico del personaggio \u00e8 che, mentre la grande maggioranza degli altri criminali dimostrano di essere dei sociopatici, come Drakken, Shego e Killigan, Monkey Fist \u00e8 semplicemente psicopatico: pur avendo un titolo nobiliare e un notevole patrimonio, la sua ossessione per le scimmie lo trasforma lentamente da nobile inglese a folle criminale, arrivando perfino a modificare il suo stesso corpo e liquidare tutte le sue fortune al fine di inseguire le sue ossessioni e divenire simile alle creature da lui tanto ammirate.\nPersonificazione dell'ossessione, Lord Monkey Fist percorre, durante la serie, una progressiva discesa autodistruttiva guidato proprio dalle sue fissazioni; le quali lo portano a desiderare a tutti i costi di avere il \"Mistico Potere della Scimmia\" tutto per s\u00e9, motivo per cui considera maggiormente quale suo rivale Ron Stoppable che non Kim Possible, e, come evidente segno di stima nei confronti del ragazzo, \u00e8 l'unico antagonista a ricordarne il nome.\nInoltre, presenta varie caratteristiche tipiche dei primati, quali la risata o la camminata quadrupede.\nAspetto fisico.\nLord Monkey Fist \u00e8 un uomo alto, irsuto e robusto, dalla carnagione abbronzata, due taglienti occhi azzurri ed i capelli neri che gli ricoprono parte del volto tramite due folte basette. Nella sua prima apparizione, \u00e8 inizialmente caratterizzato con dei tratti posati, austeri e nobiliari ma, successivamente, dopo che la sua vera natura emerge, tale caratterizzazione muta drasticamente: i suoi tratti facciali divengono pi\u00f9 simiti a quelli di una scimmia, cos\u00ec come la sua postura. Inoltre viene rivelato essere in possesso di tutte e quattro le estremit\u00e0 degli arti prensili.\nNel suo episodio d'esordio, Monkey Fist indossa una sorta di casacca da karateka nera con lacci e cintura rossi, ma, in seguito, veste sempre con una divisa da ninja, salvo in alcune occasioni, in cui lo si \u00e8 visto indossare smoking, divise da archeologo o vestaglie bordeaux.\nBiografia del personaggio.\nAntefatti.\nMonty Fiske, nasce a Londra, ultimo discendente di un'antica stirpe britannica insignita del titolo di Lord. Crescendo l'uomo si fa un nome come rispettato archeologo e studioso di scimmie, ma, in seguito, ne diviene ossessionato in maniera pericolosa: la sua passione per i primati lo porta infatti a dilapidare la sua fortuna in un intervento eseguito dalla genetista folle DNAmy volto ad alterarsi geneticamente mani e piedi rendendoli simili a quelle degli animali da lui venerati.\nCol poco denaro rimastogli dopo l'operazione, e l'assistenza del suo maggiordomo Bates, egli finanzia delle spedizioni al fine di ritrovare le quattro \"Scimmie di Giada\", artefatti che, secondo un'antica leggenda, donano a chi le possiede il \"Mistico Potere della Scimmia\".\nNella serie.\nCaso vuole che, nella sua ultima spedizione Kim Possible lo aiuti nell'impresa in risposta alla sua ricerca di volontari, convinta di rendere un servizio pubblico e ignorando gli avvertimenti di Ron, che, affetto da fobia delle scimmie, vede molto di malocchio l'avventuriero.\nOttenute le statuette, il nobiluomo riesce a perseguire il suo scopo ed ottenere il potere da lui tanto agognato, ma Ron, nel tentativo di fermarlo, nonch\u00e9 di evitare di essere ucciso, si espone a sua vota all'energia mistica delle \"Scimmie di Giada\" e ottiene i medesimo potere. Nonostante la maggiore abilit\u00e0 del criminale nell'arte del Tai Sheng Pek Kwar, il ragazzo riesce dunque a sconfiggere il nemico e a distruggere le quattro statue, apparentemente annullando i poteri appena acquisiti dal nobiluomo, che giura vendetta e si ribattezza Lord Monkey Fist.\nDa allora tenta pi\u00f9 volte di conquistare il mondo e ottenere la sua vendetta, tentando di impadronirsi della magica \"Lama Lotus\" o di scatenare un'orda di scimmie-demoni fantasma evocate tramite un testo antico; tuttavia ognuno dei suoi tentativi viene puntualmente sventato, sempre da Ron.\nNella quarta stagione la sua ossessione lo conduce alla fine: infatti, messosi alla ricerca dell'\"Arma Mistica del Potere della Scimmia\", che si rivela essere Hana, la sorella adottiva di Ron, il nobiluomo libera la potente entit\u00e0 nota come Yono il distruttore, e accetta di stringervi un patto legando la propria vita con esso; a seguito di tale accordo tuttavia, si scopre che Hana e Yono sono due parti della stessa forza mistica, la prima buona, il secondo malvagio. Monkey Fist brandisce Yono come arma contro Ron che, tuttavia, riesce ad addestrare Hana ad evitare i fulmini dell'oscuro distruttore: cos\u00ec il legame profondo fra Ron e Hana dona loro la vittoria e Monkey Fist viene sconfitto.\nDopodich\u00e9, Yono sparisce e Monkey Fist viene trasformato in una statua di pietra perch\u00e9 costretto secondo il patto a seguire le orme di Yono; quindi, viene posto sulla cima del \"Grande Tempio Oscuro di Yono\" come guardiano, per poi sprofondare nelle sabbie.\nEpilogo.\nNella scena di chiusura dell'ultimo episodio, Monkey Fist \u00e8 nel bar per supercriminali, sempre sotto forma di statua, allo stesso tavolo cui siedono DNAmy e Adrena Lynn. Probabilmente, DNAmy, essendo ancora innamorata di lui, lo ha trovato scavando e tirandolo fuori dalle sabbie, senza tuttavia riuscire a rompere la maledizione.\nViene rivelato infatti che Lord Monkey Fist \u00e8 destinato a rimanere pietrificato per sempre.\nPoteri e abilit\u00e0.\nPrivo di poteri sovrannaturali, Lord Monkey Fist \u00e8 dotato di grande intelligenza ed astuzia; inoltre \u00e8 un esperto di arti marziali, in particolare il Tai Sheng Pek Kwar, ovvero il Kun-fu della scimmia; sebbene si sia spesso dimostrato un profondo conoscitore di varie altre discipline marziali; avendo perfino tenuto testa a Kim col Kung Fu della mantide, Il pi\u00f9 praticato dalla ragazza.\nUn fatto interessante \u00e8 che Kim non sia mai riuscita a sconfiggere Monkey Fist in combattimento in nessun episodio, sebbene pi\u00f9 spesso a causa di interruzioni che per l'abilit\u00e0 del nobiluomo.\nOltretutto, Monkey Fist \u00e8 anche un abile schermidore e nell'uso della spada in generale, nonch\u00e9 di varie altre armi ninja.\nGrazie alle modifiche genetiche subite, Monkey Fist possiede una forza, una agilit\u00e0 e una prontezza di riflessi sovrumane, paragonabili a quelle di un primate; inoltre dispone di quattro arti prensili, con i quali riesce ad arrampicarsi, ad afferrare oggetti anche coi piedi e a stare appeso a tesa in gi\u00f9. Ognuna delle sue quattro mani dispone dello stesso, enorme, quantitativo di forza. Queste caratteristiche fanno di Monkey Fist uno degli antagonisti pi\u00f9 temibili nella serie nel combattimento corpo a corpo.\nSpesso in battaglia si serve dell'assistenza di una milizia personale di primati addestrati al combattimento chiamata \"Scimmie-Ninja\".\nMistico Potere della Scimmia.\nNell'episodio \"Il segreto dell'uomo scimmia\", Monkey Fist, insieme a Ron Stoppable e Rufus, ottiene una sorta di potere soprannaturale tramite un antico rito invocato attraverso quattro statuette di giada: Il Mistico Potere della Scimmia, che conferisce al suo proprietario un'innaturale potenza combattiva espressa in forza, velocit\u00e0 e resistenza sovrumane, oltre che un'innata competenza nell'arte marziale del Tai Sheng Pek Kwar (\u5927\u5723\u5288\u6302), da lui comunque gi\u00e0 padroneggiata.\nDopo la distruzione delle quattro statuette, tale potere \u00e8 destinato a rimanere soltanto in lui, in Ron e in Rufus."}
{"id": "1593118", "revid": "226458", "url": "https://it.wikipedia.org/wiki?curid=1593118", "title": "Developmental state", "text": "Per teoria dello Stato sviluppista si intende quell'approccio allo sviluppo utilizzato dagli studiosi dell'International Political Economy per delineare il fenomeno della pianificazione macroeconomica guidata dallo Stato, effettuatasi nei Paesi dell'Asia meridionale e orientale alla fine del XX secolo.\nLa teoria dello Stato sviluppista (in inglese \"developmental State\") \u00e8 stata elaborata in risposta alla teoria del sistema-mondo, ristabilendo la centralit\u00e0 dello Stato nel processo di sviluppo. Tale teoria nega la linearit\u00e0 e la universalit\u00e0 del processo di sviluppo, basandosi sull'idea che la crescita economica sia interconnessa con la politica e che lo Stato abbia un ruolo preminente nel determinare il processo storico: negando la linearit\u00e0 del processo di sviluppo e sottolineando l'unicit\u00e0 di ogni Paese di determinare il processo storico in relazione alle dinamiche di classe e alla forza e autonomia dello Stato stesso, la teoria dello Stato sviluppista risulta strettamente legata al concetto di path dependency. Lo sviluppo, inoltre, non avviene per fasi precostituite e dipende dalla stabilit\u00e0 dello Stato nell'implementare politiche di sostegno alla realizzazione dello sviluppo stesso. Le caratteristiche di questo approccio sono: nazionalismo economico, enfasi sulla massimizzazione delle quote di mercato piuttosto che sulla massimizzazione del profitto, protezione dell'industria interna, sviluppata burocrazia di governo, corporativismo (alleanza tra Stato, lavoratori e industriali), scetticismo verso il neoliberismo e il Washington Consensus, priorit\u00e0 della crescita economica sulle riforme politiche."}
{"id": "1593119", "revid": "38120", "url": "https://it.wikipedia.org/wiki?curid=1593119", "title": "Scrigno di Davy Jones", "text": ""}
{"id": "1593125", "revid": "149726", "url": "https://it.wikipedia.org/wiki?curid=1593125", "title": "Vermilingui", "text": ""}
{"id": "1593126", "revid": "709565", "url": "https://it.wikipedia.org/wiki?curid=1593126", "title": "Centavo", "text": "Centavo una parola spagnola e portoghese, derivata dal latino \"centum\", che significa \"cento\", ed il suffisso \"-avo\", \"porzione\" o \"frazione\". \"Centavo\" significa quindi \"un centesimo\".\nIl termine \u00e8 usato per indicare la frazione di molte valute tra cui:"}
{"id": "1593127", "revid": "136053", "url": "https://it.wikipedia.org/wiki?curid=1593127", "title": "Lago Turano", "text": ""}
{"id": "1593129", "revid": "51323", "url": "https://it.wikipedia.org/wiki?curid=1593129", "title": "Gary Stanley Becker", "text": ""}
{"id": "1593130", "revid": "1543377", "url": "https://it.wikipedia.org/wiki?curid=1593130", "title": "National Board of Review Awards 1999", "text": "La 71\u00aa edizione dei National Board of Review Awards si \u00e8 tenuta il 18 gennaio 2000."}
{"id": "1593131", "revid": "554814", "url": "https://it.wikipedia.org/wiki?curid=1593131", "title": "Sviluppo sociale", "text": "Lo sviluppo sociale \u00e8 un cambiamento nella natura, nelle istituzioni e nel comportamento sociale di una societ\u00e0/comunit\u00e0, un evento o un'azione che coinvolge un gruppo di individui con determinati valori comuni, la domanda di nuove regole da parte di individui o gruppi, come ad esempio una maggior equit\u00e0 e giustizia sociale.\nFinalit\u00e0.\nNello sviluppo sociale i cambiamenti qualitativi nella struttura e nel funzionamento di una societ\u00e0 sono mirati ad una migliore attuazione di scopi e obiettivi. Si pu\u00f2 parlare di sviluppo sociale in ogni contesto storico e geopolitico come di miglioramento e di movimento ascendente della societ\u00e0: tale movimento si esplica in quattro stadi. In primo luogo si assiste alla fase della sopravvivenza, in cui si ha sussistenza senza cambiamenti profondi nella struttura sociale; si passa poi alla seconda fase, vale a dire la fase di crescita, in cui la societ\u00e0 ha un'espansione orizzontale, caratterizzata dall'estensione quantitativa; la terza fase, lo sviluppo, si riferisce ad una variazione verticale nel livello qualitativo delle attivit\u00e0; l'ultima fase \u00e8 caratterizzata dall'introduzione di pratiche completamente nuove, pertanto prende il nome di fase di evoluzione.\nEvoluzione.\nI cambiamenti sociali avvengono grazie all'apporto dei cosiddetti pionieri, personaggi che per primi sperimentano il cambiamento e lo traslano nella societ\u00e0, tentando di modificarla. Le nuove idee, pratiche e abitudini vengono inizialmente ostacolate dagli elementi conservatori della societ\u00e0 ma, solitamente, se sono funzionali all'effettivo sviluppo sociale, vengono accettate, imitate e organizzate, con una maggiore fruizione da parte della societ\u00e0 su cui insistono. Il livello delle risorse aumenta all'aumentare della qualit\u00e0 di organizzazione e del livello di input di conoscenza. \nLa velocit\u00e0 e la portata dello sviluppo variano a seconda della fase che la societ\u00e0 sta attraversando: si distinguono una fase fisica, in cui si ha sopravvivenza e sussistenza, una fase vitale, in cui si ha espansione delle nuove attivit\u00e0 e un'ultima fase mentale, in cui interviene il progresso tecnologico su larga scala, l'istruzione di massa, progresso di organizzazioni e istituzioni e una maggiore complessit\u00e0 sociale.Tra tali istituzioni, si segnalano quelle giudiziarie che hanno svolto, negli anni finali del XX secolo, \"un ruolo politico prevalentemente progressivo, volto all\u2019esaltazione delle forme di tutela dei diritti dell\u2019uomo\"."}
{"id": "1593134", "revid": "125887145", "url": "https://it.wikipedia.org/wiki?curid=1593134", "title": "Fango (fiume)", "text": "Il Fango (in corso \"Fangu\") \u00e8 un piccolo fiume della Corsica. \nPercorso.\nIl fiume scorre nel dipartimento della Corsica settentrionale. Questo fiume costiero nasce nel versante occidentale di Capo Tafonato, e prende la direzione nord-ovest che la mantiene per tutto il suo percorso. Percorre 22,6\u00a0km per poi gettarsi nel mar Mediterraneo poco a nord di Galeria."}
{"id": "1593138", "revid": "287204", "url": "https://it.wikipedia.org/wiki?curid=1593138", "title": "Serie A1 1997-1998 (pallavolo femminile)", "text": "La Serie A1 1997-1998 si \u00e8 svolta tra il 1997 e il 1998: al torneo hanno partecipato dodici squadre di club italiane e la vittoria finale \u00e8 andata per la terza volta consecutiva al ."}
{"id": "1593140", "revid": "729019", "url": "https://it.wikipedia.org/wiki?curid=1593140", "title": "Sean O'Haire", "text": "Carriera.\nWorld Championship Wrestling (2000\u20132001).\nSean O'Haire inizi\u00f2 la sua carriera da wrestler professionista nel giugno del 2000, allenandosi presso il Power Plant della World Championship Wrestling; egli si alle\u00f2 subito con un altro prodotto della WCW, Mark Jindrak, e il 25 settembre i due vinsero il World Tag Team Championship per la prima volta. O'Haire conquist\u00f2 i titoli di coppia anche insieme al coetaneo Chuck Palumbo, sconfiggendo Buff Bagwell e Lex Luger durante la puntata di \"Monday Nitro\" del 14 gennaio 2001.\nWorld Wrestling Entertainment (2001\u20132002).\nQuando la WCW fu acquisita dalla rivale World Wrestling Federation nel marzo del 2001, Sean O'Haire e Chuck Palumbo vennero messi sotto contratto dalla WWF in quanto ancora detentori del World Tag Team Championship. I due persero i titoli di coppia contro i Brothers of Destruction (Kane e The Undertaker) durante la puntata di \"SmackDown\" del 9 agosto 2001 e vennero battuti anche nella rivincita della settimana successiva.\nDopo alcuni mesi passati a lottare esclusivamente nei \"dark match\" e negli \"house show\", O'Haire torn\u00f2 in singolo nella puntata di \"Heat\" del 24 giugno 2002, sconfiggendo facilmente Justin Credible.\nOhio Valley Wrestling (2002\u20132003).\nTra il 2002 e il 2003 Sean O'Haire apparve principalmente nella Ohio Valley Wrestling, all'epoca territorio di sviluppo della WWE.\nRitorno in WWE (2003\u20132004).\nA partire dal gennaio del 2003 la WWE propose delle vignette che ritraevano Sean O'Haire interpretare una nuova \"gimmick\", quella dell'avvocato del diavolo, in cui esortava la gente a compiere azioni legalmente o moralmente inaccettabili. Poche settimane dopo, O'Haire torn\u00f2 nel \"roster\" di \"SmackDown\" convincendo Brian Kendrick a correre nudo per tutta l'arena e Dawn Marie a mostrare il seno alla folla.\nNella puntata di \"SmackDown\" del 10 aprile 2003 O'Haire venne affiancato al leggendario \"Rowdy\" Roddy Piper, grazie al quale riusc\u00ec a sconfiggere avversari importanti del calibro di Rikishi, Chris Benoit, Eddie Guerrero e addirittura Hulk Hogan (quest'ultimo per \"count-out\"). Nei mesi successivi si rese protagonista di una lunga serie di vittorie, soprattutto a \"Velocity\", ma ad ottobre fu coinvolto in un incidente motociclistico che lo costrinse ad una degenza forzata di circa sei mesi.\nIl 3 aprile 2004 Sean O'Haire venne rilasciato dalla WWE.\nCircuito indipendente (2004\u20132005).\nDopo essere stato rilasciato dalla WWE, Sean O'Haire combatt\u00e9 in alcune federazioni indipendenti nordamericane, fino a quando inizi\u00f2 ad interessarsi al mondo delle arti marziali miste. O'Haire lott\u00f2 il suo ultimo match di wrestling il 23 febbraio 2005, in coppia con Chuck Palumbo, perdendo contro Sylvester Terkay e Tom Howard.\nMorte.\nL'8 settembre 2014, all'et\u00e0 di quarantatr\u00e9 anni, Sean O'Haire si suicid\u00f2 impiccandosi nella sua abitazione di Spartanburg (South Carolina)."}
{"id": "1593146", "revid": "380654", "url": "https://it.wikipedia.org/wiki?curid=1593146", "title": "Rikishi (wrestler)", "text": "In WWF/E ha detenuto una volta l'Intercontinental Championship, due volte il World Tag Team Championship (una volta con Rico e una volta con Samu) e una volta il WWE Tag Team Championship (con Scotty 2 Hotty). Nel 2015 \u00e8 stato inserito nella WWE Hall of Fame.\nCarriera.\nFatu ha lottato nella World Wrestling Federation/Entertainment, nella Total Nonstop Action Wrestling e in diverse federazioni del circuito indipendente come la Nu-Wrestling Evolution. Fa parte della celebre famiglia Anoa'i: \u00e8 nipote dei Wild Samoans, fratello di Umaga, cugino di Dwayne \"The Rock\" Johnson e padre di Jimmy e Jey Uso.\nHa iniziato la sua carriera in coppia col cugino Samula formando i The Samoan Swat Team nella World Wrestling Council. \nRikishi, nella sua carriera in WWF, \u00e8 diventato famoso per il suo ballo post-match chiamato \"Too cool\" e per la sua mossa speciale chiamata \"Stink face\", che consiste nello scuotere il sedere sul viso dell'avversario che si trova all'angolo; eseguita da Rikishi questa mossa \u00e8 diventata ancora pi\u00f9 umiliante per il fatto che combatteva sempre con un perizoma. Nel giugno del 2000, vince durante una serata di SmackDown il titolo WWF Intercontinental ai danni di Chris Benoit. Dopo nemmeno 15 giorni per\u00f2, il suo titolo viene perso contro Val Venis in uno Steel Cage Match e ci\u00f2 ne far\u00e0 uno dei regni pi\u00f9 brevi per questo tipo di cintura. Lascia la WWE nel luglio 2004, dopo le insistenti richieste della federazione di perdere peso.\nIl 13 settembre 2007 ha debuttato in Total Nonstop Action Wrestling con il ring name Junior Fatu. Il primo combattimento nella federazione \u00e8 avvenuto una settimana dopo contro Christian Cage, incontro poi perso per una distrazione di A.J. Styles che accompagnava il suo avversario.\nRitorna in WWE, anche solo per una notte, il 16 luglio 2012 a WWE Raw sconfiggendo in pochissimo tempo Heath Slater con una \"Stink Face\" ed un \"Banzai Drop\". A fine match esegue il suo famoso ballo assieme ai figli, i gemelli Uso. \u00c8 inoltre ritornato nella millesima puntata di \"Raw\" insieme a molte vecchie glorie della federazione come Road Warrior Animal, Sgt. Slaughter, Vader, Diamond Dallas Page, Bradshaw e Ron Simmons e durante la puntata \"Raw Old School\" nel gennaio 2014.\nIl 9 febbraio 2015, durante la puntata di Raw, i suoi due figli, Jimmy e Jey Uso, annunciano la sua introduzione nella WWE Hall of Fame.\nAltre attivit\u00e0.\nNel 2005 \u00e8 apparso nel film \"Natale a Miami\" con Massimo Boldi e Christian De Sica, mentre nel 2006 ha collaborato alla trasmissione televisiva \"Distraction\", condotta da Teo Mammucari e in onda su Italia 1."}
{"id": "1593149", "revid": "51323", "url": "https://it.wikipedia.org/wiki?curid=1593149", "title": "Gary S. Becker", "text": ""}
{"id": "1593150", "revid": "36426", "url": "https://it.wikipedia.org/wiki?curid=1593150", "title": "Grande scisma d'Occidente", "text": ""}
{"id": "1593152", "revid": "116981844", "url": "https://it.wikipedia.org/wiki?curid=1593152", "title": "Palazzo Gottifredo", "text": "Palazzo Gottifredo (detto anche \"Le Case Grandi\") si trova ad Alatri, ed \u00e8 una delle pi\u00f9 importanti costruzioni medievali civili del Lazio.\nSi colloca alla confluenza di quelli che, nel periodo della sua edificazione, erano i tre assi viari principali di Alatri: il primo, da nord, proviene dalla porta della cinta muraria cittadina intitolata a San Pietro; il secondo, da ovest, vi arriva dall'antica via San Francesco che passa per l'omonima porta; il terzo vi converge a partire da Porta San Nicola, a est. Tanto l'imponenza del palazzo quanto la particolare morfologia degli spazi interni, alcuni dei quali di notevole rilevanza architettonica, fanno pensare che il cardinale Gottifredo di Raynaldo, che lo fece erigere, abbia voluto sommarvi pi\u00f9 funzioni: di difesa, di rappresentanza e di governo.\nLa sua porzione pi\u00f9 antica, che corrisponde alla torre prospiciente l'incrocio delle tre vie (noto ad Alatri come \"trivio\"), ospita il museo civico, aperto stabilmente dal 1996.\nStruttura e fasi di realizzazione del palazzo.\nIl complesso monumentale che forma il Palazzo Gottifredo consta di una parte centrale - sulla cui facciata, lievemente convessa per adattarsi alla linea della strada, \u00e8 posizionato il principale portale archiacuto ornato da duplice modanatura - e di due torri, una sul trivio ed una sul lato opposto.\nI lavori di costruzione, data la mole della struttura, devono essere durati molti anni, ma dai documenti d'epoca non \u00e8 possibile individuare con certezza quando iniziarono n\u00e9 in che data si conclusero.\nSi sa per\u00f2 che Gottifredo era gi\u00e0 canonico della Cattedrale di Alatri nel 1229 e che nel 1286, un anno prima di morire, fu nominato podest\u00e0 della citt\u00e0. Dunque con tutta probabilit\u00e0 il progetto del palazzo deve essere maturato nella fase finale della prima met\u00e0 del XIII secolo.\nLa costruzione.\nDall'osservazione della tessitura muraria, appare evidente come la torre d'angolo sul trivio risalga ad epoca romanica e che preesista al corpo di fabbrica centrale.\nSu questo blocco originario la costruzione deve essere stata completata in una seconda fase, ispirandosi al modello tipico della casa-torre medievale, comprendente anche un portico interno. Gi\u00e0 qui ci si accorge della polifunzionalit\u00e0 della struttura, visto che sulla facciata sono presenti sia finestre piccole del tipo strombato di taglio difensivo, sia grandi bifore ad arco o architravate, per stanze che dovevano essere ad uso abitativo.\nCon il terzo intervento, di gran lunga il pi\u00f9 importante, il carattere multivalente del palazzo venne ad accentuarsi. Al pian terreno si collocavano di fatto le scuderie ed i servizi; in quello nobile intermedio, scandito da tre grandi archi a tutto sesto, vi erano la sala e gli appartamenti che costituivano l'abitazione del cardinale; infine l'ultimo piano era riservato ad un'aula magna, realizzata in un unico volume, con copertura a tetto sorretta da tre maestosi archi ogivali in pietra, il cui sistema costruttivo, gi\u00e0 adottato in varie altre coeve e poco distanti architetture gotiche, assumeva qui particolare importanza per la temerariet\u00e0 di cui avevano dato prova i suoi edificatori.\nNel complesso il compendio, stretto in ogni sua parte da edifici, accentua il carattere di verticalit\u00e0 ed offre gi\u00e0 al primo sguardo una visione di imponente bellezza. La pietra calcarea locale utilizzata per la sua costruzione, levigata con estrema cura, d\u00e0 luogo ad una massa bidimensionale che si sviluppa per filari austeri e semplici linee. Il pieno delle pareti prevale sul vuoto degli ordini di finestre e feritoie aperti nel corso dei secoli, in modo da suggerire ancora oggi un'impressione di unit\u00e0, forza ed eleganza.\nDal governo gottifrediano al sisma del 1349.\nCos\u00ec articolato, Palazzo Gottifredo rappresent\u00f2 dunque il cuore pulsante della vita politica locale e fu simbolo di stabilit\u00e0. La stagione della sua piena funzionalit\u00e0 e magnificenza non dur\u00f2 tuttavia molto. La morte del cardinale lasci\u00f2 un vuoto di potere cui segu\u00ec fino al 1296 un'ininterrotta serie di violenze, saccheggi, distruzioni e lutti.\nMezzo secolo dopo, il fortissimo sisma che sconvolse l'Italia centrale provoc\u00f2 il crollo della parte centrale del palazzo: a causa del difettoso proporzionamento dei grandi archi che sostenevano la copertura, le strutture ogivali portanti cedettero dall'ultimo piano, collassando su quelli sottostanti.\n\u00c8 probabile, dato l'uso di materiale di recupero ed il ricorso a tecniche costruttive del tutto simili a quelle originarie, che gli interventi posteriori siano stati prossimi al crollo. Al posto del salone dell'ultimo piano fu realizzato un cortile. Vennero inoltre ricostruiti due corpi di fabbrica.\nDall'et\u00e0 della decadenza cittadina al Settecento.\nCon Gottifredo il comune di Alatri raggiunse il massimo fulgore. Dopo di lui cominci\u00f2 la decadenza della citt\u00e0, caratterizzata dalla completa assoggettazione al papato che ne limit\u00f2 l'autonomia senza garantirne la sicurezza.\nLa sorte del palazzo segu\u00ec quella dell'intero abitato. Pu\u00f2 darsi che esso abbia continuato a costituire la residenza dei podest\u00e0, certo \u00e8 che i successivi interventi, resi necessari a seguito di altre violentissime scosse, come avvenne dopo il terremoto di Sora del 1654 e forse dopo quello del 1703, furono comunque di modesta entit\u00e0.\n\u00c8 verosimile per\u00f2 che all'epoca settecentesca si debbano la costruzione di un palazzetto con struttura autonoma, che utilizz\u00f2 l'ingresso principale del Gottifredo, e la ristrutturazione degli spazi interni della torre posteriore, che rimodul\u00f2 i solai a quote sfalsate rispetto agli originali, modificando con ci\u00f2 anche la conformazione di alcune aperture in facciata.\nLa recente ricostruzione della grande sala e della copertura.\nL'ultimo secolo \u00e8 stato caratterizzato da alcune operazioni criticabili, la pi\u00f9 importante delle quali occorse tra il 1920 ed il 1930, forse direttamente da parte del Genio civile. Ma \u00e8 a partire dal 2006 che si \u00e8 avviata l'azione di restauro del palazzo maggiormente degna di nota: riprendendo l'analisi e le considerazioni di Enrico Pavone, il quale, quarant'anni prima, aveva auspicato la ricostruzione totale delle parti crollate, gli architetti Giovanni Fontana e Alfredo Spalvieri ne hanno verificato la correttezza, tuttavia, diversamente da Pavone, non hanno voluto tralasciare il ruolo fondamentale che il corpo di fabbrica settecentesco aveva svolto nella successiva vita del palazzo. \nIl loro progetto salva tutte le preesistenze di rilievo, riproponendo nel contempo l'originale tipologia strutturale per setti ad arco. \nDopo pi\u00f9 di 650 anni, l'ultimo piano \u00e8 stato cos\u00ec integralmente ricostruito, mentre gli archi al livello intermedio sono stati lasciati in vista salvando gli spazi risalenti al XVIII secolo. In questo modo la visita dell'edificio consente di rileggerne l'intero ciclo storico e, nel contempo, d\u00e0 modo di comprendere appieno l'impianto originario. L'intervento di restauro, tuttora in corso, permetter\u00e0 la salvaguardia delle esigenze di rinnovo funzionale degli ambienti in modo da consentirne la valorizzazione culturale ed economica, senza contrastare le ragioni legate alla frammentazione delle porzioni immobiliari all'interno del complesso, per lo pi\u00f9 di propriet\u00e0 di privati.\nGli interni.\nSe non si considerano alcuni locali a pian terreno che in origine servivano da rimesse e scuderie e che ora ospitano piccoli negozi, il Gottifredo si pu\u00f2 dire essenzialmente suddiviso in due parti, allo stato attuale del tutto separate: una \u00e8 la casa-torre esterna, cui si accede da corso Cavour, che fa parte del patrimonio comunale ed accoglie il museo; l'altra, che \u00e8 la restante e maggior parte del palazzo, ha la principale entrata dal grande portale su via Emanuele Lisi, \u00e8 di propriet\u00e0 di vari cittadini e comprende la torre interna, il palazzetto settecentesco ed il corpo centrale gotico con la grande sala ad archi ogivali.\nIl museo civico.\nIstituito nel 1934 in due sale al pianterreno del Palazzo Conti-Gentili, fu trasferito all'interno delle Case Grandi nel 1935. Per intermittenti ed anche ampi periodi fu chiuso al pubblico. Dal 1996 funziona continuativamente.\nSi articola su cinque livelli, accessibili anche a persone con ridotte capacit\u00e0 motorie, ed in dieci sale (dalla A alla L).\nAl piano terra (sala A) ci sono la biglietteria, l'accoglienza ed i pannelli che introducono alla storia di Alatri.\nAl primo piano una saletta (B) \u00e8 adibita alle attivit\u00e0 multimediali e pu\u00f2 ospitare eventuali conferenze. Si passa poi ad una ricca esposizione di epigrafi (C), che comprende 26 iscrizioni romane, la pi\u00f9 rilevante delle quali \u00e8 quella di Lucio Betilieno Varo. Le sale D ed E raccolgono il patrimonio archeologico della citt\u00e0, proveniente da vari scavi. Infine, sullo stesso livello, \u00e8 ospitata una mostra permanente di reperti recuperati dalla Guardia di Finanza: ceramiche corinzie, etrusche, attiche e dell'Italia centrale e meridionale, dall'et\u00e0 classica all'ellenismo.\nIl secondo piano \u00e8 dedicato ai servizi.\nIl terzo espone nelle sale I e L una ricca collezione demo-antropologica, di circa mille pezzi.\nL'ultimo livello non \u00e8 accessibile al pubblico perch\u00e9 ospita gli uffici.\nGli appartamenti settecenteschi.\nSono attualmente in fase di restauro. Hanno solai in travi, travicelli e tavolati in legno di farnia e di castagno, montati a regolo per convento, e conservano affreschi decorativi e stucchi del XVIII secolo.\nL'Associazione Gottifredo.\nPer valorizzare il Palazzo Gottifredo \u00e8 stata costituita nel 2014 l'associazione culturale denominata \u00abAssociazione Gottifredo\u00bb, che ha sede nello stesso Palazzo. L'iniziativa si deve a un gruppo di letterati, musicisti, artisti, pittori e storici dell'arte che credono nella possibilit\u00e0 di uno sviluppo della citt\u00e0 di Alatri e degli importanti centri storici vicini basato sul traino delle attivit\u00e0 culturali e artistiche che nel Palazzo possono trovare un luogo prestigioso nel quale esprimersi e proporsi. Dell'associazione fanno parte, con la qualifica di soci d'onore, l'Universit\u00e0 degli Studi di Cassino e del Lazio Meridionale e l'Accademia di Belle Arti di Frosinone. Nel suo statuto l'associazione pone tra i suoi obiettivi, oltre a quelli gi\u00e0 ricordati, anche la \u201ccostante attivit\u00e0 di informazione rivolta alle comunit\u00e0 di connazionali all'estero\u201d e \u201dla creazione di un sistema diffuso di accoglienza e ospitalit\u00e0 per offrire opportunit\u00e0 di residenza collegata con lo svolgimento di programmi didattici, artistici, culturali, quali master, laboratori, concerti, convegni di studio, mostre, presentazione di libri\u201d."}
{"id": "1593153", "revid": "767487", "url": "https://it.wikipedia.org/wiki?curid=1593153", "title": "Aneddoto", "text": "Un aneddoto \u00e8 un episodio di carattere storico ma marginale e poco noto o caratteristico relativo a un evento o a un personaggio rilevante (una \"curiosit\u00e0\"). Pu\u00f2 assumere la forma di aforisma o breve racconto all'interno di un discorso pi\u00f9 ampio.\nIl termine deriva dal greco \"an\u00e9kdotos\", che significa letteralmente \"inedito\", quindi ignoto ai pi\u00f9, che in origine indicava appunto gli scritti non pubblicati o mantenuti segreti.\nL'aneddoto pu\u00f2 essere usato a scopo moraleggiante, didattico o retorico, per citare un esempio concreto dell'argomento o principio di cui si sta trattando, o anche a scopo satirico e umoristico o per il semplice gusto della curiosit\u00e0.\nNella retorica pu\u00f2 essere utilizzato per cercare di suffragare la fondatezza di un principio citando una circostanza come esempio della sua applicazione; si tratta tuttavia di un espediente che, dal punto di vista della logica, \u00e8 ingannevole, in quanto propone di dimostrare una verit\u00e0 universale focalizzandosi su un caso particolare.\nGli scritti satirici o giornalistici utilizzano spesso l'aneddoto come un ingrediente utile per arricchire la cronaca o la critica.\nIl repertorio degli aneddoti e l'arte di scriverli e raccoglierli \u00e8 detto aneddotica.\nEvoluzione storica.\nNel significato antico, quello di \"inedito\" (\"an\u00e9kdotos\"), l'aneddoto era uno scritto non precedentemente pubblicato, per motivi di segretezza (esoterico) o contingenti.\nAd esempio, l'opera postuma dello scrittore bizantino Procopio di Cesarea, \"Storia segreta\" (\"Anecdota\") utilizzava questo termine come titolo.\nNell'antichit\u00e0, quello che noi oggi definiamo aneddoto veniva chiamato \"apoftegma\", ossia una battuta impreziosita da una massima moraleggiante, enunciata da un personaggio celebre o comunque accreditata a lui.\nLa stessa aneddotica morale cristiana ha preso spunto dalla tradizione classica, ricca di ammaestramenti durevoli nel tempo.\nNel corso dei secoli questa accezione \u00e8 stata parzialmente sostituita da una nuova, che riguarda un'informazione di carattere storico, ma marginale, relativa a un evento importante o a un personaggio rilevante (una \"curiosit\u00e0\").\nSe a Plutarco (\"Moralia\") sono state attribuite una lunga serie di aneddoti memorabili, anche in epoche successive, come per esempio nel XIII secolo, alcuni scrittori come il \"Novellino\" hanno proposto una carrellata esauriente di aneddoti su personaggi celebri.\nAnche nel Settecento e nell'Ottocento, la cultura franco-inglese ha proposto una vasta aneddotica, associata, talvolta, ai libri di memorie, e basti citare a questo riguardo le \"Choses vues\" di Victor Hugo, i testi di Samuel Johnson.\nTalvolta, l'aneddoto ha raggiunto livelli letterari elevati, o lirici, come nel caso del generale \"Kut\u00f9sov\" presentato da Tolstoj in \"Guerra e pace\" oppure alcuni personaggi creati da Bertolt Brecht nelle \"Storie del signor Keuner\"."}
{"id": "1593159", "revid": "547992", "url": "https://it.wikipedia.org/wiki?curid=1593159", "title": "Gabriele Crisanti", "text": "Biografia.\n\u00c8 stato socio fondatore, con Orson Welles, dell'ATA, la prima cooperativa cinematografica internazionale. Ha lavorato come scenografo e collaboratore alla scenografia in film come \"Il corsaro dell'isola verde\" e \"Cleopatra\". Il film d'animazione \"Viva d'Artagnan\", da lui diretto assieme a John Halas, ha ottenuto il premio speciale al Giffoni Film Festival del 1978. Ha prodotto, principalmente negli anni ottanta, film horror tra cui \"Malabimba\", \"Patrick vive ancora\", e \"La bimba di Satana\" di cui \u00e8 anche sceneggiatore. Nel medesimo decennio si \u00e8 dedicato alla regia di pellicole afferenti al genere \"mondo movie\".\nHa collaborato con i quotidiani \"L'Umanit\u00e0\", \"Rinascita\" e \"Roma\" ed \u00e8 stato editore di \"Crimen\", periodico di scienza e cronaca del delitto.\nPer diversi anni \u00e8 stato il compagno dell'attrice Mariangela Giordano."}
{"id": "1593160", "revid": "41170", "url": "https://it.wikipedia.org/wiki?curid=1593160", "title": "Tomba di Kha e Merit", "text": ""}
{"id": "1593163", "revid": "767487", "url": "https://it.wikipedia.org/wiki?curid=1593163", "title": "Pterophyllum", "text": "Pterophyllum \u00e8 un genere di pesci d'acqua dolce appartenenti alla famiglia Cichlidae, sottofamiglia Cichlasomatinae, conosciuti comunemente come pesci angelo.\nDistribuzione e habitat.\nLe specie del genere sono diffuse nella parte settentrionale tropicale del Sud America, nella grande area dei bacini idrografici del Rio delle Amazzoni, del Rio Negro, dell'Orinoco e del Solim\u00f5es.\nAbitano acque calme, paludi e foreste inondate, con acque limpide o torbide, ma ricche di vegetazione.\nDescrizione.\nLe tre specie sono molto simili: il corpo \u00e8 alto, molto compresso ai fianchi, con la pinna dorsale e quella anale estremamente sviluppate simmetricamente. Le pinne pettorali sono allungate, le ventrali filiformi. La pinna caudale \u00e8 ampia, a mezzaluna, con raggi allungati. Le differenze fisiche pi\u00f9 visibili sono riscontrabili nella forma del muso e della fronte (vedi schema in basso).\nAcquariofilia.\nLa specie pi\u00f9 conosciuta \u00e8 indubbiamente \"Pterophyllum scalare\", simbolo globale della famiglia dei Ciclidi e uno dei pi\u00f9 allevati pesci d'acqua dolce. Tuttavia negli ultimi anni numerosi appassionati hanno scoperto e allevato le altre due specie, raramente in commercio.\nBibliografia.\ne da G.Castaldo"}
{"id": "1593165", "revid": "287204", "url": "https://it.wikipedia.org/wiki?curid=1593165", "title": "Cordoba nicaraguense", "text": ""}
{"id": "1593167", "revid": "697352", "url": "https://it.wikipedia.org/wiki?curid=1593167", "title": "Reinhard Selten", "text": "Biografia.\nReinhard Selten nasce a Breslavia nella Provincia della Bassa Slesia, ora Polonia, da pardre ebreo, Adolf Selten (venditore di libri cieco; d. 1942), e madre protestante, K\u00e4the Luther. Reinhard Selten \u00e8 stato cresciuto nella dottrina protestante.\nDopo un breve esilio familiare in Sassonia e Austria, Selten torna a Hesse, in Germania dopo la guerra e, durante le scuole superiori, legge un articolo della rivista Fortune sulla teoria dei giochi dello scrittore John D. MacDonald. In seguito ricorda di essersi \"occupato la mente con problemi di algebra e geometria elementare\" mentre andava avanti e indietro da scuola. Studia matematica all'Universit\u00e0 Goethe di Francoforte nella quale si laurea nel 1957. Poi lavora come assistente scientifico di Heinz Sauermann fino al 1967. Nel 1959, sposa Elisabeth Langreiner senza figli. Nel 1961, riceve il dottorato a Francoforte in matematica con una tesi sulla valutazione dei giochi a n-persone.\nRicopre l'incarico di visiting professor a Berkeley e insegna dal 1969 al 1972 alla Libera Universit\u00e0 di Berlino e, dal 1972 al 1984, all' Universit\u00e0 di Bielefeld. In seguito accetta la cattedra all'Universit\u00e0 di Bonn. L\u00ec creal il BonnEconLab, un laboratorio di ricerca economica sperimentale, dove rimane attivo anche dopo il suo pensionamento.\n\u00c8 stato professore emerito all'Universit\u00e0 di Bonn, Germania, ed ha ottenuto diversi dottorati onorari. \u00c8 stato un attivo Esperantista dal 1959 tanto che fu grazie al movimento esperantista che incontr\u00f2 sua moglie. \u00c8 stato membro e co-fondatore dell'Accademia internazionale delle scienze San Marino.\n\u00c8 stato il principale candidato per l'ala tedesca di Europa \u2013 Democrazia \u2013 Esperanto per le elezioni del Parlamento Europeo del 2009 in Germania.\nLavoro.\nPer il suo lavoro sulla teoria dei giochi, insieme a John Harsanyi e John Nash, ha vinto il premio Nobel per l'economia nel 1994 per \u00ab\"l'analisi pionieristica degli equilibri nella teoria dei giochi non cooperativi\"\u00bb.\n\u00c8 conosciuto anche per il suo lavoro sulla razionalit\u00e0 limitata, ed \u00e8 considerato uno dei padri fondatori dell'economia sperimentale. Con Gerd Gigerenzer ha scritto il libro \"Bounded Rationality: The Adaptive Toolbox\" (2001). Ha sviluppato un esempio di gioco chiamato \"Il cavallo di Selten\" a causa della sua ampia rappresentazione della forma. Il suo ultimo lavoro \u00e8 stato \"Impulse Balance Theory and its Extension by an Additional Criterion\".\n\u00c8 noto per le sue pubblicazioni su riviste non referenziate per evitare di essere costretto a apportare modifiche indesiderate al suo lavoro.\nProfessore emerito all'Universit\u00e0 di Bonn, Selten \u00e8 stato anche un attivo esperantista; durante il Congresso Universale di Esperanto del 1999, tenutosi a Berlino, ha ricoperto la carica di rettore presso l'Universit\u00e0 Internazionale del Congresso."}
{"id": "1593169", "revid": "729019", "url": "https://it.wikipedia.org/wiki?curid=1593169", "title": "Buff Bagwell", "text": "Viene ricordato soprattutto per la sua quasi decennale esperienza nella World Championship Wrestling (WCW), dal 1991 al 2001. Ha poi lavorato anche per la World Wrestling Federation (WWF) e la Total Nonstop Action Wrestling (TNA), oltre che per diverse federazioni del circuito indipendente.\nCarriera.\nInizi.\nLa carriera di Bagwell nel pro-wrestling inizia molto presto, infatti gi\u00e0 a vent'anni lotta nella GAW (Georgia All Star Wrestling), con il nome di \"Fabulous Fabian\". In Georgia conquista i suoi primi titoli, infatti nel 1990, con il nome di Handsome Stranger conquista il GAW Television Title sconfiggendo Steve Lawler, titolo che perder\u00e0 il 29 marzo 1991 venendo sconfitto da Billy Black Nell'estate del 1991 conquista anche i titoli di coppia lottando con Chris Walzer, i due diventano campioni dopo che Fred Avery e James Bryant allora campioni lasciano la federazione. Il personaggio di Buff riscuote un grande successo, e una federazione importante come la WCW decide di metterlo sotto contratto.\nWorld Championship Wrestling (1991-2001).\nAlla WCW Buff si fa chiamare con il suo vero nome: Marcus Bagwell e debutta in ppv il 29 dicembre 1991, a Starrcade in coppia con Jimmy Garvin sconfigge Tracey Smothers e Michael Hayes. Visto l'ottimo anno disputato Bagwell viene eletto rookie dell'anno. Il 1992 si apre con una doppia vittoria, infatti a Clash of Champions XVIII in coppia con il compianto Brian Pillman sconfigge Terry Taylor e Tracey Smothersa, segue poi la vittoria a WCW Superbrawl II, dove sconfigge Terrence Taylor. Nell'estate del 92 arrivano due sconfitte in PPV, prima contro Scotty Flamingo (diventato famoso come Raven) a Wrestle War e poi contro Greg Valentine a Beach Blast. A Clash of Champions XIX in coppia Tom Zaker viene sconfitto dal team formato da Rick Rude e Steve Austin, nel primo turno di un torneo per l'assegnazione dei titoli di coppia della NWA.\nNell 1993 Buff inizia a lottare prevalentemente in match di coppia. Il 21 febbraio in coppia con Erik Watts viene sconfitto da Steve Austin e Brian Pillman, durante l'estate inizia a far coppia fissa con 2 Cold Scorpio. A WCW Slamboree i due sconfiggono Bobby Eaton e Chris Benoit. Mentre a Clash of Champions XXIII, Bagwell viene sconfitto da Steven Regal.\nA Beach Blast torna in coppia con 2 Cold Scorpio, i due sconfiggono Tex Slazenger e Shanghai Pierce. Durante WCW Fall Brawl sconfiggono Paul Orndorff e The Equalizer. Il 4 ottobre Bagwell e Scorpio diventano campioni di coppia WCW sconfiggendo i Nasty Boys (Brian Knobs e Jerry Sags). Il 24 ottobre per\u00f2 durante Halloween Havoc, Knobs e Sags sconfiggono i campioni tornando in possesso dei titoli. A WCW Battlebowl Bagwell in coppia con Tex Slazenger viene sconfitto da Ravishing Rick Rude e Shanghi Pierce (in un Lethal Lottery tag match). Il 1993 di Bagwell si chiude con una vittoria, a WCW StarrCade infatti in coppia con 2 Cold Scorpio sconfigge Paul Orndorff e Paul Roma.\nAll'inizio del 1994 Buff e Scorpio sconfiggono nuovamente Paul Orndorff e Paul Roma, questa volta a Clash of Champions XXVI. Nei primi mesi dell'anno per\u00f2 2 Cold Scorpio lascia la WCW, Buff si trova quindi cos\u00ec senza un partner.\nNell'autunno del 1994 Bagwell inizia a lottare in coppia con the Patriot, nel tag-team chiamato Stars and Stripes. Con the Patriot, Buff pu\u00f2 continuare il feud con i Pretty Wonderful (Paul Orndorff e Paul Roma). A WCW Fall Brawl i Pretty Wonderful hanno la meglio, ma il 25 settembre gli Stars and Stripes si prendono una grossa rivincita diventando campioni di coppia. Il regno di Bagwell e the Patriot dura per\u00f2 solo un mese, infatti il 23 ottobre durante Halloween Havoc i due vengono sconfitti da Orndorff e Roma. Sul finire del 1994 si disputa la sfida decisiva fra i due tag-team, a prevalere durante Clash of Champions XXIX, sono gli Stars and Stripes. Il nuovo regno di Bagwell e the Patriot dura per\u00f2 solo lo spazio di due settimane, infatti l'8 dicembre i due vengono sconfitti dagli Harlem Heat (Booker T e Stevie Ray). Il 26 gennaio 1995 gli Stars and Stripes hanno l'occasione buona per tornare in possesso delle cinture ma non la sfruttano venendo nuovamente sconfitti da Booker T e Stevie Ray, questa volta a Clash of Champions XXX. Il 19 febbraio, Bagwell e the Patriot sconfiggono Valentino e Dino Casanova in un dark match pre - WCW Superbrawl V. Un mese dopo i due vincono nuovamente un dark match pre-ppv, questa volta a WCW Uncensored 1995, sconfiggendo Dick Slater Bunkhouse Buck. Come 2 Cold Scorpio l'anno prima anche the Patriot lascia la WCW, Bagwell si ritrova cos\u00ec nuovamente senza partner, ma non per molto.\nA WCW Bash at the Beach in coppia con Alex Wright viene sconfitto da Dick Slater e Bunkhouse Buck. Bagwell inizia far coppia con Scotty Riggs, i due formano gli American Males. Durante WCW Monday Nitro del 18 settembre 1995, Buff si prende la sua rivincita sugli Harlem Heat, infatti gli American Males sconfiggono i fratelli di Harlem conquistando cos\u00ec i titoli di coppia, per Buff \u00e8 il quarto regno di campione di coppia, non male per un wrestler di appena 25 anni. Nove giorni dopo la sconfitta Booker T e Stevie Ray, sconfiggono Bagwell e Riggs tornando in possesso dei titoli. Il 26 novembre Buff partecipa alla 3-ring 60-man battle royal che si svolge a WCW World War III, Buff \u00e8 uno dei primi eliminati venendo infatti eliminato per decimo da Scott Norton. Durante un Dark-Match pre-WCW StarrCade 1995 gli American Males sconfiggono i Blue Bloods (Bobby Eaton e Steven Regal), dopo che Regal tradisce Eaton schienandolo.\nNell'estate del 1996 Kevin Nash e Scott Hall (conosciuti alla WWF come Diesel e Razor Ramon) arrivano alla WCW formando con Hulk Hogan una grande stable: l'nWo (New World Order). Hogan invita i wrestler della WCW ad entrare fra le file del nWo altrimenti avrebbero dovuto fare i conti con l'nWo. Fra i wrestler che passano dalla parte di Hogan e soci c'\u00e8 Marcus Bagwell. Bagwell inizia a farsi chiamare Buff e da baby face quale era diventa un heel arrogante.\nPartecipa nuovamente alla 3-ring 60-man battle royal, questa volta venendo eliminato per trentunesimo da M. Wallstreet.\nIntanto Buff ha dei feud con dei wrestler che si erano rifiutati di entrare nel nWo, come Diamond Dallas Page, che sconfigge Buff prima a Great American Bash 1996 e poi a Superbrawl VII nei primi mesi del 1997, sempre in quel periodo affronta il suo ex-partner Scotty Riggs, che viene sconfitto da Bagwell a Souled Out e a Uncensored in uno Strap Match. Nell'estate del 1997 Bagwell torna nella categoria tag-team lottando in coppia con un altro membro del nWo: Scott Norton. Buff e Norton formano i Vicious e Delicious. Per un breve periodo Bagwell e Norton fanno parte della filiale del nWo in Giappone.\nIl 3 maggio durante NJPW Strong Style Evolution, Bagwell e Norton vengono sconfitti da The Giant (Big Show alla WWE) e Lex Luger. La prima vittoria in ppv per i due arriva a WCW Road Wild, dove sconfiggono gli Harlem Heat. Il 14 settembre Buff partecipa a WCW Fall Brawl - War games, disputa il main-event fra le file del Team nWo (Kevin Nash, Syxx, e Konnan) che sconfigge il Team WCW (Ric Flair, Chris Benoit, Steve \"Mongo\" McMichael, e Curt Hennig), dopo che l'atleta perfetto tradii Ric Flair. Partecipa nuovamente alla 3-ring battle royal, questa volta disputata da 59 wrestler (per l'assenza di Kevin Nash), Buff fa un'ottima figura venendo eliminato per cinquantatreesimo. A StarrCade 1997 sconfigge Lex Luger.\nIl 1998 si apre con un feud: Vicious e Delicious vs Steiner Brothers. Durante i vari show settimanali della WCW, Buff prende pi\u00f9 volte in giro i fratelli Steiner travestendosi sia da Scott che da Rick. A WCW/NWO Souled Out, Ray Traylor (Big Boss Man alla WWF) e gli Steiners sconfiggono Konnan, Buff Bagwell, e Scott Norton. Scott Steiner tradisce il fratello entrando a far parte del nWo, a Spring Stampede lotta in coppia proprio con Buff, ma i due vengono sconfitti dalla coppia formata da Lex Luger e Rick Steiner. Durante WCW Thunder del 24 aprile, Buff in coppia con Norton affronta Rick Steiner e Lex Luger, durante il match Steiner esegue malamente una variazione del Bulldog dal turnbuckle, infortunando seriamente Bagwell, che per qualche minuto resta paralizzato sul ring. Operato d'urgenza, a Buff vengono riparate le vertebre C3 e C5.\nDurante l'estate Buff fa il suo ritorno alla WCW, appare pi\u00f9 volte durante gli show su una sedia a rotelle. Durante queste apparizioni Buff ringrazia i fan per l'apporto mostratogli nei mesi difficili che ha passato, Buff a sorpresa lascia anche l'nWo.\nDurante WCW Monday Nitro del 21 luglio, Buff chiama sul ring Rick Steiner al quale comunica di averlo perdonato per quanto successo, i due stanno per abbracciarsi quando Scott Steiner attacca il fratello alle spalle colpendolo con una sedia, Buff a questo punto si alza dalla sedia a rotelle e butta via il collare protettivo dimostrando di aver voluto tendere una trappola a Rick, Buff fa ancora parte del nWo. Buff inizia quindi a fare da mentore a Scott Steiner, i rapporti fra i due diventano per\u00f2 difficili quando alla WCW arriva la madre di Buff, \"Judge\" Judy Bagwell. Buff e Scott litigano, Bagwell sembra a sorpresa passare dalla parte di Rick Steiner. A WCW Halloween Havoc \u00e8 in programma il match per i titoli di coppia WCW, The Giant e Scott Steiner(che lotta al posto dell'infortunato Scott Hall) affrontano Buff Bagwell e Rick Steiner. Buff non si presenta lasciando Rick Steiner in balia dei due avversari, ma alla fine \u00e8 proprio \" Dog Faced Gremlin \" a portare a casa la vittoria, diventando da solo campione di coppia.\nNei primi mesi del 1999, si rivede nuovamente la coppia Buff \u2013 Scott Steiner, i due fanno parte del rinato nWo. Bagwell visto che non pu\u00f2 lottare accompagna Steiner durante i suoi match. Ma nel marzo del 1999 Buff annuncia al mondo intero che la \u201cvacanza\u201d era finita e che lui era di nuovo pronto a tornare su un ring. Il 4 marzo Buff Bagwell fa il suo ritorno sul ring sconfiggendo Booker T durante una puntata di WCW Thunder. A WCW Uncensored 1999, Buff sbaglia clamorosamente un'interferenza colpendo con una sedia Steiner, permettendo cos\u00ec a Booker T di schienarlo diventando cos\u00ec il nuovo campione TV WCW. La sera dopo a Nitro, Big Poppa Pump accusa Buff di avergli fatto perdere il match, quando Bagwell cerca di calmare Steiner, viene fatto vittima di un Suplex seguito dalla Steiner Recliner, un feud fra i due \u00e8 inevitabile. Big Poppa Pump che si era aggiudicato lo United States Title battendo Booker T. dopo un torneo, viene quindi sfidato da Bagwell. Il 9 maggio i due si trovano uno contro l'altro, a WCW Slamboree 1999, la vittoria va a BPP sorprendentemente aiutato dal fratello Rick, che colpisce Buff con una sedia permettendo cos\u00ec al fratello di chiudere il match con la Steiner Recliner.\nDurante l'estate Buff dice di voler sfidare le pi\u00f9 grandi stelle della WCW, per far capire a gente come Ric Flair che \u00e8 giunto il momento di farsi da parte e lasciare il testimone ai giovani. Flair per\u00f2 non ci sta e dice che mai e poi mai passerebbe il testimone a uno come Buff Bagwell. Buff allora decide di rivolgersi al Commissioner WCW, \"Rowdy\" Roddy Piper.\nPiper dice che se lui avrebbe sconfitto Flair a Great American Bash, allora Bagwell avrebbe avuto ci\u00f2 che voleva. Arriva il giorno del ppv, Buff sconfigge Disco Inferno, ma \u00e8 il risultato di un altro match che gli interessa: purtroppo per lui Ric Flair sconfigge Piper per squalifica proprio per un'interferenza di Buff. Alla fine si scopre che Flair e Piper avevano un accordo e Flair nomina Piper vicepresidente della WCW. Piper decide di sfidare Buff Bagwell ad un match di boxe. Il match fra i due si svolge a Bash at the Beach (in un incontro di boxe arbitrato da Mills Lane) a prevalere alla fine \u00e8 Bagwell.\nIl 14 agosto a WCW Road Wild, Buff ha la meglio su Ernest \"The Cat\" Miller, grazie all'interferenza sbagliata di Sonny Onoo. A Mayhem Bagwell sconfigge il compianto Mr. Perfect \u201cCurt Hennig\u201d in un loser-must-retire match, costringendolo cos\u00ec a lasciare la WCW. L'anno 2000 di Buff Bagwell si apre con un feud con Diamond Dallas Page. DDP se la vede con un Buff che ha qualche attenzione di troppo verso sua moglie Kimberly. I due si incontrano a Souled Out, in un Last Man Standing Match, ad essere sconfitto questa volta \u00e8 DDP. Buff per un po' decide di abbandonare le scene per riprendersi da vari infortuni. Tornato inizia un piccolo feud con Berlyn (Alex Wright): i due avrebbero dovuto affrontarsi a Fall Brawl 2000, ma Buff si presenta tardi all'arena e finisce per essere sostituito da Jim Duggan, che viene sconfitto dal wrestler tedesco. La sera successiva, a Nitro Bagwell affronta Berlyn e la vittoria finale va al wrestler tedesco grazie all'interferenza di The Wall.\nCon il ritorno di Vince Russo ed Eric Bischoff, alla WCW inizia un feud fra il New Blood (stable formata da giovani stelle) e i Millionaire's Club (stable formata dai wrestler \u201canziani\u201d della federazione). Buff che \u00e8 uno dei primi wrestler ad entrare fra le file del New Blood, inizia a far coppia con Shane \u201cThe Franchise\u201d Douglas. Bagwell e Douglas partecipano ad un torneo per il titolo di coppia, durante WCW Spring Stampede 2000 sconfiggono gli Harlem Heat 2000 (Stevie Ray e Big T) in semifinale, e il Team Package (Ric Flair e Lex Luger) in finale, Buff si laurea cos\u00ec campione di coppia WCW per la quinta volta(con ben 4 partner diversi) diversi in carriera. Inizia quindi un feud fra Buff e Lex Luger. A Slamboree 2000 Bagwell viene sconfitto da Luger.\nIl 9 maggio del 2000 Marcus Bagwell viene arrestato per aver assalito un membro della produzione della WCW, in seguito a questo episodio la WCW decide di sospendere il wrestler per 30 giorni. Douglas decide di sostituirlo con The Wall, ma i due vengono sconfitti dai Kronik durante la puntata di Nitro del 15 maggio, perdendo cos\u00ec i titoli. Terminata la sospensione, il 12 giugno Bagwell fa il suo ritorno durante una puntata di Nitro in cui lui e Douglas affrontano i Kronik, la vittoria alla fine va proprio ad Adams e Clarke, nel post match Douglas incolpa Bagwell della sconfitta e lo assalisce. Il 9 luglio i due si trovano quindi uno contro l'altro durante Bash at the Beach, a prevalere alla fine \u00e8 Luger.\nBuff inizia quindi un feud con Chris \"Positively\" Kanyon, colpevole di aver colpito con una \u201cCanyon Kutter\u201d(mossa che Kanyon applicava su chiunque nel backstage, dai cameramen agli addetti alle pulizie. Durante Nitro del 18 luglio i due distraendosi avvicenda, finiscono per perdere entrambi i match di qualificazione di un torneo per l'assegnazione dello U.S. Title. Il feud fra i due culmina in un match che si disputa a WCW New Blood Rising, i due si affrontano in un \u201cJudy Bagwell on a Forklift Match\u201d match che prevede che in caso di vittoria di Kanyon la madre di Buff avrebbe dovuto fargli da valletta, alla fine nonostante le numerose interferenze dell'attore David Acquette, Buff riesce a portare a casa la vittoria salvando la madre.\nNel frattempo alla WCW scoppia una storia d'amore fra David Flair (figlio di Ric) e Stacy \u201cMiss Hancock\u201d Kiebler. Stacy annuncia di essere incinta e David sembra felicissimo ma ben presto Stacy confessa a David che non era lui il padre del bambino. David imprenda alla pazzia inizia ad accusare chiunque di essere il padre del bambino, da suo padre rick al cugino undicenne di Stacy ai membri della regia degli show WCW. Ben presto per\u00f2 la sua attenzione si focalizza una sola persona, Buff Bagwell. Buff nega pi\u00f9 volte di essere il padre del figlio di Stacy, e questo porta ad alcuni scontri violenti fra lui e David, durante un'intervista per\u00f2 Buff ammette di essere stato con Stacy, ma a fine intervista dice di essersi inventato tutto questo porta ancora a scontri fra lui e David. Un match fra i due \u00e8 ormai inevitabile. I due si affrontano il 17 settembre durante WCW Fall Brawl, in un \"DNA First Blood\" match (lo sconfitto di questo match avrebbe dovuto sottoporsi ad un esame del DNA), alla fine la vittoria va a Buff, grazie all'aiuto di Lex Luger.\nIl mese successivo Buff ha un piccolo feud con Jeff Jarrett, dal quale viene sconfitto il 26 novembre durante Mayhem 2000. Buff per un breve periodo inizia a fare l'intervistatore nel backstage, durante WCW Starrcade 2000, Buff intervista Sarge ex istruttore di Bill Goldberg al WCW PowerPlant, durante l'intervista per\u00f2 Sarge viene aggredito da Lex Luger. Poco dopo nel corso del ppv Luger affronta proprio Goldberg che alla fine porta a casa la vittoria, a fine match arriva per\u00f2 Buff Bagwell che manda KO Goldberg colpendolo con una sedia. Bagwell e Luger iniziano quindi a fare coppia nel tag-team chiamato Totally Buff, i due entrano a far parte della stable dell'allora C.E.O WCW Ric Flair, i Magnifici Sette (Ric Flair, Scott Steiner, Rick Steiner, Jeff Jarrett, Lex Luger, Buff Bagwell e Road Warrior Animal).\nInizia quindi un feud fra Totally Buff e la coppia Goldberg/Sarge. Nel corso dei vari show della WCW Luger cerca pi\u00f9 volte di convincere Sarge ad abbondare Goldberg, dicendogli che a Bill non importa di lui, Sarge per\u00f2 non si lascia convincere. Nelle settimane seguenti Buff e Luger attaccano pi\u00f9 volte Sarge nel Backstage mentre Goldberg disputa dei match, tutto questo nel tentativo di farlo perdere (nelle settimane precedenti, Vince Russo aveva annunciato che Goldberg avrebbe dovuto battere il suo record di 176 vittorie consecutive, altrimenti sarebbe stato licenziato). Il 14 gennaio 2001 le due coppie si trovano finalmente contro durante il ppv WCW SIN, la vittoria finale va ai Totaly Buff, dopo che un fan spruzz\u00f2 un liquido in faccia Goldberg accecandolo permettendo cos\u00ec a Luger di colpirlo con una sedia e a Bagwell di eseguire la Blockbuster decisiva.\nBagwell e Luger sconfiggono quindi i Kronik a SuperBrawl Revenge, grazie all'aiuto di Mike Awesome che aveva partecipato al match travestito da Kronik. Dopo questa vittoria i Totally Buff si proclamano sfidanti numero 1 per i titoli di coppia detenuti da Chuck Palumbo e Sean O' Haire. I due tag-team si affrontano il 18 marzo a Greed(ultimo ppv della WCW), la vittoria va a Palumbo e O' Haire che schienano entrambi gli avversari dopo soli 52 secondi di match.\nWorld Wrestling Federation.\nIntanto la WCW viene acquistata da Vince McMahon proprietario della WWF. Vince sembra voler licenziare tutti i wrestler della WCW quando a sorpresa si scopre che il nuovo proprietario della federazione di Atlanta non \u00e8 lui ma il figlio Shane, che vuole invadere la WWF. Fra i vari contratti che Shane decide di rilevare c' \u00e8 anche quello di Buff Bagwell.\nBuff debutta alla WWF il 2 luglio, durante WWF Raw is War, affronta nel main-event Booker T per il titolo di campione del mondo WCW, il match viene vinto da Bagwell ma solo per squalifica dopo che Steve Austin e Kurt Angle si precipitano sul ring e si uniscono a Buff per darle di santa ragione a Booker T. Main-event alla sua prima volta nel pi\u00f9 importante show televisivo della WWF: la carriera di Buff non potrebbe procedere meglio, ma a sorpresa per delle risse nel backstage e delle richieste non proprio professionali, finisce per essere licenziato. Bagwell nei mesi successivi combatte per varie federazione indipendenti.\nFederazioni indipendenti.\nLotta per un po' nella WWA, federazione australiana dove trovano spazio altri ex wrestler WCW. Il 26 ottobre 2001 partecipa ad una Battle Royal (alla quale partecipano fra gli altri: Disco Inferno, Stevie Ray, Jerry Lawler, Crowbar, Norman Smiley, etc)per il ruolo di primo sfidante del campione del mondo Jeff Jarrett. I due si sfidano quindi quella sera stessa in un 'Tits, Whips &amp; Buff' Lumberjack match, che vede prevalere il campione in carica. Per rivedere Bagwell dobbiamo aspettare il 12 gennaio 2002 quando sconfiggendo Big Money Marcus, conquista il RCW Heavyweight Title.\nIl 25 gennaio sconfigge 8 Ball Jones. Il 9 febbraio sconfigge Chaz Taylor nel corso di uno show della EWF. Il 13 aprile partecipa al ppv della WWA, \"The Eruption\", dove in coppia con Stevie Ray viene sconfitto da Brian Christopher (Grandmaster Sexy alla WWF) e Ernest \u201cThe Cat\u201d Miller. Il 19 aprile partecipa all'Earthquake Ferris 2002 Annual Show, sconfiggendo Jason Styles. L'11 maggio sconfigge per squalifica Rikki Nelson al MACW Conway Show. Nei primi giorni di giugno viene sconfitto da Brian Christopher nel corso di uno show della USPW.\nIl 19 giugno 2002, lotta nel primo ppv della NWA-TNA, partecipando al Gauntlet For The Gold Match, dopo essere entrato per secondo viene eliminato per primo da Jeff Jarrett. Dieci giorni dopo partecipa ad uno show della UCW, nel corso del quale sconfigge Frank Parker. Il 3 luglio torna alla TNA e in coppia con il wrestler portoricano Gran Apolo viene sconfitto da Lenny Lane e Bruce. A fine match Bagwell si fa intervistare da Ed Ferrara, al quale dice di non volere pi\u00f9 essere chiamato Buff, ma Marcus, il suo vero nome, Bagwell annuncia anche che sta per tornarsene a casa, forse per sempre ed i fan lo salutano con la classica canzoncina americana d'addio.\nIl 17 agosto Marcus Bagwell torna sul ring sconfiggendo Jimmy Vegan, durante uno show della IWC. Il 15 settembre perde il titolo della RCW venendo sconfitto da Stan Lee. Tre giorni dopo, il 18 settembre torna alla TNA partecipando nuovamente ad un Gauntlet For The Gold, vinto da Brian Lee e Chris Harris. Un mese dopo in coppia con Disqo Inferno sconfigge il suo vecchio partner alla WCW, Scotty Riggs e Ray Lloyd. A fine anno partecipa nuovamente ad un ppv della WWA e in coppia Johnny Swinger sconfigge Norman Smiley e iMalice. A fine gennaio 2003 partecipa a due show della LAW, sconfiggendo Norman Smiley e venendo sconfitto da BG James. Il 7 maggio 2003 fa quindi il suo ritorno alla NWA-TNA partecipando alla \"Anarchy in the Asylum\" Battle Royal, che vede vincitore Glen Gilberti, poi torna a lottare, sporadicamente, in federazioni minori.\nTorna nella TNA il 27 aprile 2006, ad Impact, quando viene annunciato come una delle opzioni di Sting quale suo compagno di coppia. Appare di nuovo nella compagnia durante la puntata di Impact del 28 settembre 2006 e quella \u00e8 la sua ultima apparizione nella compagnia. Il 23 aprile del 2012 Bagwell non si sente bene mentre sta guidando ed ha un incidente d'auto in cui si rompe numerose ossa, tra cui quelle della mandibola. Circa un anno, dopo, per\u00f2 riesce a tornare sul ring in alcuni show di compagnie indipendenti.\nTitoli e riconoscimenti.\nWorld Championship Wrestling\nPro Wrestling Illustrated\nAltre attivit\u00e0.\nNel 2001 \u00e8 apparso in una puntata della serie televisiva americana Streghe (episodio 3.12, \"Wrestling con i demoni\"), nel ruolo del demone wrestler Slammer, insieme a Scott Steiner e Booker Huffman."}
{"id": "1593170", "revid": "1305772", "url": "https://it.wikipedia.org/wiki?curid=1593170", "title": "Mystic Towers", "text": "Mystic Towers \u00e8 un videogioco sviluppato dagli australiani Animation F/X, e pubblicato da Apogee Software nel 1994 per MS-DOS. Si tratta di un videogioco a piattaforme con elementi da gioco di ruolo, a partire dalla visuale isometrica. Il protagonista, il Barone Baldric, era gi\u00e0 stato protagonista di un altro videogioco per MS-DOS e Amiga, \"Baron Baldric: A Grave Overture\", dotato di una pi\u00f9 tradizionale visuale a due dimensioni.\nModalit\u00e0 di gioco.\nBaldric deve esplorare delle torri, ognuna divisa in 5 piani e a sua volta composti da 9 stanze; per terminare una torre occorre uccidere tutti i nemici e distruggere il \"generatore di mostri\", questo fa ottenere una chiave che permette di uscire dalla torre.\nNell'interfaccia appaiono tre barre: una indica l'energia, e diminuisce quando si \u00e8 attaccati da nemici (arrivata a zero si perde una vita); le altre due indicano la fame e la sete. Se durante il gioco non si raccolgono cibo o bevande le barre diminuiscono, e una volta arrivate al minimo si perde energia vitale.\nIncantesimi.\nPer combattere contro le creature Baldric dispone di cinque incantesimi offensivi, che in ordine crescente di potenza sono il ghiaccio (\"Ice\"), il veleno (\"Venom Cloud\"), lo zolfo (\"Sulphur\"), il fuoco (\"Fireball\") e il fulmine (\"Lightning\"). Altri cinque incantesimi sono i cosiddetti incantesimi tattici:\nGli incantesimi si possono trovare sparsi per le varie stanze, oppure possono essere acquistati in appositi distributori, utilizzando delle monete. Alcuni nemici possono essere sconfitti semplicemente calpestandoli.\nElenco dei livelli.\nEsistono 12 livelli, ognuno rappresentato da una torre; i livelli \"Apprentice\" sono pi\u00f9 semplici rispetto a quelli \"Wizard\"."}
{"id": "1593177", "revid": "152819", "url": "https://it.wikipedia.org/wiki?curid=1593177", "title": "Episodi di Still Standing", "text": ""}
{"id": "1593181", "revid": "2164271", "url": "https://it.wikipedia.org/wiki?curid=1593181", "title": "Trezzo sull'Adda", "text": "Trezzo sull'Adda (\"Trezz\" in dialetto brianzolo e in dialetto milanese, AFI: , \"Tr\u00e8ss\" in dialetto bergamasco e semplicemente Trezzo fino al 1862) \u00e8 un comune italiano di abitanti situato a est della citt\u00e0 metropolitana di Milano in Lombardia.\nL'origine del nome non \u00e8 nota, anche se esistono diverse teorie al riguardo. La pi\u00f9 diffusa vuole che Trezzo derivi da \"Trecc\", termine germanico per promontorio. Il nome \u00e8 probabilmente dovuto alla posizione strategica occupata dal nucleo antico del comune, su uno sperone roccioso che costringe il fiume Adda a formare un'ansa. Il ritrovamento di reperti di et\u00e0 longobarda, localizzati sull'altipiano ad ovest della citt\u00e0, ha consolidato quest'ipotesi.\nUn\u2019altra ipotesi \u00e8 che in antichit\u00e1 ci fossero numerose riserve di Trizio che \u00e8 un gas luminescente,in latino chiamato tritium.\nIl Presidente della Repubblica con Decreto dell'8 luglio 2008 ha concesso al comune di Trezzo sull'Adda il titolo di citt\u00e0. Le motivazioni sono collegate alle emergenze storico-artistiche della localit\u00e0, oltre alla presenza di numerosi servizi sovra-comunali. Per adeguarsi al nuovo titolo, con Delibera di Giunta n. 129 del 10 settembre 2008 lo stemma del Comune \u00e8 stato rinnovato.\nPur appartenendo all'Arcidiocesi di Milano, Trezzo non ha conservato il rito ambrosiano, tranne che per una manifestazione peculiare del Carnevale, \"Il povero Piero\".\nPresso Concesa, frazione di Trezzo, l'acqua dell'Adda d\u00e0 vita al Naviglio della Martesana.\nMonumenti e luoghi di interesse.\nIl castello Visconteo.\nConteso fra Federico Barbarossa e la citt\u00e0 di Milano e in seguito fra i Visconti e i Torriani. Fu pi\u00f9 volte distrutto o incendiato ma sempre ricostruito.\nI resti attuali sono quelli della costruzione del 1370 di Bernab\u00f2 Visconti di cui fu residenza e prigione fino alla morte ad opera del nipote Gian Galeazzo Visconti. Il ponte del castello che attraversava l'Adda era a campata unica di 72 metri, alto 25 metri sul pelo dell'acqua, fortificato e costruito su tre livelli per consentire il passaggio separato di carri e pedoni, per i tempi era un'opera di ingegneria notevole rendendolo il ponte pi\u00f9 lungo del mondo ad una singola arcata pre-rivoluzione industriale.\nLa pieve prepositurale.\nA Trezzo sorge la chiesa dei Santi Gervasio e Protasio, risalente al XIV secolo. \u00c8 la sede del decanato di Trezzo, facente parte dell'arcidiocesi di Milano.\nCultura.\nTrezzo e I Promessi Sposi.\nTrezzo viene menzionato in diversi testi della letteratura italiana, primo tra tutti nel celeberrimo romanzo di Alessandro Manzoni, I Promessi Sposi; in una targa di marmo, affissa al campanile della chiesa parrocchiale (dedicata ai Santi Gervaso e Protaso), viene riportato l'estratto sopracitato.\nTrezzo ha guadagnato l'attenzione di diversi uomini di cultura grazie al suo contesto ambientale e storico.\nAmbiente.\nA Trezzo sull'Adda \u00e8 presente un termovalorizzatore, entrato in funzione nel 2003. Sulla sua possibile dismissione, prevista per il 2023, sono in corso valutazioni di ordine politico.\nInfrastrutture e trasporti.\nTrezzo \u00e8 servita da alcune autolinee suburbane; fra il 1890 e il 1958 era inoltre presente una stazione della tranvia Monza-Trezzo-Bergamo dal 1953 limitata a tale localit\u00e0 quale capolinea settentrionale."}
{"id": "1593183", "revid": "767487", "url": "https://it.wikipedia.org/wiki?curid=1593183", "title": "Deod\u00e1polis", "text": "Deod\u00e1polis \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1593187", "revid": "1086846", "url": "https://it.wikipedia.org/wiki?curid=1593187", "title": "Unione Sportiva Triestina 1952-1953", "text": "Questa voce raccoglie le informazioni riguardanti l'Unione Sportiva Triestina nelle competizioni ufficiali della stagione 1952-1953.\nLa stagione.\nPure la stagione calcistica 1952/53 non sar\u00e0 di grandi soddisfazioni per l'Unione, campionato anche questo stentato, con salvezza ottenuta solo alla penultima giornata. Discreto girone d'andata, catastrofico quello di ritorno.\nNella prima partita dell'anno sconfitta interna contro la Roma (con onore) per 3 a 2. Poi si alternano vittorie in casa e sconfitte esterne, che sommate a qualche pareggio fanno del girone d'andata un girone pi\u00f9 che decente. Anche il girone di ritorno sembra favorevole (pareggio a Roma e vittoria epica contro la Juve con Bora record) ma arriva il crollo: cinque sconfitte e due pareggi fanno precipitare la squadra, che riuscir\u00e0 a salvarsi solamente con il pareggio a Palermo la penultima giornata. da notare l'esordio in prima squadra nel capolavoro siciliano di un certo Cesare Maldini, divenuto poi leggenda rossonera. L'ultima partita \u00e8 una passeggiata contro la Lazio (3 a 0 per l'Unione). La salvezza, nonostante qualche sofferenza, \u00e8 giunta ancora una volta."}
{"id": "1593191", "revid": "110157", "url": "https://it.wikipedia.org/wiki?curid=1593191", "title": "Dois Irm\u00e3os do Buriti", "text": "Dois Irm\u00e3os do Buriti \u00e8 un comune del Brasile nello Stato del Mato Grosso do Sul, parte della mesoregione del Pantanais Sul-Mato-Grossenses e della microregione di Aquidauana."}
{"id": "1593192", "revid": "486946", "url": "https://it.wikipedia.org/wiki?curid=1593192", "title": "Edgar Algernon Robert Gascoyne Cecil", "text": ""}
{"id": "1593194", "revid": "1543377", "url": "https://it.wikipedia.org/wiki?curid=1593194", "title": "More Than a Woman (Aaliyah)", "text": "More Than A Woman \u00e8 un singolo R&amp;B di Aaliyah scritto da Stephen \"Static\" Garrett e prodotto da Timbaland tratto dal terzo album della cantante, Aaliyah. Il singolo \u00e8 stato pubblicato in USA come terzo estratto dall'album nel novembre del 2001, mentre in Europa e in Asia come secondo singolo nei primi mesi del 2002. Ha raggiunto la prima posizione nel Regno Unito nel gennaio del 2002, diventando il primo singolo di un'artista donna deceduta ad entrare direttamente al numero 1. Il brano ha ricevuto una nomination ai Grammy come Best Female R&amp;B Vocal Performance.\nComposizione e testo.\nNel comporre il beat del pezzo, il produttore Timbaland ha utilizzato un campionamento della canzone \"Alouli Ansa\" della cantante siriana Mayada El Hennawi, il che ha conferito alla canzone un'atmosfera medio-orientale (comune a molte canzoni prodotte da Timbaland in quel periodo). Il testo parla di una donna completamente devota al proprio uomo, al quale promette di poter essere per lui pi\u00f9 di una donna e pi\u00f9 di un'amante qualsiasi.\nVideo.\nIl video della canzone \u00e8 stato diretto da Dave Meyers e girato a Los Angeles nell'estate del 2001 con grande uso del green screen. Si apre con un motociclista che corre sulla sua moto per le strade di una metropoli, e la camera entra nel tubo di scappamento del veicolo. Qui mostra Aaliyah in una tuta bianca e attillata con una lunga coda di cavallo che balla con delle ballerine sullo sfondo degli ingranaggi interni del motociclo creati al computer. In una scena successiva la cantante veste top e panataloni di pelle neri e ha i capelli sciolti, ed esegue la coreografia anche con dei ballerini uomini, mentre viene mostrata la scena di una discoteca all'interno della moto. Nel video sono chiaramente visibili accessori e indumenti della Roc-a-Wear e della Baby Phat. Nel mentre vengono mostrati spezzoni dell'artista che canta davanti al fanale della moto e del motociclista che compie acrobazie tra le strade, come passare sotto un camion parcheggiato senza fermarsi. Il video si conclude con una mirabile coreografia eseguita con l'aiuto di una striscia di stoffa bianca e con il motociclista che arriva in collina per ammirare la vista della citt\u00e0 dall'alto; questi si toglie il casco e rivela di essere Aaliyah. In quest'ultima scena compare la scritta \"In Loving Memory\", al fianco della sagoma della cantante stagliata contro il tramonto (il video infatti \u00e8 uscito dopo la scomparsa dell'artista).\nMark Ronson appare nel video come il dj che suona nella discoteca all'interno della moto.\nRicezione.\nIl singolo \u00e8 stato accolto positivamente dalla critica, tanto da essere inserito dalla rivista musicale britannica \"Q\" nella lista delle 1001 canzoni migliori di tutti i tempi, descritto come un pezzo perfetto per un party estivo. Nell'estate del 2001 Aaliyah ha deciso di usare questo pezzo per promuovere il suo terzo album, esibendosi in programmi tv di punta come \"The Tonight Show\" con Jay Leno e \"Regis&amp;Kelly\" ; \u00e8 l'unica canzone tratta dall'album Aaliyah in cui la cantante si sia esibita dal vivo in tv.\nIn USA il singolo non \u00e8 riuscito ad entrare in top20, essendosi fermato al numero 25, ma \u00e8 stato il decimo singolo dell'artista ad entrare nella top10 della classifica R&amp;B di Billboard ed \u00e8 arrivato al numero 11 nelle classifiche dance.\nNel Regno Unito il successo della canzone \u00e8 stato enorme invece: con quasi 100.000 copie vendute nella prima settimana di pubblicazione, il singolo ha debuttato direttamente al numero 1 il 13 gennaio 2002 (la prima volta per la cantante in questo paese), rimpiazzato la settimana successiva da \"My Sweet Lord\" dell'ex Beatles George Harrison, ed entrando cos\u00ec nella storia della musica inglese come primo singolo di un artista scomparso a raggiungere il numero 1 ed essere sostituito la settimana successiva dal disco di un altro artista deceduto. Grazie al brano, Aaliyah \u00e8 diventata anche la prima donna nella storia della musica a entrare direttamente al numero 1 della classifica britannica dei singoli dopo esser deceduta. \u00c8 il singolo di pi\u00f9 grande successo della cantante nelle classifiche britanniche.\nLa canzone \u00e8 entrata nelle top40 di molti altri paesi, tra cui Irlanda, Svizzera, Paesi Bassi e Australia. In Francia la canzone \u00e8 stata pubblicata come doppio singolo insieme a \"I Refuse\", e nonostante sia arrivata al numero 25 (come in USA), rimane la posizione pi\u00f9 alta raggiunta in questo paese da un singolo di Aaliyah.\nRiconoscimenti.\nIl video della canzone ha debuttato al numero 1 nella classifica del programma di BET 106 &amp; Park, sostituendosi a \"Rock The Boat\" (ritirato dopo aver passato 65 giorni in classifica ed entrato nella Hall of Fame del programma). \u00c8 l'unico video ad essere stato trasmesso due volte nello stesso giorno dall'emittente come New Joint ed \u00e8 arrivato al numero 11 nella classifica dei 100 video del 2002.\nLa coreografia del video, curata dalla fidata Fatima Robinson, ha ricevuto una nomination agli American Choreography Awards insieme a \"Rock The Boat\", mentre il video ha vinto nella categoria Best Video ai MoBo Awards.\nLa canzone \u00e8 stata la quarta per la cantante ad ottenere una nomination ai Grammy nel 2003 come Best R&amp;B Female Performance With Vocal, categoria vinta per\u00f2 da Mary J. Blige con \"He Think I Don't Know\". La canzone \u00e8 stata inserita dalla rivista musicale \"Q\" tra le \"1001 Best Songs Ever\" (1001 migliori canzoni di tutti i tempi).\nTracce.\n1. More Than A Woman-3:47\n2. More Than A Woman (Bump N Flex Club Mix)-5:29\n3. One In A Million-4:30\n4. More Than A Woman (Video)"}
{"id": "1593195", "revid": "287204", "url": "https://it.wikipedia.org/wiki?curid=1593195", "title": "Adolfo Perez Esquivel", "text": ""}
{"id": "1593196", "revid": "51323", "url": "https://it.wikipedia.org/wiki?curid=1593196", "title": "Adolfo Maria P\u00e9rez Esquivel", "text": ""}
{"id": "1593197", "revid": "110157", "url": "https://it.wikipedia.org/wiki?curid=1593197", "title": "Douradina", "text": "Douradina \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Dourados."}
{"id": "1593205", "revid": "110157", "url": "https://it.wikipedia.org/wiki?curid=1593205", "title": "F\u00e1tima do Sul", "text": "F\u00e1tima do Sul \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Dourados."}
{"id": "1593207", "revid": "767487", "url": "https://it.wikipedia.org/wiki?curid=1593207", "title": "Paul-Antoine Cap", "text": "Biografia.\nFu farmacista prima a Lione e in seguito a Parigi. Famoso in campo medico per gli studi sulla glicerina e il suo utilizzo per preparati medici.\nIl 7 dicembre 1850 divenne socio dell'Accademia delle scienze di Torino."}
{"id": "1593208", "revid": "51323", "url": "https://it.wikipedia.org/wiki?curid=1593208", "title": "Georges Charles Clement Ghislain Pire", "text": ""}
{"id": "1593209", "revid": "729019", "url": "https://it.wikipedia.org/wiki?curid=1593209", "title": "The Cabinet", "text": "The Cabinet \u00e8 stata una stable di wrestling attiva nella World Wrestling Entertainment tra il 2004 e il 2006, composta dal leader John \"Bradshaw\" Layfield, Orlando Jordan, Danny Basham, Doug Basham, Jillian Hall e Amy Weber.\nLayfield mantenne infatti il WWE Championship ininterrottamente per nove mesi (280 giorni) grazie al Cabinet e sconfisse main eventer di \"SmackDown!\" come lo stesso Eddie Guerrero, The Undertaker, Booker T, Kurt Angle e Big Show, prima di perderlo il 3 aprile 2005 a WrestleMania 21, dove fu sconfitto da John Cena. Il regno come campione di Layfield fu all'epoca il pi\u00f9 longevo della precedente decade, oltre a essere il pi\u00f9 longevo nella storia di \"SmackDown!\", ma fu successivamente eguagliato \u2013 e in seguito superato \u2013 dallo stesso Cena (380 giorni), a sua volta battuto da CM Punk (434 giorni). Anche Orlando Jordan detenne un titolo \u2013 il suo primo e unico titolo vinto sin dal suo debutto \u2013 per 173 giorni grazie a Layfield, lo United States Championship (anche il suo regno come campione fu il pi\u00f9 longevo in un decennio \u2013 se si considerano anche i regni da campione quando il titolo era di propriet\u00e0 della World Championship Wrestling, acquistata dalla WWE nel 2001 \u2013 mentre era il pi\u00f9 longevo da quando il titolo fu reintrodotto nel 2003, per poi essere battuto negli anni seguenti) che vinse sconfiggendo Cena nella puntata di \"SmackDown!\" del 3 marzo 2005, un mese prima che Cena conquistasse il titolo da Layfield, che insieme a Jordan aveva distrutto la cintura \"Spinner\" di Cena. Jordan perse lo United States Championship il 21 agosto 2005 a SummerSlam, dove fu sconfitto da Chris Benoit in venticinque secondi. Infine i Basham Brothers detennero per quaranta giorni il WWE Tag Team Championship (al loro secondo regno come campioni, durato tra l'ottobre 2003 e il febbraio 2004), che vinsero nella puntata di \"SmackDown!\" dell'11 gennaio 2005 sconfiggendo gli allora detentori del titolo (Rey Mysterio e Rob Van Dam) in un fatal four-way elimination tag team match che includeva anche Booker T e Eddie Guerrero e Luther Reigns e Mark Jindrak, perdendolo tuttavia il 20 febbraio seguente a No Way Out in favore di Guerrero e Mysterio.\nIl futuro del Cabinet sembr\u00f2 in serio dubbio nella prima meta del 2005, dopo il licenziamento della Weber, la perdita del titolo detenuto da Layfield in favore di Cena a WrestleMania 21 e i Basham Brothers che lasciarono il gruppo (i due furono successivamente separati a causa del \"draft\") , con i soli Layfield e Jordan come membri del gruppo, che tuttavia avevano deciso di concentrarsi sulle rispettive carriera singola. Ci\u00f2 sembrava dunque far presagire la fine del Cabinet, ma nella puntata di \"SmackDown!\" 16 settembre 2005, appena dopo essere stato sconfitto da Rey Mysterio, Layfield ingaggi\u00f2 Jillian Hall come sua assistente nel tentativo di rinvigorire la propria carriera. Non vi fu nessuna menzione del Cabinet fino alla puntata di \"SmackDown!\" del 9 dicembre 2005, quando Jordan ha assistito Layfield durante un match e ci\u00f2 port\u00f2 al \"general manager\" di \"SmackDown!\" Theodore Long a sancire annunciando che Layfield e Jordan avrebbero fatto coppia in un tag team match quella stessa sera. Il ritorno del Cabinet fu ulteriormente confermato durante la puntata di \"Velocity\" del 16 dicembre seguente, quando la Hall accompagn\u00f2 Jordan sul ring per un match. Tuttavia a partire dal 2006 la Hall venne separata da Layfield, Jordan fu licenziato dalla WWE e Layfield decise di ritirarsi dal wrestling per diventare il telecronista di \"SmackDown!\", salvo annunciare il suo ritorno sul ring alla fine del 2007 e ritirarsi definitivamente nel 2009.\nMembri.\nIl gruppo era organizzato come un gabinetto presidenziale, da cui il nome \"The Cabinet\". Il marchio del gruppo era la posa \"Longhorn\", in cui ogni membro del gruppo sollevava le braccia in un angolo e posizionava le mani formando il simbolo di un Longhorn del Texas, richiamando la provenienza di Layfield.\nStoria.\nTutto cominci\u00f2 nell'estate 2004 quando Layfield, allora conosciuto come Bradshaw acquis\u00ec la \"gimmick\" del magnate di Wall Street di origini texane, divenendo John Bradshaw Layfield (JBL). Layfield divenne uno dei wrestler di punta (\"main eventer\") di \"SmackDown!\" e inizi\u00f2 una faida con Eddie Guerrero per il WWE Championship: i due si affrontarono prima a Judgment Day, in uno scontro sanguinolento vinto da Guerrero per squalifica e poi in un Texas bullrope match a The Great American Bash, dove Layfield riusc\u00ec a vincere il WWE Championship in maniera controversa grazie all'aiuto dell'allora \"general manager\" di \"SmackDown!\" Kurt Angle, che lo aiut\u00f2 a mantenere il titolo anche due settimane dopo in una rivincita (steel cage match) contro Guerrero. Layfield si trov\u00f2 cos\u00ec a difendere il WWE Championship da wrestler dotati di una considerevole mole, come The Undertaker e Big Show, come da altri wrestler desiderosi di strappargli il titolo, tra cui lo stesso Guerrero e Booker T. Vista la forza dei suoi sfidanti, Layfield form\u00f2 una squadra, chiamata \"The Cabinet\" (traducibile in italiano come \"Gabinetto di Stato\"), arruolando prima Orlando Jordan e poi il tag team formato da Danny Basham e Doug Basham (The Basham Brothers), servendosi del loro aiuto per mantenere il WWE Championship. Inizialmente il Cabinet comprendeva anche la Diva Amy Weber, che tuttavia venne licenziata (\"kayfabe\") nel febbraio del 2005 per aver accidentalmente colpito Layfield con un dardo soporifero.\nSotto la guida di Layfield il Cabinet detenne tre dei quattro titoli di \"SmackDown!\" nei primi mesi del 2005, sulla falsa riga di quanto accadde all'Evolution nel \"roster\" di \"Raw\" circa un anno prima: nel mese di marzo Orlando Jordan conquist\u00f2 lo United States Championship contro John Cena, mentre nel mese di gennaio i Basham Brothers vinsero il WWE Tag Team Championship in un fatal four-way tag team elimination match che includeva anche le coppie formate da Booker T e Eddie Guerrero Luther Reigns e Mark Jindrak e gli allora campioni Rey Mysterio e Rob Van Dam. Tuttavia il regno da campioni dei Basham Brothers si concluse nel mese di febbraio a No Way Out, quando vennero sconfitti da Eddie Guerrero e Rey Mysterio, mentre Jordan perse il suo titolo contro Chris Benoit a SummerSlam, in un match durato venticinque secondi. Infine Layfield venne sconfitto da John Cena il 3 aprile 2005 a WrestleMania 21, lasciando cos\u00ec il WWE Championship al termine di un regno durato 280 giorni consecutivi. Dopo una rivincita tra i due, avvenuta a Judgment Day in un \"I quit\" match, Layfield non riusc\u00ec pi\u00f9 a riconquistare il titolo.\nIn seguito alla perdita del WWE Championship da parte di Layfield \u2013 e la sua mancata riconquista \u2013 il Cabinet inizi\u00f2 il suo lento declino: i Basham Brothers abbandonarono il gruppo durante la puntata di \"SmackDown!\" del 16 giugno 2005, dicendo di essere stanchi dello sfruttamento a cui erano sottoposti da Layfield; due settimane dopo il loro tag team si sciolse forzatamente a causa del trasferimento di Danny nel \"roster\" di \"Raw\" per effetto della \"draft lottery\". Con la perdita di tre dei suoi cinque componenti iniziali il Cabinet sembr\u00f2 ufficiosamente sciolto, ma verso l'autunno del 2005 Layfield invit\u00f2 Jillian Hall a fargli da assistente durante i suoi match. Il 2 aprile 2006 a WrestleMania 22 Layfield inizi\u00f2 un nuovo periodo di relativa ascesa conquistando lo United States Championship contro Chris Benoit, ma perse il titolo poche settimane dopo in un match contro Bobby Lashley. Per questo motivo la Hall venne licenziata (\"kayfabe\") da Layfield, che nel frattempo spost\u00f2 le sue attenzioni sul World Heavyweight Championship, allora detenuto da Rey Mysterio, wrestler con cui aveva avuto degli attriti gi\u00e0 in passato. I due si sfidarono a Judgement Day, ma Layfield non riusc\u00ec a conquistare il titolo. Nella puntata di \"SmackDown!\" del 26 maggio seguente Layfield chiese una rivincita a Mysterio, il quale accett\u00f2 alla sola condizione che in caso di sconfitta avrebbe dovuto abbandonare il roster di \"SmackDown!\": Layfield venne sconfitto e fu quindi costretto ad abbandonare \"SmackDown!\". In realt\u00e0 Layfield si era realmente infortunato alla schiena prima del match di Judgement Day e la WWE cre\u00f2 questa storia per permettergli di recuperare dall'infortunio. Layfield continu\u00f2 comunque a presenziare a \"SmackDown!\" nelle vesti di commentatore, in sostituzione di Tazz, che era passato alla rinata Extreme Championship Wrestling.\nSebbene Layfield torn\u00f2 a lottare nel dicembre 2007, da allora non ha pi\u00f9 manifestato il desiderio di ricostruirsi una sua squadra personale e ha sempre agito da solo."}
{"id": "1593215", "revid": "51323", "url": "https://it.wikipedia.org/wiki?curid=1593215", "title": "Philip John Noel-Baker", "text": ""}
{"id": "1593216", "revid": "110157", "url": "https://it.wikipedia.org/wiki?curid=1593216", "title": "Gl\u00f3ria de Dourados", "text": "Gl\u00f3ria de Dourados \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1593217", "revid": "51323", "url": "https://it.wikipedia.org/wiki?curid=1593217", "title": "Philip J. Noel-Baker", "text": ""}
{"id": "1593221", "revid": "51323", "url": "https://it.wikipedia.org/wiki?curid=1593221", "title": "Vasilij Leontev", "text": ""}
{"id": "1593222", "revid": "287204", "url": "https://it.wikipedia.org/wiki?curid=1593222", "title": "Cantilever", "text": "Cantilever letteralmente in lingua inglese \u00e8 la trave a sbalzo, nei ponti usata come trave Gerber."}
{"id": "1593223", "revid": "51323", "url": "https://it.wikipedia.org/wiki?curid=1593223", "title": "Lawrence Robert Klein", "text": ""}
{"id": "1593224", "revid": "51323", "url": "https://it.wikipedia.org/wiki?curid=1593224", "title": "Lawrence R. Klein", "text": ""}
{"id": "1593225", "revid": "110157", "url": "https://it.wikipedia.org/wiki?curid=1593225", "title": "Guia Lopes da Laguna", "text": "Guia Lopes da Laguna \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Bodoquena."}
{"id": "1593226", "revid": "149726", "url": "https://it.wikipedia.org/wiki?curid=1593226", "title": "Fillofagi", "text": ""}
{"id": "1593229", "revid": "599013", "url": "https://it.wikipedia.org/wiki?curid=1593229", "title": "Folivori", "text": ""}
{"id": "1593232", "revid": "51323", "url": "https://it.wikipedia.org/wiki?curid=1593232", "title": "George Joseph Stigler", "text": ""}
{"id": "1593234", "revid": "110168505", "url": "https://it.wikipedia.org/wiki?curid=1593234", "title": "Episodi di Still Standing (seconda stagione)", "text": "La seconda stagione della serie televisiva Still Standing \u00e8 andata in onda negli Stati Uniti d'America dal 22 settembre 2003 al 24 maggio 2004 sul canale CBS. In Italia \u00e8 andata in onda dal 24 gennaio 2008 a 8 febbraio 2008 su Italia 1."}
{"id": "1593235", "revid": "51323", "url": "https://it.wikipedia.org/wiki?curid=1593235", "title": "George J. Stigler", "text": ""}
{"id": "1593236", "revid": "51323", "url": "https://it.wikipedia.org/wiki?curid=1593236", "title": "James A. Mirrlees", "text": ""}
{"id": "1593237", "revid": "51323", "url": "https://it.wikipedia.org/wiki?curid=1593237", "title": "James Alexander Mirrlees", "text": ""}
{"id": "1593238", "revid": "307923", "url": "https://it.wikipedia.org/wiki?curid=1593238", "title": "Episodi di Still Standing (terza stagione)", "text": "La terza stagione della serie televisiva Still Standing \u00e8 andata in onda negli Stati Uniti d'America dal 20 settembre 2004 al 23 maggio 2005 sul canale CBS. In Italia \u00e8 andata in onda dall'11 febbraio 2008 al 26 febbraio 2008 su Italia 1."}
{"id": "1593239", "revid": "51323", "url": "https://it.wikipedia.org/wiki?curid=1593239", "title": "Daniel L. McFadden", "text": ""}
{"id": "1593240", "revid": "51323", "url": "https://it.wikipedia.org/wiki?curid=1593240", "title": "Daniel Little McFadden", "text": ""}
{"id": "1593241", "revid": "51323", "url": "https://it.wikipedia.org/wiki?curid=1593241", "title": "Dan McFadden", "text": ""}
{"id": "1593242", "revid": "126257", "url": "https://it.wikipedia.org/wiki?curid=1593242", "title": "Santa Giulia (Milano)", "text": "Santa Giulia \u00e8 un quartiere residenziale e terziario di Milano. Si trova nel Municipio 4 di Milano, a sud-est della citt\u00e0. Il progetto urbanistico generale \u00e8 stato redatto dall'architetto Norman Foster, anche se altri architetti hanno contribuito alla progettazione di singoli edifici.\nIl progetto.\nL'intera area ha una superficie di per un investimento previsto di circa 2,8 miliardi di euro. Inizialmente il progetto si estendeva sulle sole aree ex Montedison, ed era pertanto noto col nome di \"Montecity\". Nella fase iniziale il progetto era affidato a Risanamento S.p.A., mentre nel 2011 \u00e8 passato a Santa Giulia S.p.A.\nIl progetto \u00e8 diviso in due zone corrispondenti alle due aree industriali dismesse della Montedison e della Redaelli e prevede di separare le due zone con un grande parco attraversato dalla nuova Paullese, parzialmente interrata.\nSequestro e rilevamenti.\nIl 19 luglio 2010 la Guardia di Finanza esegu\u00ec il sequestro preventivo dell'area Montecity-Rogoredo in quanto, secondo le indagini, la falda acquifera sottostante sarebbe potuta essere inquinata da sostanze pericolose per l'ambiente e la salute. La societ\u00e0 Risanamento SpA dichiar\u00f2 sufficiente la bonifica effettuata, contestata per\u00f2 dall'ARPA, e la societ\u00e0 Metropolitana Milanese garant\u00ec la non contaminazione delle acque potabili. Il 24 luglio 2015 l'area \u00e8 stata dissequestrata dopo il proscioglimento per prescrizione dalle accuse legate alle operazioni di bonifica del terreno degli imputati nell'inchiesta.\nNel mese di febbraio 2009, l'inchiesta Montecity ha sventato una truffa sui lavori di bonifica, fraudolentemente gonfiati del 30% (da 35 a 50 \u20ac per ogni tonnellata di rifiuti). Il denaro riciclato ammontava a una somma complessiva di 14 milioni di euro, trasferiti sul conto dell'avvocato Fabrizio Pessina, arrestato assieme a due ex finanzieri, accusati di aver creato i fondi neri; altre ottanta persone sono indagate. Nel mese di ottobre 2009 furono arrestate altre cinque persone, tra cui Giuseppe Grossi, accusato di appropriazione indebita e frode fiscale, e Rosanna Gariboldi (moglie di Gian Carlo Abelli), accusata di riciclaggio.\nIl 28 agosto 2010 fu bloccata l'apertura dell'asilo del quartiere perch\u00e9 il terreno di riempimento del giardino \u00e8 risultato inquinato. Nel febbraio 2012 il Comune avvi\u00f2 i lavori di bonifica sul parco Trapezio. Dopo nuovi lavori di bonifica, l'asilo \u00e8 stato inaugurato nel mese di gennaio 2013, il parco il 14 settembre 2013.\nStato dei lavori.\nI lavori, cominciati nel 2005, nel 2014 sono stati stimati completati al 20-30%: circa 20 complessi in media di 7 piani e al massimo 95 appartamenti ciascuno, al 70% destinati all'edilizia convenzionata, su un'area di circa.\nDa agosto 2016 sono partiti i lavori di riqualificazione del piazzale e dei marciapiedi adiacenti a via Luigi Russolo e via Rogoredo, ancora non conclusi (gennaio 2017) con l'edificazione di una pista ciclabile. Il 15 settembre 2016 viene conclusa la rotatoria di fronte alla stazione di Rogoredo. Ad ottobre 2016 viene presentato \"Connecto Center\", un progetto urbanistico via Pestagalli 45 accessibile solo da Morsenchio con edifici residenziali ed una piazza commerciale. Da novembre 2016 viene presentato un nuovo masterplan per Santa Giulia Nord. Tra i nuovi progetti un'area ed un museo dei bambini proposti come variante urbanistica al Collegio di Vigilanza. Nel masterplan ora \u00e8 presente il cosiddetto Edificio 4 come complesso di uffici anzich\u00e9 un hotel come previsto in origine.\nAd ottobre 2018 viene inaugurato il cantiere Spark 1 ma solo ad aprile 2019 ripartono i lavori per le fondamenta. A giugno 2019 Lendlease firma un accordo con Ovg Europe Limited e Live Nation per realizzare e gestire l'arena prevista dal masterplan. Live Nation ne aveva manifestato l'interesse gi\u00e0 da ottobre 2018. Il 24 giugno 2019 con l'assegnazione dei giochi olimpici a Milano, la futura arena viene ribattezzata Palaitalia con i lavori che dovrebbero iniziare a gennaio 2021\nA maggio 2020 Il comune di Milano e Regione Lombardia pubblicano i documenti relativi al rapporto ambientale e alla variante al Piano Integrato di Intervento \"Rogoredo Montecity\" per l'edificazione del PalaItalia gi\u00e0 previsto e che verr\u00e0 usato per la gare di Hockey su Ghiaccio delle XXV Giochi olimpici invernali. Confermate la realizzazione di un parco attrezzato di circa 362.000 mq, la metrotranvia tra la stazione di Rogoredo e la fermata della linea M4 della metropolitana Forlanini e l'edificazione di nuove scuole di ogni grado. A luglio vi \u00e8 stata l'approvazione.\nTrasporti.\nLa stazione di Milano Rogoredo che serve sia Rogoredo che Santa Giulia dispone di collegamenti ad Alta velocit\u00e0 (con fermate di Frecciarossa e Italo), linee a breve e lunga percorrenza, passante ferroviario per treni con trasporto passeggeri della regione Lombardia, \u00e8 anche stazione urbana della metropolitana di Milano, appartenente alla linea M3.\nSempre l'area della stazione ha un'area di parcheggio adibita allo scooter sharing col servizio di Cityscoot, il quartiere come il resto di Milano \u00e8 servito anche dal servizio di bike sharing mobike. Ha solo una pista ciclabile che parte dalla stazione in cui son presenti degli stalli per biciclette correndo lungo il cantiere della costruenda torre Spark 1 passa dalla Piazza Santa Giulia e si ferma nella futura area dove sorger\u00e0 l'area uffici Connecto Center. Una nuova ciclabile \u00e8 stata costruita dal rond\u00f2 di via Savinio e che arriva fino al rond\u00f2 di Via Medici del Vascello.\nAttualmente il quartiere \u00e8 servito dalla linea d'autobus 88, che collega Rogoredo a viale Ungheria, e dalla linea 84 che collega Largo Augusto al capolinea della linea M3 San Donato, passando dalla stazione di Rogoredo. La prima linea \u00e8 servita anche con autobus a idrogeno mentre la seconda con autobus totalmente elettrici.\nDal 13 luglio 2009 \u00e8 presente uno svincolo di accesso alla tangenziale Est e alla ex S.S. 415 Paullese. Dal 4 febbraio 2013 \u00e8 aperto il parcheggio di interscambio Rogoredo-Santa Giulia con 700 posti. Dal 25 febbraio 2020 sar\u00e0 attivo un varco dell'Area B di Milano (divieto di accesso alle auto benzina euro 0; auto diesel euro 0, 1, 2, 3 senza filtro antiparticolato).\nProgetti futuri.\nIl progetto prevederebbe anche la realizzazione di una linea tranviaria che dal capolinea presso la stazione Rogoredo dovrebbe attraversare l'intero quartiere, come prolungamento dell'esistente linea tranviaria 27 lungo la via Mecenate."}
{"id": "1593243", "revid": "729019", "url": "https://it.wikipedia.org/wiki?curid=1593243", "title": "Aeroporto di Bastia Poretta", "text": "L'aeroporto di Bastia Poretta (in francese: \"A\u00e9roport de Bastia-Poretta\", in corso: \"Aeroportu di Bastia Poreta\") \u00e8 un aeroporto francese situato in Corsica vicino alla citt\u00e0 di Bastia, nel dipartimento della Corsica settentrionale; \u00e8 il secondo aeroporto dell'isola per traffico passeggeri dopo quello di Ajaccio."}
{"id": "1593244", "revid": "307923", "url": "https://it.wikipedia.org/wiki?curid=1593244", "title": "Episodi di Still Standing (quarta stagione)", "text": "La quarta stagione della serie televisiva Still Standing \u00e8 andata in onda negli Stati Uniti d'America dal 21 settembre 2005 all'8 marzo 2006 sul canale CBS. In Italia \u00e8 in onda dal 26 febbraio 2008 su Italia 1. L'ultimo episodio della serie \u00e8 andato in onda solo su Iris."}
{"id": "1593245", "revid": "110157", "url": "https://it.wikipedia.org/wiki?curid=1593245", "title": "Lad\u00e1rio", "text": "Lad\u00e1rio \u00e8 un comune del Brasile nello Stato del Mato Grosso do Sul, parte della mesoregione del Pantanais Sul-Mato-Grossenses e della microregione del Baixo Pantanal.\n\u00c8 uno dei quattro comuni enclave del Brasile, totalmente inglobato in quello di Corumb\u00e1. Gli altri tre sono: Arroio do Padre, \u00c1guas de S\u00e3o Pedro e Portel\u00e2ndia."}
{"id": "1593247", "revid": "14691", "url": "https://it.wikipedia.org/wiki?curid=1593247", "title": "Sedia Cantilever", "text": ""}
{"id": "1593250", "revid": "110157", "url": "https://it.wikipedia.org/wiki?curid=1593250", "title": "Laguna Carap\u00e3", "text": "Laguna Carap\u00e3 \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Dourados."}
{"id": "1593252", "revid": "123827822", "url": "https://it.wikipedia.org/wiki?curid=1593252", "title": "Astrattisti comaschi", "text": "Gli astrattisti comaschi furono un gruppo artistico italiano, nato nei primi anni trenta del XX secolo attorno alle figure dei pittori Manlio Rho e Mario Radice e che incluse artisti come Aldo Galli, Carla Badiali, Carla Prina.\nInfluenzati dalla lezione degli architetti Antonio Sant'Elia e Giuseppe Terragni nonch\u00e9 dalla visione delle prime mostre italiane di Kandinsky e dai testi della Bauhaus, il gruppo rappresent\u00f2 la pi\u00f9 omogenea trasposizione in Italia delle avanguardie astratte che erano fiorite in quegli anni in Europa a partire dal Suprematismo russo fino al movimento De Stijl.\nAncora un architetto, Alberto Sartoris fu il primo a sostenere criticamente il gruppo, che ormai \u00e8 unanimemente considerato come uno dei movimenti fondamentali dell'avventura artistica del Novecento italiano.\nFra i seguaci del movimento possiamo annoverare Alberto Cavalieri."}
{"id": "1593256", "revid": "110157", "url": "https://it.wikipedia.org/wiki?curid=1593256", "title": "Maracaju", "text": "Maracaju \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Dourados."}
{"id": "1593265", "revid": "1305772", "url": "https://it.wikipedia.org/wiki?curid=1593265", "title": "Miranda (Brasile)", "text": "Miranda \u00e8 un comune del Brasile nello Stato del Mato Grosso do Sul, parte della mesoregione del Pantanais Sul-Mato-Grossenses e della microregione di Aquidauana."}
{"id": "1593266", "revid": "287204", "url": "https://it.wikipedia.org/wiki?curid=1593266", "title": "Elettroretinografia", "text": "Lelettroretinografia (ERG) \u00e8 una tecnica diagnostica impegnata in oculistica per misurare graficamente i potenziali di azione dei fotorecettori retinici quando vengono stimolati da un impulso luminoso.\nIl tracciato su carta prodotto da questo esame \u00e8 detto elettroretinogramma, consiste nella registrazione dei potenziali elettrici che si generano nella retina come risposta ad una stimolazione luminosa.\nL'esame viene svolto secondo questa procedura:\n1) Vengono instillate delle gocce di anestetico e poi posti 5 elettrodi: uno sulla fronte, due a livello dei canti esterni e due nel fornice congiuntivale.\n2) Prima dell'esame \u00e8 necessario l'adattamento al buio rimanendo in una zona scura per pi\u00f9 o meno 15 minuti.\n3) Infine si viene posizionati dinanzi ad una cupola che emettera dei flash luminosi, il risultato \u00e8 un tracciato che evidenzia la funzionalit\u00e0 retinica.\nEsistono diversi tipi di elettroretinografia c'\u00e8 quello di flash (ovvero quello appena spiegato) e quella di pattern (invece della luce ci sono una serie di quadrati bianchi e neri da osservare)."}
{"id": "1593269", "revid": "110157", "url": "https://it.wikipedia.org/wiki?curid=1593269", "title": "Mundo Novo (Mato Grosso do Sul)", "text": "Mundo Novo \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1593270", "revid": "1305772", "url": "https://it.wikipedia.org/wiki?curid=1593270", "title": "Exodus (Bob Marley)", "text": "Exodus \u00e8 un album del gruppo musicale reggae giamaicano Bob Marley and the Wailers, registrato a Londra nel 1977 per la casa discografica Island Records. Il cantante si era trasferito a Londra dopo essere scampato ad un tentato omicidio avvenuto il 5 dicembre 1976, mentre si trovava nella sua abitazione di Kingston, in Giamaica. Il titolo quindi ha un doppio significato in quanto si riferisce sia all'esodo del popolo eletto che alla sua posizione politica contro il Primo Ministro Michael Manley: allo slogan elettorale di quest'ultimo \"We know where we are going\", Marley rispose componendo Exodus. Nell'aggressione, anche la moglie rimase ferita da un colpo di arma da fuoco ed entrambi furono trasferiti in Gran Bretagna il giorno dopo. Altre tracce dell'album come So Much Thing to Say, The Heaten, Guiltiness e Jammin', hanno chiari riferimenti a quanto gli era accaduto.\n\"\"Nessun proiettile ci pu\u00f2 fermare / Non supplicheremo e non ci piegheremo / Non possono comprarci n\u00e9 venderci / La tua vita vale pi\u00f9 dell'oro.\" (Jammin')\"\nUscito il 3 giugno 1977, \u00e8 considerato dai critici il miglior disco di Bob Marley, il profeta del reggae morto nel 1981, ed uno dei pi\u00f9 rappresentativi dell'intero genere. Rimase nelle classifiche di vendita britanniche per 56 settimane, grazie anche al successo internazionale del singolo \"Jammin\"'. Nelle sue liriche, soprattutto nelle celebri canzoni \"Exodus\", \"One Love\" e \"The Heathen\" (i pagani), il disco affronta complessi temi politici, razziali e religiosi.\nSolo un mese dopo, nel luglio del 1977, gli verr\u00e0 diagnosticato il melanoma che entro pochi anni lo porter\u00e0 alla morte.\nRiconoscimenti.\nLa rivista Rolling Stone l'ha inserito al 169\u00ba posto della sua lista dei 500 migliori album. Nel 1999 la rivista \"TIME\" elegge Exodus migliore album del XX secolo.\n2001 Deluxe edition.\nNel 2001 \u00e8 stata pubblicata una versione deluxe di \"Exodus\" in due CD.\nCD 1.\nIl primo CD contiene l'album originale rimasterizzato pi\u00f9 alcune bonus track\nCD 2.\nIl secondo CD contiene un concerto inedito tratto dall\"'Exodus Tour\", registrato a Londra il 4 giugno 1977 (i primi cinque brani) e dalle prove di registrazione con Lee \"Scratch\" Perry, effettuate tra il luglio e l'agosto del 1977 (i rimanenti cinque brani)."}
{"id": "1593271", "revid": "729019", "url": "https://it.wikipedia.org/wiki?curid=1593271", "title": "Tour della Nazionale di rugby a 15 del Sudafrica 1971", "text": "Nel 1971, la nazionale sudafricana di rugby XV si reca in tour in Australia, con tre successi nei test match ufficiali, dimostra una supremazia a livello mondiale. Il tour provoc\u00f2 enormi polemiche contro il regime di apartheid sfociate in violenza; vennero effettuati tra i 500-700 arresti e fu dichiarato lo stato di emergenza nel Queensland per 18 giorni."}
{"id": "1593273", "revid": "307923", "url": "https://it.wikipedia.org/wiki?curid=1593273", "title": "Caracol", "text": ""}
{"id": "1593274", "revid": "13979263", "url": "https://it.wikipedia.org/wiki?curid=1593274", "title": "Giorni di gelo", "text": ""}
{"id": "1593279", "revid": "19933", "url": "https://it.wikipedia.org/wiki?curid=1593279", "title": "Ein \u00dcberlebender aus Warschau", "text": ""}
{"id": "1593281", "revid": "547034", "url": "https://it.wikipedia.org/wiki?curid=1593281", "title": "Hagen Kleinert", "text": "Professore di fisica teorica alla Libera Universit\u00e0 di Berlino dal 1968, Membro Onorario della Accademia Russa per l'Impegno Creativo, Professore e dottore onorario della Krygyz-Russian Slavic University, e Dottore onorario alla\nWest University di Timi\u0219oara, Romania.\nPer i suoi contributi allo studio della fisica delle particelle elementari e della materia condensata ha ricevuto il Premio Max Born 2008 con relativa medaglia. Il suo contributo al \nlibro celebrativo del centesimo compleanno di \nLev Davidovich Landau gli ha fatto conferire il Premio Majorana 2008 con relativa medaglia.\nHa pubblicato pi\u00f9 di 370 lavori sulla fisica delle particelle elementari, dei nuclei, dello stato solido, dei cristalli liquidi, delle biomembrane, delle microemulsioni, e dei polimeri.\nHa sviluppato varie tecniche matematiche che sono state applicate alla fisica e ai mercati finanziari (econofisica). Ha scritto diversi libri di fisica teorica. Il suo libro pi\u00f9 famoso \"Integrali sui cammini nella meccanica quantistica, nella statistica, nella fisica dei polimeri e nei mercati finanziari\" \u00e8 stato pubblicato in quattro edizioni a partire dal 1990 e ha ricevuto recensioni entusiaste.\nBiografia.\nCome studente laureato a Boulder in Colorado, tra il 1965 e il 1967, ha appreso gli insegnamenti sulla relativit\u00e0 generale da George Gamow, uno dei padri della teoria del Big Bang. Da giovane professore, nel 1972, Hagen Kleinert ha svolto la sua attivit\u00e0 come ospite del Caltech rimanendo impressionato dal noto fisico Richard Feynman, con il quale successivamente collabor\u00f2 in alcuni dei suoi ultimi lavori. Dal 1968 \u00e8 professore di fisica teorica alla Libera Universit\u00e0 di Berlino.\nKleinert \u00e8 membro senior della facolt\u00e0 del progetto Internazionale di Dottorato di Astrofisica (IRAP) che fa parte della rete internazionale di astrofisica ICRANet. Ha anche partecipato al progetto della European Science Foundation denominato \"Cosmology in the Laboratory\".\nRisultati scientifici.\nDa Feynman impar\u00f2 l'uso di integrali sui cammini trovandone, anni dopo, la soluzione (insieme con il suo postdoc I. Duru) per l'atomo di idrogeno\n. Questo lavoro ha esteso grandemente il campo di applicazione delle tecniche elaborate da Feynman. In seguito, H. Kleinert ha collaborato insieme a Feynman ad uno dei suoi ultimi lavori. Il metodo sviluppato con lui ha portato alla formulazione di un metodo matematico per la conversione delle serie di potenza divergenti ad accoppiamento debole in serie convergenti ad accoppiamento forte. Si tratta della cosiddetta teoria di variazione perturbativa che allo stato attuale della ricerca rappresenta la teoria pi\u00f9 precisa sugli esponenti critici e che si pu\u00f2 osservare in prossimit\u00e0 di transizioni di fasi termodinamiche del secondo ordine\nI risultati sono stati confermati per la transizione allo stato superfluido dell'elio in esperimenti satellitari.\nNel campo delle teorie quantistiche sui quark ha scoperto l'origine dei residui nell'algebra di coppiamenti delle traiettorie \ndi Regge, congetturati da N. Cabibbo, L. Horwitz, and \nY. Ne'eman (vedi p.232 in Ref.).\nCon K. Maki ha proposto una struttura icosaedrica nello stato intermedio dei quasi cristalli. Una tale struttura fu trovata 3 anni dopo in alluminio \n(vedi\nnotizie storiche).\nPer quanto riguarda i superconduttori, nel 1982 ha previsto un triplice punto di criticit\u00e0 all'interno del diagramma di fase tra i superconduttori di tipo I e tipo II, dove l'ordine di transizione passa dal secondo al primo. Le previsioni sono state confermate nel 2002 da simulazioni sui computer di tipo Monte Carlo.\nLa sua teoria \u00e8 basata su una teoria dei campi di disordine che Kleinert ha sviluppato nei volumi sui campi di gauge nella materia condensata (Gauge Fields in Condensed Matter, 1989, World Scientific, Singapore, 1989, vedi sotto).\nSecondo questa teoria le propriet\u00e0 statistiche delle linee di vortici (o di difetti nei cristalli) sono descritte come eccitazioni elementari con l'aiuto di campi, di cui i diagrammi di Feynman tracciano i cammini delle linee. \nLa teoria quantistica dei campi di disordine costituisce un punto di vista complementare alla teoria quantistica dei campi di ordine di L.D. Landau per descrivere le transizioni di fase.\nNel 1978, alla scuola estiva di Erice (Trapani, Sicilia) ha proposto l'esistenza di una supersimmetria rotta nei nuclei atomici, che \u00e8 stata dimostrata da osservazioni sperimentali.\nLa sua teoria sui campi quantistici negli stati collettivi e le teorie sulla formazione di hadroni dai \nquark sono strumenti fondamentali per numerosi sviluppi nell'ambito della teoria della materia condensata e della fisica nucleare e delle particelle elementari.\nNel 1986 ha introdotto il concetto di rigidit\u00e0 nella teoria delle stringhe,\nnormalmente dominate dalla tensione. Sono state cos\u00ec migliorate le propriet\u00e0 fisiche delle stringhe in molti aspetti.\nPoich\u00e9 una teoria analoga \u00e8 stata proposta contemporaneamente dal fisico russo \nA. Polyakov, essa prende il nome di Polyakov-Kleinert string.\nInsieme a A.Chervyakov ha sviluppato un'estensione della teoria delle distribuzioni di probabilit\u00e0 dagli spazi lineari ai semigruppi attraverso la definizione univoca dei loro prodotti (in base alla matematica tradizionale sono definite soltanto le combinazioni lineari). L'estensione si \u00e8 rivelata possibile partendo dal requisito fisico secondo il quale l'integrale sui cammini rimane invariato al variare delle coordinate.\nQuesta propriet\u00e0 \u00e8 necessaria per l'equivalenza fra la teoria quantistica di Schr\u00f6dinger e la sua riformulazione in termini di integrali sui cammini.\nCome alternativa alla teoria delle stringhe, Kleinert us\u00f2 la completa analogia tra le Geometrie non euclidee e le geometrie intrinseche nei cristalli con Dislocazione difetti cristallografici, per costruire un modello di universo chiamato mondo cristallizzato o cristallo Planck-Kleinert che presenta, alle distanze di lunghezza di Planck, differenze fisiche rispetto alla teoria delle stringhe. In questo modello la materia crea difetti nello spazio tempo che generano curvature e ogni altro effetto della relativit\u00e0 generale."}
{"id": "1593284", "revid": "599013", "url": "https://it.wikipedia.org/wiki?curid=1593284", "title": "Sergiu Radu", "text": "Carriera.\nClub.\nDebutta nello Jiul Petro\u015fani nel 1996-1997. Nella stagione seguente \u00e8 all'Olimpia Satu Mare e nel 1998 si trasferisce al Rapid Bucarest, dove resta per tre anni prima di passare al Na\u0163ional Bucarest. Dopo aver vinto due campionati rumeni, nel 2003 viene acquistato dal Le Mans, squadra militante in Ligue 1, con cui disputa 15 partite senza segnare.\nRientrato al Na\u0163ional, segna 7 reti in 15 incontri, attirando l'attenzione dell'Energie Cottbus, militante allora nella Zweite Bundesliga. Con 12 gol in 33 match contribuisce alla promozione del club in Bundesliga e nella stagione successiva si conferma su ottimi livelli, grazie a 14 gol in 34 partite (capocannoniere della squadra).\nIl Wolfsburg lo preleva nell'estate del 2007 e nel 2008 lo cede in prestito allo Stoccarda e poi al Colonia.\nNell'estate 2009 firma un contratto triennale nuovamente con l'Energie Cottbus. Nel gennaio 2011 viene ceduto all'Alemannia Aquisgrana, dove milita fino al proprio ritiro dal calcio giocato, che avviene il 1\u00ba luglio 2012.\nNazionale.\nEsordisce con la nel 2007, giocando una sola partita.\nAltro.\nSergiu Radu vive e Colonia. \u00c8 sposato e ha due figli."}
{"id": "1593286", "revid": "287204", "url": "https://it.wikipedia.org/wiki?curid=1593286", "title": "Tour della Nazionale di rugby a 15 del Sudafrica 1974", "text": "Nel 1974, la nazionale sudafricana di rugby XV si reca in tour in Francia, con due successi nei test match ufficiali, dimostra una suppremazia a livello mondiale."}
{"id": "1593287", "revid": "547034", "url": "https://it.wikipedia.org/wiki?curid=1593287", "title": "Rimediazione", "text": "La rimediazione (in inglese, remediation) \u00e8 un neologismo coniato da Jay David Bolter e Richard Grusin: esso \u00e8 la rappresentazione di un medium di massa in un altro, ovvero l'utilizzo di alcune caratteristiche tipiche del primo all'interno di un altro. In generale si parla di rimediazione dei media analogici da parte di quelli digitali (es. la pagina di un portale web, rimedia quella di un quotidiano stampato).\nIn \"Remediation: Understanding New Media\", Bolter e Grusin definiscono la \"rimediazione\" come una caratteristica distintiva dei nuovi media digitali: i media interagiscono continuamente tra di loro, in un continuo processo di confronto ed integrazione, facendo s\u00ec che un medium sia in realt\u00e0 un ibrido di diversi elementi.\nLa \"rimediazione digitale\" adatta i contenuti dei vecchi media al formato di quelli nuovi: si crea cos\u00ec un facsimile del vecchio contenuto, come se quest'ultimo sia migrato nel nuovo medium senza subire alterazioni.\nIl termine, coniato da Jay David Bolter e Richard Grusin, nasce da una intuizione di Marshall McLuhan: \"il contenuto di un medium \u00e8 sempre un altro medium\". Mc Luhan pensava la rimediazione come una modalit\u00e0 di prestito tra media, basata sulla incorporazione o rappresentazione di un altro medium. \nLa rimediazione si basa su due logiche contraddittorie:\nCollegamenti esterni.\nRemediation: Understanding New Media (review)\nRimediazione Digitale\nWhat's new, new media?"}
{"id": "1593291", "revid": "137590", "url": "https://it.wikipedia.org/wiki?curid=1593291", "title": "Esperidio", "text": "L'esperidio \u00e8 un frutto carnoso assimilabile a una modificazione della bacca. \n\u00c8 tipico degli agrumi, in particolare di alcune specie della famiglia delle Rutaceae, tra cui le pi\u00f9 note sono quelle appartenenti al genere \"Citrus\" (limone, arancio, bergamotto, cedro, ecc.).\nDescrizione.\nL'esperidio presenta le seguenti caratteristiche: \nContrariamente alle bacche pi\u00f9 comuni (es. pomodoro, melanzana, ecc.) l'esperidio non \u00e8 commestibile nella sua interezza: un'eccezione \u00e8 rappresentata dal kumquat.\nCuriosit\u00e0.\nNell'arancio dolce (\"Citrus sinensis\" , le variet\u00e0 Navel presentano pi\u00f9 verticilli di carpelli che si evidenziano nel frutto con il classico ombelico."}
{"id": "1593294", "revid": "767487", "url": "https://it.wikipedia.org/wiki?curid=1593294", "title": "L'avaro (film)", "text": "L'avaro \u00e8 un film del 1989, diretto da Tonino Cervi, con protagonista Alberto Sordi. \u00c8 ispirato all'omonima opera di Moli\u00e8re del 1668, tuttavia vi compaiono anche figure non presenti nella commedia.\nTrama.\nNel '600 a Roma vive lo strozzino Don Arpagone. Questo, per evitare un matrimonio con la sorella del cardinal Spinosi la quale aveva gi\u00e0 avuto tre mariti sposati tutti per interessi e tutti morti in circostanze misteriose, si inventa la bugia di essere gi\u00e0 vicino alle nozze con una immaginaria donna gi\u00e0 incinta e chiede a Frosina, titolare di un bordello, di trovargli una donna adatta.\nDon Arpagone ha due figli, che saranno a loro volta fonte di disavventure: Cleante ed Elisa. Cleante vuole sposare la giovane Mariana ma, essendo questa completamente povera, cerca di ottenere un prestito \"a babbo morto\", mentre Elisa ha una relazione segreta con il giovane servo del padre, Valerio. Arpagone, per\u00f2, ha altri progetti sia per Cleante che per Elisa: per entrambi ha programmato due matrimoni con due persone anziane molto ricche.\nCritica.\nQuesto film \u00e8 stato accolto piuttosto male dalla critica cinematografica. \"Il Morandini\" riporta:"}
{"id": "1593299", "revid": "767487", "url": "https://it.wikipedia.org/wiki?curid=1593299", "title": "Nestore, l'ultima corsa", "text": "Nestore, l'ultima corsa \u00e8 un film del 1994 diretto da Alberto Sordi.\nTrama.\nGaetano Bernardini \u00e8 un anziano vetturino che ha passato la vita tra le strade di Roma col suo cavallo Nestore, che per\u00f2 negli ultimi tempi comincia ad avere qualche difficolt\u00e0 a trainare il calesse. Quando, da piazza del Popolo, Nestore non riesce a portare sul Pincio due turisti bloccando il traffico, l'avido Otello, proprietario di cavallo e calesse, decide di venderlo a Cinecitt\u00e0. Gaetano deve quindi portare Nestore al mattatoio per \"l'ultima corsa\".\nMa Gaetano non ha il coraggio di lasciar morire quello che considera ormai un amico, e grazie all'aiuto del nipote Ferruccio, cerca un posto per tenerlo. Vagando per Roma Gaetano ritrova una vecchia amica che sembra disposta a piazzare il cavallo nell'agriturismo che gestisce fuori citt\u00e0, ma la cosa finisce ben presto a far litigare la donna col genero, vero proprietario dell'immobile, costringendo quindi Gaetano a riprendersi Nestore.\nMentre cerca una sistemazione al cavallo gli zingari glielo sottraggono; Gaetano va quindi al commissariato e per una vecchia pendenza risalente al 1939 lo portano in questura: per fortuna le cose si chiariscono e la polizia ritrova il cavallo nell'accampamento degli zingari che ne volevano fare salsicce.\nL'uomo prova quindi a piazzarlo nel garage della figlia Iris, che peraltro lo disgusta perch\u00e9 fa la spogliarellista in un teatro, ma deve ben presto toglierlo da l\u00ec, perch\u00e9 il compagno di lei torna con una lussuosa Lamborghini, di dubbia provenienza.\nSu suggerimento del nipote va all'ospizio che dovr\u00e0 ospitarlo chiedendo che tengano il cavallo nel loro giardino. Le suore per\u00f2, a loro insaputa, una notte portano il cavallo al mattatoio. Svegliato da Ferruccio, Gaetano corre al mattatoio con suo nipote per tentare di salvare Nestore, ma ormai \u00e8 troppo tardi.\nSconsolato e avvilito, Gaetano torna dal nipote. Lungo la strada deserta entrambi hanno l'impressione di ascoltare il tipico calpestio di Nestore seguito dal suo nitrito: si voltano, ma s'accorgono che s'\u00e8 trattato soltanto d'una loro impressione.\nColonna sonora.\nLa musica della scena finale ambientata all'interno del mattatoio \u00e8 gi\u00e0 presente nel film \"Mafioso\", mentre altri brani sono stati utilizzati in precedenza nel film \"Il diavolo\", ambedue interpretati dallo stesso Sordi tra il 1962 e il 1963."}
{"id": "1593304", "revid": "125988937", "url": "https://it.wikipedia.org/wiki?curid=1593304", "title": "Tutti dentro", "text": "Tutti dentro \u00e8 un film italiano del 1984, diretto ed interpretato da Alberto Sordi con Joe Pesci e Dalila Di Lazzaro\nTrama.\nAnnibale Salvemini \u00e8 uno zelante giudice appartenente alla magistratura italiana; noto per la sua incorruttibilit\u00e0 e per la sua folta capigliatura, \u00e8 vice di un magistrato che sta indagando su fatti di corruzione relativi a personaggi dello spettacolo, della finanza e della politica. L'anziano collega, ormai prossimo alla pensione ed egli stesso insicuro dei risultati delle sue inchieste, non se la sente di spiccare un considerevole numero di mandati di cattura nei confronti di certe personalit\u00e0, per cui decide di affidare l'intero incartamento a Salvemini, consigliandogli di rileggerlo con attenzione e soprattutto di non agire con precipitazione ed eccessivo zelo.\nSalvemini, al contrario, di sua iniziativa firma tutti i mandati, avviando un'inchiesta dove figurano il faccendiere Corrado Parisi, la cantante Iris, il giornalista del telegiornale di Rai 2 Enrico Patellaro, il priore di un convento e altri appartenenti di spicco della politica, dei servizi segreti, delle logge massoniche e della societ\u00e0, accusati di corruzione mediante tangenti. La strategia di Salvemini \u00e8 quella di far pressione psicologica sugli incriminati, per poi metterli a proprio agio facendo loro credere che possano comprarsi la libert\u00e0 corrompendolo.\nIl severo inquirente \u00e8 convinto che l'umomo chiave dell'inchiesta sia Corrado Parisi - un tipo losco con cui in passato aveva buoni rapporti personali - e ritiene che una piena confessione dei suoi crimini gli consentirebbe di far luce sulla vera posizione di tutte le persone coinvolte nello scandalo. Per raggiungere il suo obiettivo si serve di una delle indiziate, la cantante Iris (nel frattempo fuggita in Marocco) e, attraverso un tranello, cerca di farsi svelare alcuni particolari inerenti all'inchiesta in corso.\nSalvemini per\u00f2 viene sorpreso in atteggiamenti sospetti mentre \u00e8 in loro compagnia da un commissario di polizia del luogo, che ritiene di averlo colto in flagranza di reato, anche perch\u00e9 il magistrato non aveva avvisato nessuno della trappola preparata ai danni di Parisi. Il reato contestato a Salvemini non \u00e8 solo la frequentazione di un ricercato e di un'indiziata, ma anche l'essere stato trovato in possesso dell'assegno che Parisi gli ha consegnato nella speranza di essere prosciolto dall'inchiesta. Salvemini, nonostante cerchi inutilmente di dimostrare la sua innocenza, viene quindi coinvolto per reato di corruzione nello scandalo a cui lui stesso ha dato via libera.\nProduzione.\nIl titolo originale del film era \"Tutti dentro per una rapida moralizzazione del paese\", ma in seguito venne accorciato a quello attuale al quale venne aggiunto il sottotitolo \"...che almeno l'ingiustizia sia uguale per tutti\".\nHome Video.\nIl film \u00e8 stato pubblicato per la prima volta in DVD nel 2013 dalla Mustang Entertainment."}
{"id": "1593305", "revid": "287204", "url": "https://it.wikipedia.org/wiki?curid=1593305", "title": "Tour della Nazionale di rugby a 15 del Sudafrica 1980", "text": "Nel 1980, il , per superare il boicottaggio che isolava anche a livello rugbystico il paese, a causa dell'apartheid, si rec\u00f2 in tour in Sudamerica, affrontando tra l'altro l', camuffata da \"Selezione del Sudamerica\". Tale scelta, fu dovuto all'adesione al boicotaggio dal governo argentino. Gi\u00e0 nel mese di aprile la nazionale argentina, con la sostanzialmente coreografica di giocatori altri paesi, si era recata in Sudafrica in tale veste, senza alcun ufficiale riconoscimento e con i giocatori invitati ognuno a titolo privato.\nIl tour doveva essere il primo della nazionale sudafricana in Argentina, dopo che sino dagli anni '30 selezioni minori come gli \"Junior Springbks\", le \"Gazelles\" (Under 23) e gli \"Oribis\" (under 21). Ma il governo argentino conferma l'ostracismo e i match si giocarono tutti al di fuori dell'Argentina."}
{"id": "1593307", "revid": "6923", "url": "https://it.wikipedia.org/wiki?curid=1593307", "title": "Campo di concentramento di Coltano", "text": "Il campo di concentramento di Coltano, allestito al termine del secondo conflitto mondiale dagli Alleati nella omonima frazione del comune di Pisa, fu utilizzato, tra luglio e settembre del 1945, come centro di detenzione per prigionieri di guerra fascisti della ex Repubblica Sociale Italiana, militari germanici e collaborazionisti dell'esercito tedesco di altre nazionalit\u00e0.\nIl campo statunitense di Coltano.\nIl primo campo per prigionieri di guerra organizzato dagli Alleati in Toscana fu il campo di Scandicci. In seguito fu creato un nuovo campo nella tenuta di Coltano composto in realt\u00e0 da tre campi. Il PWE 336 (418.000 metri quadrati) era destinato ai prigionieri di guerra tedeschi, il PWE 337 (382.000 metri quadrati) ai soli italiani e il PWE 338 (423.000 metri quadrati) ai tedeschi e ai collaborazionisti stranieri, principalmente sovietici.\nIl PWE 337.\nAlla 92\u00aa Divisione \u00abBuffalo\u00bb della V armata USA fu affidata, tra il maggio e il settembre 1945, la gestione del campo in cui furono rinchiusi circa 32.000 ex militari della RSI.\nEsistono diversi libri dedicati al campo di Coltano scritti da ex internati. Il tenente di vascello Benvenuto Rago (qualifica di \"Udo reggimentale\", Ufficiale di Orientamento Fascista) ha tenuto un diario, inedito e incompleto, dal 23 aprile al 3 maggio 1945. Nel 1949 Mariano dal Dosso ha scritto \"Quelli di Coltano\". Pietro Ciabattini, ex membro delle SS italiane ha scritto \"Coltano 1945. Un campo di concentramento dimenticato\" con prefazione di Franco Bandini\nTra gli internati ci furono alcune persone note gi\u00e0 all'epoca o che lo diventarono successivamente in vari ambiti: gli attori Walter Chiari, Dario Fo, Enrico Maria Salerno e Raimondo Vianello, l'olimpionico Giuseppe Dordoni, i giornalisti Enrico Ameri e Mauro De Mauro, l'orientalista Pio Filippani Ronconi, il matematico Giovanni Prodi, Ezio Maria Gray, Vincenzo Costa, Vito Mussolini, il deputato Mirko Tremaglia e il senatore Giuseppe Turini, che furono entrambi parlamentari del Popolo della Libert\u00e0 (componente AN). Parlando dei militari prigionieri del PWE 337, Ciabattini scrive: \"Fra i prigionieri pi\u00f9 noti c'erano i generali D'Alba, Farina, Agosti, Frigerio, Bonomi, Adami Rossi, Gambara, Carloni e Canevari\".\nDella prigionia di Ezra Pound a Coltano, rinchiuso per 15 giorni in una gabbia di filo spinato senza protezione dal sole o dalla pioggia e privo di servizi, illuminato da potenti riflettori di notte, riferisce il maggiore Edoardo Sala. In un secondo tempo, Pound fu trasferito nel campo di punizione PWE 335 e, nel successivo novembre, negli Stati Uniti. Ma, secondo altri, il poeta statunitense non fu recluso a Coltano, bens\u00ec in un campo per militari statunitensi a Metato, fra Pisa e Viareggio..\nCommemorazioni e polemiche.\nPeriodicamente nel terreno su cui sorgeva il campo si svolgono commemorazioni da parte di associazioni memorialistiche della RSI, che in alcuni casi hanno suscitato polemica per via dell'accostamento tra il campo di prigionia di Coltano con i campi di sterminio nazisti. A tale proposito il professor Michele Battini, docente di storia contemporanea all'Universit\u00e0 di Pisa e membro del comitato scientifico nazionale degli Istituti storici della Resistenza, afferma che paragonare il campo di Coltano a un \"lager\" \u00abnon pu\u00f2 che suonare come un'offesa a chi ha patito le atrocit\u00e0 dei veri lager nazisti e fascisti presenti anche in Italia\u00bb. In merito alle condizioni di vita dei reclusi lo stesso Battini afferma che \u00able autorit\u00e0 alleate ebbero in realt\u00e0 un atteggiamento estremamente benevolo nei confronti dei prigionieri\u00bb."}
{"id": "1593310", "revid": "88740", "url": "https://it.wikipedia.org/wiki?curid=1593310", "title": "Coltano", "text": "Coltano \u00e8 una frazione del comune italiano di Pisa, in Toscana.\nIl borgo \u00e8 noto, oltre che per numerose testimonianze archeologiche, per ospitare, in parte del suo territorio (a cavallo tra i comuni di Pisa e Collesalvetti), il pi\u00f9 lungo viadotto autostradale d'Italia con i suoi \u00a0m di lunghezza.\nIn passato, \u00e8 stato sede, nei primi quarant'anni del XX secolo, del pi\u00f9 importante centro radio d'Europa per comunicazioni transcontinentali progettato e inaugurato nel 1911 da Guglielmo Marconi, ed ha ospitato nei mesi successivi alla seconda guerra mondiale un campo di concentramento, allestito dagli Alleati come centro di raccolta per prigionieri della ex Repubblica Sociale Italiana.\nGeografia fisica.\nLa localit\u00e0 \u00e8 posizionata a sud di Pisa, e comprende un'ampia area di campi coltivati, ed una vasta pineta, inclusa nel Parco di San Rossore. \u00c8 compresa tra l'Aeroporto di Pisa-San Giusto a nord, il Camp Darby (Tirrenia, Pisa) ad ovest, le frazioni di Collesalvetti Guasticce e Stagno a sud e la SR206 \"Via Emilia\", localit\u00e0 Arnaccio, ad est. Il centro del territorio, in posizione leggermente rialzata, \u00e8 nella localit\u00e0 \"Palazzi\".\nNumerosi canali attraversano o delimitano il territorio, in quanto l'intero areale, in origine paludoso, \u00e8 stato bonificato a partire dal 1922 dall'Opera Nazionale Combattenti attraverso un sistema di idrovore e canalizzazione, tuttora ben presenti.\nClima.\nIl clima \u00e8 mediterraneo ma, a causa della posizione in aperta campagna e della suddetta origine paludosa, l'area \u00e8 soggetta nei periodi di tempo stabile a maggiori inversioni termiche e a formazione di banchi di nebbia rispetto alla vicina citt\u00e0 di Pisa.\nLa tabella sottostante riporta i valori medi che si registrano in citt\u00e0 nel corso dell'anno:\nStoria.\nColtano \u00e8 stata dal XVI secolo centro di una vasta tenuta di allevamenti equini e bovini e bandita di caccia medicea inserita nel complesso di bandite venatorie che da Migliarino Pisano, San Rossore e Tombolo arrivava fino a Livorno e Ponsacco. La zona allora prevalentemente paludosa (padule di Stagno maggiore, della Ballerina, ecc) venne dotata da Ferdinando I di un casino di caccia (Villa medicea di Coltano), posto su un'altura sabbiosa, poi rinnovato ed ampliato sotto gli ultimi Lorena. Una parte della tenuta era organizzata, dati i fertili pascoli che si trovavano intorno alle zone umide, un rinomato centro di allevamento e riproduzione di cavalli, muli e bovini.\nLa tenuta si estendeva ad ovest fino al tracciato del canale dei Navicelli, a nord fino a San Piero a Grado, presso il ponte di S. Maria degli Angioli, per seguire lo scolo di Pisa fino alle prata delle Venticinque e ad est alle prata delle Tredici a sud di S. Giusto in Cannicci e le prata di Callestro confinanti con la tenuta di Montacchiello e di Campo d'Olmo fino al fosso del Caligi e a sud fino alla fossa Chiara, confinando con le fattorie granducali di Nugola e Collesalvetti. Vi si accedeva dallo stradone sulla via Livornese presso l'antica osteria di San Piero a Grado. In direzione sud, si passava il ponte delle alture di Castagnolo, circondate dal palude distinto in padule di Castagnolo, della Ballerina, della Fossa al Pino, della Pantera, del Campo all'orzo, Campo d'Olmo, delle Giuncaie e Stagno Maggiore, ove si gettavano le acque di colmata dei fossi: scolo di Pisa, di S. Giusto, di S. Ermete, delle Bocchette, di S. Maria degli Angioli, della Sofina. A Castagnolo si trovavano i ricoveri degli animali e dei lavoranti; il viale rettilineo proseguiva superando l'altro ponte che attraversava il Sofina e il padule della Ballerina e s'inoltrava nella fitta bandita boschiva, poi il viale piegava verso est attraversando ampie praterie aperte ed arrivava ai \"Palazzi\", centro direzionale e palazzo mediceo per andare in direzione del fosso del Caligi. A sud un altro vialone conduceva al capannone della lavoria, sede di allevamento dei muli. Con le bonifiche dei terreni, la zona fu ceduta all'Ordine di Santo Stefano, eccetto la bandita intorno ai Palazzi che rimase di propriet\u00e0 granducale fino all'unit\u00e0 d'Italia.\nXX secolo.\nA Guglielmo Marconi, Premio Nobel per la Fisica nel 1909, \u00e8 dovuta la prima trasmissione radiotelegrafica effettuata il 1903 con un trasmettitore a scintilla. Marconi individu\u00f2 nella zona di Coltano tra Pisa e Livorno il luogo adatto per costruire la prima stazione radio italiana a onde lunghe. Quest'area infatti, che originariamente era di propriet\u00e0 di Casa Savoia, si prestava molto bene alle trasmissioni ad onde lunghe, in quanto zona acquitrinosa che minimizzava le dispersioni del segnale; era inoltre sul Tirreno e cio\u00e8 in ottima posizione per trasmettere sia con l'Africa, dove allora l'Italia aveva alcune colonie, che con l'America dove vivevano molte comunit\u00e0 di immigrati italiani. Il centro fu inaugurato ufficialmente da Guglielmo Marconi alla presenza del re Vittorio Emanuele III con una trasmissione verso Glace Bay, nella Nuova Scozia, il 19 novembre 1911. Nel 1931 da qui part\u00ec il segnale radio che accese le luci, a Rio de Janeiro, del Cristo Redentore, quale dimostrazione di Marconi dell'affidabilit\u00e0 e dell'importanza delle comunicazioni radio intercontinentali.\nDurante la seconda guerra mondiale, il centro radio fu minato e distrutto dai tedeschi in ritirata. Con la distruzione del ponte Solferino fu anche tranciato il cavo che collegava Coltano con la ricevente di Nodica.\nNel 1952 furono costruiti a Coltano un centro di produzione della Rai, oggi chiuso, e due trasmettitori in onde medie. Oggi \u00e8 ancora in funzione soltanto un trasmettitore in onde medie della potenza di 120 kilowatt che trasmette Rai Radio 1 sulla frequenza di 657 kilohertz.\nMonumenti e luoghi d'interesse.\nVilla Medicea.\nUn tempo riserva di caccia dei Medici, ospita al suo interno la Villa medicea di Coltano.\nCentro Radio di Coltano.\nDal 1911 fino al 1940 fu attivo il Centro Radio, progettato da Guglielmo Marconi e gestito dalla Regia Marina italiana. Fu uno dei primi centri di trasmissione radio italiani per le comunicazioni intercontinentali.Attualmente (2014) sono presenti, oltre all'impianto di trasmissione Rai ancora funzionante, la palazzina Marconi, in stato di completo abbandono, ed i basamenti in cemento delle antenne, facilmente visibili dall'alto, la \"Casermetta\" (allora alloggio dei marinai addetti alla manutenzione delle antenne), la \"Palazzina\", alloggio di impiegati, la \"Casa dell'ingegnere\". \nAll'inizio del 2018, dopo che la propriet\u00e0 della Palazzina Marconi \u00e8 passata al Comune di Pisa, sono iniziati dei lavori di recupero.\nLa Palazzina Marconi \u00e8 stata in passato sede della stazione radioamatoriale IY5PIS, che \u00e8 stata sede, nel 2001, dell'International Marconi Day italiano.\nIl campo di concentramento di Coltano.\nAlla 92\u00aa Divisione \u00abBuffalo\u00bb della V armata USA, fu affidata, tra il maggio e il settembre 1945, la gestione del campo di prigionia in cui furono rinchiusi circa 32.000 ex militari della Repubblica Sociale Italiana.\nColtano Signal Station.\nNei campi, non lontano dal Centro Radio Marconi, \u00e8 tuttora visibile e in stato di abbandono la base di telecomunicazioni (nota come \"Site 13/9L\"), concessa alla Forze Armate Americane sin dal dopoguerra e molto attiva ai tempi della Guerra Fredda. Al 1962 erano presenti due antenne in configurazione troposcatter funzionanti in onde corte, una antenna da 1 kW per le comunicazioni con la Germania e una da 10\u00a0kW per il collegamento con la Spagna, Grecia e Turchia. Al 1965 Coltano era diventato uno dei nodi della rete \"486L MEDiteranean COMmunications\", catena di comando a servizio delle divisioni SETAF e EUCOM. Dopo la met\u00e0 degli anni 70 inizi\u00f2 la sostituzione delle antenne con collegamenti satellitari e trasmissioni digitali. Infine nel 1991, il \"509\u00b0 Signal Battalion Headquarters\" si spost\u00f2 presso la base di Vicenza, quindi il sito venne disattivato e successivamente passato alla gestione demaniale.\nAll'interno dell'area recintata con doppio cordone di rete con fili spinato, sono ancora visibili le palazzine. Nel 2011 il luogo era stato individuato dal Ministero dell'Interno come adatto ad ospitare i profughi sbarcati a Lampedusa. Il fatto provoc\u00f2 un'indignazione popolare che port\u00f2 a giornate di presidio nella zona.\nAree naturali.\nColtano \u00e8 un'ex area paludosa bonificata, sia in epoca medicea grazie alla costruzione del Fosso delle Bocchette, sia in epoca fascista grazie alle opere di canalizzazione ed alla costruzione di idrovore per il pompaggio delle acque. Il territorio risulta per buona parte coltivato e per una parte minore boscato con prevalenza di piante mediterranee quali il pino domestico, il leccio, l'alloro.\nInfrastrutture e trasporti.\nColtano \u00e8 costeggiata dalla Via Aurelia ad ovest. A pochi chilometri si trova l'Aeroporto di Pisa-San Giusto \"Galileo Galilei\", che in passato includeva anche la piccola Stazione di Pisa Aeroporto. Un servizio di autobus di linea urbana operato dalla Autolinee Toscane, collega il centro di Pisa con la frazione, in localit\u00e0 Palazzi."}
{"id": "1593311", "revid": "125144262", "url": "https://it.wikipedia.org/wiki?curid=1593311", "title": "My Little Pony", "text": "My Little Pony (in passato Mio mini pony) \u00e8 una linea di pony colorati giocattolo indirizzati ad un target di bambini molto piccoli e prodotti dalla Hasbro. I \"Mio Mini Pony\" vennero lanciati sul mercato nel 1982 e divennero immensamente popolari negli anni '80, al punto che per un certo periodo superarono le vendite della Barbie. La linea di giocattoli originale ispir\u00f2 anche una serie televisiva animata ed una serie di lungometraggi.\nGenerazioni.\nPrima generazione (1982-1992).\nLanciati nel 1982, all'inizio i pony non erano uguali in tutti i paesi. Questo \u00e8 dovuto al fatto che, nei primi anni, quelli che la Hasbro produceva in Cina erano importati solo negli Stati Uniti e in qualche altra nazione. Altre invece, compresa l'Italia, producevano da s\u00e9 quelli da distribuire sul proprio territorio, sotto licenza del marchio (alcuni pony made in Italy, in realt\u00e0, sono stati venduti anche in Germania). Molti di essi, quindi, presentando inevitabilmente delle differenze rispetto alla versione \"ufficiale\" americana, sono diventati col tempo dei pezzi rari e fuori dal comune che sono tuttora cercati dai collezionisti. In Italia furono inizialmente prodotti e diffusi dalla Furga con il nome di Mio Piccolo Pony. Dal 1983 vennero distribuiti dalla DAG (Distribuzione Associata Giocattoli) di Curno (Bergamo) che, in collaborazione con la stessa Hasbro, affid\u00f2 all'agenzia Co. Mark. P di G. Sapienza il marketing e la pubblicit\u00e0 della linea e si cre\u00f2 il nome \"Mio mini pony\". Fu in questo periodo che la maggior parte del materiale era realizzato in Italia: non solo i pony, ma anche le confezioni, le pubblicit\u00e0 e il magazine. Verso la fine degli anni '80 la DAG venne assorbita da una pi\u00f9 grande azienda, la GIG (azienda del gruppo Giochi Preziosi) la quale, da allora, si limit\u00f2 a importare in Italia gli stessi pony fabbricati in Cina o Hong Kong che circolavano negli altri paesi. Cessavano quindi di essere prodotti i Mini Pony made in Italy, e da questo momento furono presentati anche in Italia con il nome originale \"My Little Pony\". I primi ad essere introdotti in commercio erano sei diversi cavallini. Caratteristiche tipiche di questi pony era il corpo molto arrotondato, il viso vagamente antropomorfo e gli occhi grandi, colori pastello distintivi per corpo, crine e coda ed un simbolo unico e personalizzato stampato sui fianchi del pony, che nelle generazioni successive verr\u00e0 chiamato \"cutie mark\", una figura che determina il talento dei pony. Ad ogni pony veniva allegato un pettine. A questo primo set seguirono ben presto altri che comprendevano pegasi, unicorni, cavallucci marini e \"baby pony\", cio\u00e8 puledrini e neonati che permettevano di formare delle famiglie e corredati da accessori tipici dell'infanzia. Col passare del tempo ne vennero lanciati altri sempre pi\u00f9 particolari e interattivi come, ad esempio, pony profumati o vellutati o luminosi al buio, oppure dotati di occhi e simboli in rilievo, parti removibili, ali di farfalla, capelli che cambiano colore al sole o nell'acqua, meccanismi interni che permettono di farli muovere o di allungare la coda, altri parlanti ed uno addirittura con un ciuffo di fibre ottiche, facendo di questa generazione la pi\u00f9 variata e innovativa fino ad oggi. Tuttavia, non tutti questi prodotti sono arrivati anche in Italia. La prima generazione dur\u00f2 per dieci anni dal 1982 al 1992, contando alla fine centinaia di pony, oltre che vari ambienti di gioco come stalle, casette, etc. Allo scopo di pubblicizzare la linea, vennero realizzate anche due serie televisive animate che in Italia sono entrambe intitolate \"Vola mio mini pony\".\nSeconda generazione (1997-2002).\nIntrodotta nel 1997 e conosciuta anche come \"Friendship Garden Ponies\" (in Europa nota ancora come \"Ponyland\"), si fece largo la seconda generazione di My Little Pony. Il design dei pony venne notevolmente cambiato, presentando una decisa rottura con lo stile precedente: dimensioni pi\u00f9 minute, gambe pi\u00f9 lunghe e corpi pi\u00f9 snelli, oltre che occhi brillanti e teste \"piegabili\". Questa linea di giocattoli non ebbe grandi consensi negli Stati Uniti, e la produzione venne bloccata nel 1999. In Europa le cose andarono differentemente, dove la seconda generazione di My Little Pony ebbe maggior successo che altrove e dur\u00f2 fino al 2002, ma i risultati di vendita furono piuttosto altalenanti, nonostante l'introduzione di una serie di merchandise, anche esclusivo come riviste, vestiti, profumi e anche un videogioco.\nTerza generazione (2003-2008).\nA partire dal 2003, vengono lanciati sul mercato i \"My Little Pony\" di terza generazione. I pony di terza generazione sono di Ponyville (l'ambientazione della prima era conosciuta come Dream Valley/Ponyland e quella della seconda come Friendship Garden) e assomigliano molto nell'aspetto ai pony della prima generazione, fatta eccezione per un corpo brillante o \"perlato\" ed una calamita in uno zoccolo, che serve per attivare i vari \"playset\" distribuiti insieme ai pony. Tuttavia tali magneti presentano il problema di poter rovinare le apparecchiature elettroniche, pertanto gli ultimi pony messi in commercio ne sono stati privati. La terza generazione \u00e8 stata lanciata contemporaneamente in Europa e Stati Uniti, dove \u00e8 stata legata ad una raccolta punti per ottenere altri pony esclusivi, una volta collezionati tutti i punti trovati nelle confezioni di quelli normalmente in commercio. Pur non avendo introdotto grandi innovazioni, la terza generazione \u00e8 stata straordinariamente prolifica e dal secondo anno in poi veniva presentato un \"tema\" annuale che portava nuovi pony con speciali caratteristiche: il tema del 2004 era \"Il Ballo dell'Amicizia\" (\"The Friendship Ball\"); nel 2005 era \"L'isola delle Farfalle\" (\"The Butterfly Island\"); nel 2006 e parte del 2007 era \"Le Principesse di Cristallo\" (\"Crystal Princess\"). Nel 2008, dopo aver festeggiato con prodotti speciali i 25 anni dei My Little Pony, la Hasbro ha deciso di ridurre drasticamente il numero dei personaggi e rimangono solo sette pony: Pinkie Pie, Scootaloo, Toola-Roola, Rainbow Dash, Sweetie Belle, Cheerilee e Star Song. L'operazione viene chiamata \"Core 7\". Nel corso della terza generazione vennero prodotti anche dei lungometraggi animati destinati esclusivamente al mercato dello home video.\nGenerazione 3.5 (2009-2010).\nI pony di generazione 3.5 sono gli stessi sette personaggi distribuiti nell'ultimo anno della terza e vivono sempre a Ponyville, ma nella generazione 3.5 hanno un design profondamente diverso, volutamente deformato per conferire loro uno stile pi\u00f9 \"chibi\", innocente e infantile. Particolare attenzione viene data alla loro linea \"Newborn Cuties\" cio\u00e8 quella degli stessi pony in versione neonati. Anche per loro sono stati realizzati dei lungometraggi animati distribuiti in DVD.\nQuarta generazione (2010-2019).\nIntrodotti dalla serie animata \"My Little Pony - L'amicizia \u00e8 magica\", i nuovi pony si distinguono molto dai vecchi per il loro aspetto pi\u00f9 stilizzato e \u201ccartoonesco\u201d: un corpo pi\u00f9 sottile e occhi pi\u00f9 grandi. I pony di questa generazione vivono nel regno di Equestria. In Equestria ci sono varie regioni e citt\u00e0, tra cui Ponyville, gi\u00e0 introdotta nella terza generazione, in cui si svolge la maggior parte delle storie della serie animata. I personaggi di questa nuova linea sono ispirati a vari pony della prima generazione, anche se hanno cambiato nomi o caratteristiche per via del fatto che Hasbro non possedeva pi\u00f9 i diritti di copyright per replicarli cos\u00ec com'erano. I loro nomi, ad esempio, sono stati ripresi da altrettanti pony di terza generazione, e in alcuni casi anche i loro colori e/o simboli.\nLe loro versioni originarie degli anni '80 sono (tra parentesi il nome italiano): Twilight (Pan), Firefly (Berenice), Surprise (Melissa), Sparkler (Ippolito), Posey (Penelope) e Applejack (Melania); a partire da loro sono stati quindi concepiti Twilight Sparkle (ispirata all'unicorno Twilight con il colore del manto di un pony di terza generazione, Twilight Twinkle), Rainbow Dash (molto simile alla Rainbow Dash della terza generazione ma divenuta qui un pegaso come Firefly da cui ha ereditato anche il carattere), Pinkie Pie (ispirata a Surprise, ma quasi identica al pony di terza generazione Pinkie Pie), Rarity (che ha preso il nome di Rarity, primo unicorno della terza generazione e il simbolo di Sparkler, unicorno della prima, i cui colori sono stati modificati per il nuovo personaggio), Fluttershy (anche lei con lo stesso nome di un pony della terza generazione e l'aspetto di un pony della prima, Posey, con l'aggiunta delle ali). L'unico pony di prima generazione rimasto invariato anche nel nuovo show \u00e8 Applejack (alle sue origini, in Italia, ce n'era anche una versione maschile col nome di Melozzo). Mutuato dalla sua versione G1 \u00e8 anche il personaggio del draghetto Spike. Anche le due piccole pony Sweetie Belle e Scootaloo sono ispirate a due pony (adulte) della terza generazione dallo stesso nome, anche se, essendo state cambiate in puledre, non hanno ancora il cutie mark e Scootaloo \u00e8 divenuta un piccolo pegaso. In base ai contenuti della serie animata, che \u00e8 stata molto apprezzata da pubblico e critica, la nuova generazione ha riscosso un inaspettato successo da un pubblico maschile adolescente/adulto e ha creato il fenomeno dei bronies (termine nato dall'unione delle parole inglesi \"brother\" e \"pony\").\nQuinta generazione (2021-presente).\nCome \u00e8 successo per la quarta generazione, anche la quinta viene introdotta direttamente da uno show animato che fa da traino per il relativo merchandise. In questo caso per\u00f2, a presentare la nuova generazione \u00e8 inizialmente un film d'animazione in CGI dal titolo \"\" che ha debuttato su Netflix il 24 settembre 2021. Anche stavolta il look dei pony \u00e8 cambiato, con occhi leggermente pi\u00f9 piccoli e realistici, zoccoli definiti, e chiome sempre pi\u00f9 somiglianti a capigliature umane piuttosto che a criniere equine. Vengono creati per l'occasione personaggi completamente nuovi, fra cui spiccano i cinque protagonisti: Sunny Starscout e Hitch Trailblazer (pony terrestri), Izzy Moonbow (unicorno), Pipp Petals e Zipp Storm (pegasi). L'ambientazione delle loro storie \u00e8 comunque lo stesso mondo della quarta generazione, pur essendone la versione futura. In questo caso viene introdotto per la prima volta nella storia del franchise un collegamento fra due generazioni, almeno sul piano narrativo.\nPubblicazioni.\nNel 1985 escono le pubblicazioni \"Collection Pony\", sempre edite da Co.Mark.P., completamente revisionato nell'edizione italiana, rispetto all'originale statunitense. Pochi mesi dopo esce la pubblicazione periodica mensile \"Il giornale della felicit\u00e0 del Mio Mini Pony\",al prezzo di L.1500. Ebbe subito un ampio successo, con tiratura di oltre 100.000 copie.\nAncora nel 1985 esce il \"Diario della felicit\u00e0 del Mio Mini Pony\" a 12 mesi. La novit\u00e0 fu il cartone animato al suo interno: il bambino facendo scorrere velocemente le pagine, vedeva un piccolo \"filmato\" riprodursi. Ebbe anch'esso un notevole successo, nonostante il prezzo al pubblico superiore alla media.\nEdizioni musicali.\nNegli anni '80 escono in contemporanea la musicassetta e il 45 giri con 4 brani originali composti da Lamioni-Sapienza; la versione musicassetta comprendeva anche il recitativo e un Musical completo. Notevole successo con oltre 150.000 copie al prezzo di 14.900 Lire.\nDerivati.\nDalla collaborazione tra Hasbro e Gameloft \u00e8 nato il videogioco per tablet e smartphone sotto il nome commerciale \"My Little Pony\", disponibile gratuitamente per il gioco ed il download, con il meccanismo di acquisti in-app per la velocizzazione della progressione del gioco. \nI disegni e i personaggi impiegati corrispondono alla quarta generazione di My Little Pony, e la trama prende spunto dalla serie animata."}
{"id": "1593320", "revid": "47453182", "url": "https://it.wikipedia.org/wiki?curid=1593320", "title": "Vola mio mini pony", "text": ""}
{"id": "1593321", "revid": "767487", "url": "https://it.wikipedia.org/wiki?curid=1593321", "title": "Joe Morello", "text": "Biografia.\nAll'et\u00e0 di 6 anni inizi\u00f2 a studiare il violino e a 9 anni fece il suo debutto suonando il \"Concerto per violino ed orchestra\" di Felix Mendelssohn, con la Boston Symphony Orchestra. Abbandon\u00f2 il violino a quindici anni, per intraprendere lo studio della batteria, avendo come maestri dapprima George Lawrence Stone, (autore del metodo \"Stick Control for the Snare Drummer\") e poi il percussionista Billy Gladstone. Joe Morello \u00e8 conosciuto principalmente per aver fatto parte del The Dave Brubeck Quartet. Fu lui, con il sassofonista Paul Desmond - che di \"Take Five\" era l'autore -, ad ispirare Brubeck durante la realizzazione in studio di \"Take Five\", uno dei pi\u00f9 celebri (e dei pi\u00f9 eseguiti), classici del jazz.\n\u00c8 morto all'et\u00e0 di 82 anni, la mattina del 12 marzo 2011, nella sua abitazione nel New Jersey a causa di problemi cardiaci."}
{"id": "1593327", "revid": "228587", "url": "https://it.wikipedia.org/wiki?curid=1593327", "title": "Lollipop", "text": "Lollipop (\"lecca lecca\" in lingua inglese) pu\u00f2 riferirsi a:"}
{"id": "1593329", "revid": "287204", "url": "https://it.wikipedia.org/wiki?curid=1593329", "title": "Concilio di Pavia", "text": ""}
{"id": "1593330", "revid": "120829111", "url": "https://it.wikipedia.org/wiki?curid=1593330", "title": "Provincia di Nador", "text": "La provincia di Nador \u00e8 una delle province del Marocco, parte della Regione Orientale.\nAll'interno della provincia di Nador si trova l'enclave spagnola di Melilla.\nGeografia fisica.\nNel 2009 una parte del suo territorio \u00e8 stato scisso per formare la nuova provincia di Driouch. Si trova ad est di Driouch e ad ovest di Berkane.\nLa sua popolazione nel 2004 era di 728.634.\nGeografia antropica.\nSuddivisioni amministrative.\nLa provincia di Nador, prima della scissione, contava 5 municipalit\u00e0 e 41 comuni:"}
{"id": "1593331", "revid": "15756", "url": "https://it.wikipedia.org/wiki?curid=1593331", "title": "Santuario nuragico di Santa Vittoria", "text": "Il santuario nuragico di Santa Vittoria \u00e8 un sito archeologico che si trova nel comune di Serri, in Sardegna. Il nome si riferisce alla chiesetta in stile romanico che sorge a pochi metri dal pozzo nuragico, costruita sopra un luogo di culto romano.\nIl sito di Santa Vittoria \u00e8 stato frequentato a partire dalla prima fase della civilt\u00e0 nuragica corrispondente al Bronzo Medio (1600-1300 a.C.) Successivamente, dalla tarda et\u00e0 del Bronzo alla prima et\u00e0 del Ferro (1100-900/800 a. C.), il luogo \u00e8 divenuto una delle pi\u00f9 importanti espressioni della civilt\u00e0 nuragica e costituisce oggi il complesso nuragico pi\u00f9 importante finora messo in luce.\nLa presenza di un significativo strato di cenere, riscontrato negli scavi, ha fatto dedurre che in epoca romana il sito abbia subito un grave incendio che lo devast\u00f2 completamente.\nDurante le varie campagne di scavi, iniziate nel 1909 da Antonio Taramelli, sono stati ritrovati oggetti come modellini di nuraghi stilizzati, protomi taurine di bronzo e di pietra, armi votive, frammenti di lucerne e numerosi ex voto per la maggior parte in bronzo costituiti da figurine antropomorfe e zoomorfe e modellini di oggetti di uso comune nonch\u00e9 altri importanti reperti che testimoniano i rapporti che i nuragici avevano con etruschi, fenici e ciprioti. Il ritrovamento di oggetti e monete di varie zecche mette in luce la continuit\u00e0 d'uso del sito nei successivi periodi punico, romano, bizantino e medievale.\nGeografia.\nLa giara di Serri ha un'altitudine di oltre 600 m slm e costituisce un altopiano basaltico, poggiante sui calcari della pianura circostante, difeso naturalmente da dirupi profondi. Il santuario nuragico di Santa Vittoria \u00e8 posto all'estremit\u00e0 sud ovest della giara stessa, quella pi\u00f9 erta e meno accessibile, mentre l'estremit\u00e0 opposta ha un andamento meno ripido. Attorno al santuario fu costruito anche un muro megalitico di sostegno e difesa.\nDescrizione.\nL'area scavata del sito si estende per circa tre ettari ma, nel suo complesso, si estendeva in origine per circa venti ettari.\nSono individuabili quattro gruppi di edifici costruiti in momenti diversi:\nGli edifici, a seconda della pubblicazione, possono assumere nomi diversi che possono trarre in inganno, per esempio il recinto delle feste \u00e8 chiamato anche recinto delle riunioni e la curia capanna delle riunioni. Pertanto, per indicare in modo univoco gli edifici, si usa il numero che fu loro attribuito dal Taramelli nella sua rappresentazione generale del sito. Tuttavia quando tale pianta fu pubblicata nel 1931, per motivi di formato grafico del volume, venne eliminata un'ampia porzione vuota tra il recinto delle feste ed il gruppo delle abitazioni e la curia. Anche la pianta pubblicata successivamente e quella esposta ai visitatori nel sito archeologico mantengono lo stesso errore. Solo le foto aeree ne danno invece la reale dimensione.\nIl sito.\nProtonuraghe e nuraghe.\n(Taramelli numero 2 \u2013 4)In prossimit\u00e0 del margine occidentale del sito, vicino alla chiesetta di Santa Vittoria, si ergono i resti di una torre nuragica costruita con filari di blocchi in basalto, dal diametro esterno di circa 7,5 m e dalle feritoie strombate verso l'interno, databile al Bronzo recente (1300- 1220 a.C.) Da essa parte un corridoio lungo circa 18 m ed alto 1 sostenuto da due ali di blocchi di basalto aggettanti che in origine formavano una copertura. Il corridoio raggiunge il muraglione di margine della giara. Le strutture megalitiche tra corridoio e muraglione sono state attribuite ad un protonuraghe (o pseudo nuraghe) databile al Bronzo medio (1500 \u2013 1330 a.C.). Sulle rovine di questo complesso venne eretta in epoca romana una scalinata di lastre di calcare bianco che conduceva ad un piccolo edificio di forma rettangolare all'esterno e quasi circolare all'interno, costruito in muratura, con pavimento in cocciopesto e copertura in tegole. Taramelli individu\u00f2 in questo edificio la \"aedes victoriae\" o tempio della vittoria in ricordo della vittoria romana sui sardi e della distruzione del santuario nuragico. Sempre secondo Taramelli questa titolazione diede il nome alla chiesetta e poi all'intero sito.\nTempio a pozzo.\nIl tempio a pozzo \u00e8 il luogo pi\u00f9 importante di tutto il santuario, tale da essere riconosciuto per primo e subito oggetto di scavi. Datato al IX Sec. a.C. dall'archeologo Anati nel 1985, il tempio fu eretto con muratura isodoma, a filari regolari, di blocchi ben squadrati di basalto e calcare che danno un effetto bicolore che colp\u00ec anche Taramelli per la sua precisone costruttiva priva di malta. Ha un'altezza residua di circa 3 m sotto il piano di campagna e di circa 1,2 m al di sopra ed \u00e8 costituito da un pozzo circolare di circa 2 m di diametro. L'acqua sacra si raccoglie in un bacino con fondo arrotondato alla base del pozzo stesso, attraverso appositi fori nel paramento murario che lasciano filtrare l'acqua piovana. Il muro \u00e8 realizzato con grande regolarit\u00e0 ed \u00e8 composto de venti filari di pietre di basalto nero molto ben lavorati nella parte a vista e sagomati a cuneo nella parte a contatto con il foro praticato nella roccia per ricavare il pozzo.\nLa scala che discende al bacino \u00e8 composta da 13 scalini ed ha un passaggio leggermente trapezoidale che si stringe a 50 cm alla base. Il soffitto della scala \u00e8 gradonato. La conformazione delle rovine fa presumere che il pozzo avesse, come altri pozzi sacri, una volta a tholos in elevazione e che le due ali dell'atrio di accesso dotate di sedili potessero essere coperte con un tetto in pietra a doppio spiovente ed un timpano triangolare, in maniera simile alla nota fonte sacra Su Tempiesu di Orune, della quale \u00e8 rimasta la facciata addossata alla roccia. Il vestibolo del tempio \u00e8 di forma pressoch\u00e9 quadrata e contenuto nelle due ali laterali del tempio. La pavimentazione \u00e8 formata da lastre di calcare bianco proveniente da Isili perfettamente interconnesse senza l'uso di legante,\nVicino alla scala era posto un altare rettangolare con una concavit\u00e0 dotata di foro di scarico, che a sua volta dava su una canaletta trasversale che consentiva il deflusso dei liquidi prodotti dai sacrifici senza farli mescolare con le sacre acque del pozzo.\nIl tempio \u00e8 circondato da un \"temenos\", recinto sacro, di forma ellittica, che aveva la funzione, come in altri templi, di separare il tempio dal resto del sito. Il recinto \u00e8 realizzato in opera megalitica e cio\u00e8 con pietre sbozzate, invece che perfettamente squadrate come sono quelle del pozzo.\nLa pratica dell'ordalia e della cura delle infermit\u00e0 (\"sanatio\") nelle fonti d'acqua della Sardegna, confermata dalla presenza di molti ex voto, \u00e8 menzionata da Gaio Giulio Solino il quale, nel III Sec. d.C., riferisce che \u00abSorgenti, calde e salubri e pozzi in molti luoghi offrono una cura per le ossa rotte e per dissipare il veleno iniettato dai solifugi e anche per curare le malattie degli occhi. Ma ci\u00f2 che cura gli occhi \u00e8 anche potente per scoprire i ladri. Perch\u00e9 chiunque nega un furto con un giuramento, e si lava gli occhi con queste acque, se non \u00e8 spergiuro, vede pi\u00f9 chiaramente, ma se nega falsamente la perfidia, il suo crimine viene rivelato dalla cecit\u00e0 e prigioniero dei suoi occhi, \u00e8 spinto a confessare.\u00bb\nTempio ipetrale.\n\u00c8 un edificio di forma rettangolare (5,80 m x 4,80 m) orientato N-S con struttura in blocchi di basalto appena squadrati in muratura isodoma e probabile accesso da sud. Lo spessore dei muri \u00e8 compreso tra 1,60 e 2 m. Fu scavato nel 1919-20. Potrebbe essere stato un bacino per immersioni rituali nell'acqua che tracimava dal vicino tempio a pozzo e vi confluiva tramite ina canaletta erroneamente eliminata durante gli scavi. L'opera si presenta molto danneggiata perch\u00e9 le sue pietre furono in buona parte usate per l'edificazione ed il restauro della vicina chiesa di Santa Vittoria durante il medioevo e successivamente. Il fatto che questo edificio fosse un tempio troverebbe riscontro nella presenza di due altari, il primo pi\u00f9 ampio (3,40 x 1,50 m) che poteva essere usato per sacrifici di animali di grossa taglia, mentre il secondo, pi\u00f9 piccolo, sarebbe stato dedicato ai sacrifici di animali di taglia pi\u00f9 modesta. Accanto all'altare pi\u00f9 piccolo vi \u00e8 un vano rettangolare forse usato per la conservazione degli ex voto. All'interno del tempio furono rinvenuti numerosi manufatti di bronzo e d'argento tra i quali bronzetti nuragici, figurine di animali e frammenti di un carro a due ruote del IX-VIII Sec. a.C.\nTra i bronzetti figurati merita attenzione il \"capo villaggio\" (oggi conservato al Museo archeologico nazionale di Cagliari) che rappresenta una figura maschile con la mano sinistra alzata in segno di saluto ed un lungo bastone con pomello nella destra. Il volto presenta un naso allungato e folte sopracciglia. Indossa un copricapo a calotta, un mantello che gli avvolge alle spalle e una tunica con scollo a V, davanti al quale pende un pugnale ad elsa gammata.\nQui vennero anche ritrovati i probabili resti di una collana etrusca costituita da elementi d\u2019ambra a contorno rettangolare e sezione ovale, decorati da costolature trasversali ascrivibile al Bronzo Finale, attorno al principio del IX Sec. a.C. Etruschi erano anche il disco a doppia lamina d\u2019argento ornata da borchie che fu un coperchio di pisside o una riproduzione di scudo in miniatura attribuito al periodo 700- 675 a.C. ed i vasi in lamina di bronzo ridotti a frammenti dall'incendio che devast\u00f2 il sito in epoca romana.\nVia sacra.\nCon una lunghezza di circa 50 m unisce il tempio a pozzo con il tempio ipetrale. Al fine di ottenere un percorso piano \u00e8 realizzata in parte livellando il fondo basaltico dell'altopiano ed in parte lastricata con basoli posti su un terrapieno. Ha una larghezza compresa tra 3 e 4 m.\nTempio in antis detto capanna del sacerdote.\n(Taramelli numero 8) Posta immediatamente a sud del tempio ipetrale, \u00e8 una costruzione circolare con un diametro esterno di circa 8 m e muro in blocchi di basalto. In origine aveva un tetto di forma conica sorretto da travi in legno e coperto di paglia. La costruzione ha un accesso da sud preceduto da un atrio rettangolare (da cui la denominazione \"in antis\") dotato di un sedile sulla sola ala ovest. Gli scavi hanno portato alla luce un particolare bronzetto che rappresenta un mutilato che offre la sua gruccia e che \u00e8 stato interpretato come un ex voto.\nGruppo del tempio in antis detto capanna del capo.\n(Taramelli numeri 32 e 33) \nRispetto al pozzo sacro questo gruppo si trova a nord ed in posizione un po' pi\u00f9 elevata. \u00c8 costituito da tre capanne e dal tempio vero e proprio. Le capanne sono tra loro interconnesse sono disposte a sud est del tempio. Due di esse sono di forma circolare mentre la terza, ricavata tra le due precedenti, ha una forma all'incirca quadrangolare.\nIl tempio, come la precedente capanna del sacerdote, \u00e8 costituito da una struttura circolare \u2013 con un diametro esterno di circa 8,5 m ed una altezza attuale di circa 3 m \u2013 preceduta, verso sud, da un atrio rettangolare, con un sedile su ogni ala, posto davanti all'ingresso strombato della camera circolare. Quest'ultima aveva pavimento in argilla battuta, una copertura a tholos e 5 nicchie nella muratura. L'atrio, con pavimento selciato, aveva probabilmente un tetto a due spioventi. Gli scavi hanno evidenziato una notevole presenza in epoca romana e precedenti ceramiche nuragiche, frammenti bronzei di spade, di anellini, di un braccialetto e di figurine.\nRecinto delle feste.\nIl recinto delle feste, che Taramelli aveva denominato \"recinto delle riunioni\", ha pianta ellittica ed \u00e8 affacciato su un'ampia piazza di circa 40 x 50 m sulla quale si affacciano i vari ambienti: porticato, mercato capanne, cucina. Si suppone che questa struttura fosse il luogo dove i pellegrini festeggiavano la divinit\u00e0 locale, con festeggiamenti che richiamavano le genti vicine e avevano luogo per alcuni giorni. Si suppone inoltre che qui si riunissero in assemblee federali i clan pi\u00f9 potenti delle popolazioni nuragiche abitanti la Sardegna centrale, per consacrare alleanze o per decidere guerre. Le strutture comuni erano organizzate in modo da far convivere la festa religiosa e quella civile, il mercato con l'assemblea politica. \nGiovanni Lilliu ipotizz\u00f2 che il recinto delle feste fosse il predecessore di uno di quei complessi chiamati in lingua sarda \"muristenes\" o \"cumbessias\" predisposto per ospitare i pellegrini ed i fedeli convenuti per le festivit\u00e0 nel santuario nuragico. Tuttavia l'ipotesi di una continuit\u00e0 nell'uso dei muristenes dal periodo nuragico fino ai nostri giorni non ha ancora trovato sostegno: l'uso sardo di realizzare luoghi di accoglienza dei pellegrini attorno alle chiese campestri sarebbe infatti di origine bizantina o legata al monachesimo benedettino, anche se i muristenes sono documentati solo a partire dal XVII secolo. Potrebbe in alternativa essere un'usanza legata la periodo della Controriforma e simile alla \"romer\u00eda\" spagnola, cio\u00e8 quel pellegrinaggio nel corso del quale si svolgevano anche mercati e feste popolari.\nIl recinto dispone di due accessi, il principale a sud-ovest ed il secondario a sud-est. Entrando dall'ingresso principale in senso orario si incontrano il porticato orientale, la fonderia, il mercato, le capanne, mentre oltre l'ingresso secondario a sud si trova la cucina, seguita dal porticato occidentale.\nPorticato.\n\u00c8 diviso in due parti, quella occidentale (numero 25, a destra dell'ingresso per chi entra) di circa 16 x 4 m e quella orientale (numeri 27 e 29) di lunghezza circa doppia. \u00c8 formato dal muro perimetrale del recinto con nicchie a sedile e da pilastri, sul lato interno, che sostenevano un architrave in legno sopra il quale poggiava la copertura ad una falda in lastre di calcare a struttura lignea. La pavimentazione \u00e8 di lastre calcaree laddove non \u00e8 presente quella naturale della roccia sottostante. Durante gli scavi, sotto lo strato composto dai detriti della copertura vennero ritrovati i resti dei pasti consumati dai pellegrini che si riunivano nel recinto formati da \u00abgrande quantit\u00e0 di ossa di animali, per lo pi\u00f9 di bove, di pecora e di porco\u00bb, oltre a utensili di uso domestico.\nCapanna dei fonditori.\n(Taramelli numero 18) \u00c8 un edificio monovano di circa 7 m di diametro interno a struttura isodoma di basalto. Lo scavo ha evidenziato la presenza di resti di lastre di pietra che presumibilmente costituivano la copertura del tetto con struttura a travi in legno. Un sedile o bancone corre tutto intorno al perimetro interno. Sono state rinvenute scorie di fusione di rame e piombo e strati di cenere che hanno fatto presumere a Taramelli si trattasse di una fonderia per la produzione di armi ed oggetti votivi. Lilliu ne d\u00e0 una lettura diversa ipotizzando che potesse essere un ambiente destinato ad ospitare persone importanti dei clan locali.\nAll'esterno della capanna dei fonditori, fuori dal recinto delle feste, si trova una struttura di pietre di fabbrica meno curata che poteva essere un recinto per gli animali, come un ovile.\nMercato.\n(Taramelli numero 31) \u00c8 costituito da una serie nove celle a pianta rettangolare chiuse dal muro esterno del recinto e da muri trasversali. Ogni cella dispone sui tre lati di un sedile ed \u00e8 aperta verso la piazza. L'insieme era dotato di copertura come il portico. Sono presenti in due celle lastre che costituivano il bancone per l'esposizione della merce.\nTre capanne.\n(Taramelli numero 19, 20, 21) A sud-ovest del mercato si trovano tre capanne, due a pianta circolare e la terza a pianta rettangolare. Particolare attenzione merita quella pi\u00f9 a nord che \u00e8 detta capanna dell'ascia bipenne (Taramelli 19). Ha ingresso a sud, verso la piazza, un diametro di circa 6,5 m ed un muro perimetrale di basalto spesso circa 1,3 m. La copertura era in lastre di calcare sorrette da una struttura lignea radiale. Lungo tutto il perimetro interno si trova un gradino in pietra che funge da sedile. Il pavimento \u00e8 lastricato con elementi di calcare e basalto. All'interno si trova un basamento di altare sopra il quale era posta una calotta semisferica in calcare ai cui piedi venne rinvenuta un'ascia bipenne in bronzo di 27 cm di lunghezza. Secondo Taramelli tale ascia poteva costituire un elemento sacro cui sacrificare animali, le cui ossa furono rinvenute in loco (bovini, suini, selvaggina e conchiglie di molluschi). Sempre nella capanna venne ritrovata una moneta punica della zecca di Sicilia che attesta la continuit\u00e0 d'uso della capanna almeno fino alla data del conio nel IV Sec. a. C.\nSotto la pavimentazione ne venne ritrovata un'altra, sempre in calcare, pi\u00f9 antica. Nello strato tra le due pavimentazioni furono rinvenuti manufatti nuragici tra i quali un modellino di bipenne che attesterebbe l'origine del rito dell'ascia al periodo nuragico attorni al VII Sec. a.C.\nCucina.\n(Taramelli numero 24) \u00c8 costituita da un ampio ambiente quasi quadrato di circa 6,5 m di lato con grande ingresso posto verso nord ed accesso alla piazza centrale. Come altre capanne del recinto si suppone avesse una copertura di lastre in calcare sorretta da una struttura lignea. La parete opposta alla porta dispone di una grande nicchia preceduta da tre blocchi di basalto che avrebbero costituito gli alari della cucina. Gli scavi infatti hanno riscontrato grandi avanzi di ceneri e di ossa di animali domestici. Vicino alla porta si trovava un bancone costituito da due lastre in pietra che poteva essere servito per porzionare gli arrosti.\nRecinto dei supplizi.\n(Taramelli numero 41) \u00c8 un insieme di edifici composto da un'ampia fabbrica quasi circolare suddivisa in tre vani di cui uno a sua volta circolare a cui si addossano altri due vani esterni. Aveva probabilmente una copertura in travi di legno e paglia. Il vano circolare pi\u00f9 interno \u00e8 il pi\u00f9 curato e dispone di una muratura in blocchi di basalto ed un ingresso con due stipiti sempre in basalto. \nTaramelli denomin\u00f2 questo complesso recinto dei supplizi, ipotizzando che qui venissero eseguite le condanne sancite dal tribunale riunito nella vicina curia. L'interpretazione contemporanea \u00e8 quella di una importante abitazione che sub\u00ec nel tempo uno sviluppo dall'interno verso l'esterno.\nGruppi di abitazioni.\nSono situati ad est del recinto delle feste. Il primo gruppo, pi\u00f9 a nord \u00e8 costituito da un piazzale attorno al quale si sviluppano varie capanne. Tra esse la pi\u00f9 significativa \u00e8 quella detta recinto della stele o capanna del doppio betilo, composta da un vano quasi circolare di circa 6 m di diametro al cui ingresso sono poste due lastre di calcare. Il pavimento \u00e8 in parte ricoperto in lastre di calcare dove il fondo basaltico naturale non affiora direttamente. Un basamento sul fondo della capanna sosteneva un doppio betilo (ora conservato al Museo archeologico nazionale di Cagliari) che d\u00e0 il nome all'edificio. Consiste in un cippo di calcare, alto circa un metro, composto da due piccole colonne unite da una fascia a rilievo che rappresentava un modello di nuraghe usato come altare. Il secondo gruppo contiene due capanne circolari vicine e collegate da un muro di spina.\nCuria.\n\u00c8 l'edificio pi\u00f9 lontano dall'area sacra e fu tra i primi ad essere rinvenuti dal Taramelli nella prima campagna di scavi (1909-1910). Ha pianta circolare con un diametro esterno di 14 m ed un diametro interno di circa 11 m. \u00c8 costruito con filari di blocchi di basalto ed \u00e8 dotato di un accesso rivolto a SE con soglia in pietra. La pavimentazione \u00e8 un acciottolato che era originariamente ricoperto di uno strato di argilla nera battuta. Lungo tutto il perimetro interno corre un sedile realizzato in blocchi di calcare alto circa 35 cm che poteva contenere circa 50 persone. A circa 3 m d'altezza correva una mensola in lastre di calcare bianco di cui resta in sito solo un piccolo numero in quanto la maggior parte di esse fu utilizzata per la costruzione di tombe di epoca romana. La parete interna \u00e8 dotata di cinque nicchie che avrebbero contenuto oggetti di uso rituale. In corrispondenza di una di esse il sedile \u00e8 interrotto per ospitare una vaschetta litica, probabilmente usata per contenere le ceneri dei sacrifici, davanti alla quale si trovava un betilo di calcare alto circa mezzo metro e di forma troncoconica, poggiante su base rettangolare. A lato della porta fu inoltre rinvenuto un bacile di trachite.\nGli scavi hanno messo in luce figurine di animali in bronzo che avrebbero rappresentato gli animali realmente sacrificati e frammenti di modellini di navi con la prua a corna di toro. Vennero anche rinvenuti oggetti di uso comune: un pugnale, una lima, spilloni e soprattutto vasi in lamina di bronzo di origine etrusca ed il torciere cipriota cilindrico decorato con tre corolle di fiore (oggi conservato al Museo archeologico nazionale di Cagliari) risalente alla fine del Sec. VII \u2013 prima met\u00e0 del Sec. VII a.C. Infine vennero rinvenute monete di zecca siciliana (IV Sec. a.C.) e sarda (circa 240 a.C.)\nChiesa di Santa Maria della Vittoria.\nNel punto pi\u00f9 occidentale del complesso nuragico sorge la chiesetta di Santa Maria della Vittoria che d\u00e0 il nome all'intero sito. La chiesa primordiale venne eretta molto probabilmente in periodo bizantino durante l'occupazione militare della Sardegna. \u00c8 probabile che tra l'VIII ed il IX Sec. d.C la chiesa venisse ricostruita, forse per mano dei monaci benedettini \"vittorini\" di San Vittore di Marsiglia. Si presenta in stile romanico con una pianta originariamente ad una navata, cui ne venne successivamente aggiunta un'altra, quasi completamente distrutta e ricostruita in anni recenti. \u00c8 ancora oggi luogo di culto locale. A lato della chiesa sono i resti di un antico cimitero. La festa di Santa Vittoria ricorre l'11 settembre, giorno legato al rinnovo dei contratti agrari e pastorali nel quale si tiene una processione fino alla chiesetta.\nScavi.\nIl sito di Santa Vittoria fu sconosciuto fino all'inizio del ventesimo secolo quando il medico condotto di Gergei, il dott. Marogna, amico dell'archeologo Antonio Taramelli, direttore del museo di Cagliari e degli scavi di antichit\u00e0 della Sardegna, gli indic\u00f2 il sito di Santa Vittoria come degno di interesse.\nLa prima campagna di scavi fu condotta nel 1909-1910 dallo stesso Taramelli con la collaborazione dell'archeologo cagliaritano Filippo Nissardi e dell\"'ispettore\" del Museo preistorico ed etnografico di Roma Raffaele Pettazzoni. I primi edifici messi in luce furono la cinta muraria, il tempio a pozzo e la capanna delle riunioni (o curia). La campagna del 1919 \u2013 1921 recuper\u00f2 significativi bronzi votivi. Nelle campagne tra il 1922 ed il 1929 furono scoperti il tempio in antis detto capanna del capo ed il recinto delle feste, oltre ad altri edifici.\nTaramelli inizi\u00f2 le pubblicazioni di Santa Vittoria nel 1914 e le concluse con i due tomi del 1931 pubblicati dall\u2019Accademia dei Lincei.\nFu durante la sua prima campagna di scavi che Taramelli individu\u00f2 l'edificio romano che denomin\u00f2 \"aedes victoriae\" da cui prese il nome la chiesetta e da essa il sito. Tale cella fu tuttavia demolita dal Taramelli stesso come da questi documentato nel 1931 per completare l'esposizione del sottostante strato nuragico.\nNel 1963 Ercole Contu della Soprintendenza alle Antichit\u00e0 di Sassari e Nuoro restaur\u00f2 il recinto delle feste ed il tempio ipetrale. In tale occasione vennero recuperati importanti reperti ceramici nuragici e di resti dei pasti consumati nel recinto stesso (cinghiale).\nScavi recenti sono stati condotti nel 1990, nel 2002 e 2006 a cura della Sovrintendenza, nel 2011 e nel 2015 da Maria Gabriella Puddu. Dal 1\u00ba ottobre 2019 la Soprintendenza Archeologia, belle arti e paesaggio di Cagliari ha iniziato una nuova campagna di scavi con lavori di consolidamento e restauro.\nDurante le varie campagne di scavi sono stati ritrovati importanti oggetti che hanno dato conferma dei rapporti che i nuragici avevano con etruschi, fenici e ciprioti. Vale la pena menzionare una fibula ad arco di violino in bronzo foliato, un disco a doppia lamina d\u2019argento, collane composte da elementi d\u2019ambra e di pasta vitrea, vasi in lamina di bronzo di origine etrusca ed in particolare il torciere cilindrico decorato da tre corolle floreali di origine fenicia proveniente da Cipro databile tra la fine dell\u2019VIII - prima met\u00e0 del VII sec. a.C. Torciere e vasi bronzei sono stati recuperati nella cosiddetta curia. Altri oggetti, come monete di varie zecche, hanno sostanziato la continuit\u00e0 d'uso del sito nei successivi periodi punico, romano, bizantino, medievale."}
{"id": "1593334", "revid": "287204", "url": "https://it.wikipedia.org/wiki?curid=1593334", "title": "Tour della Nazionale di rugby a 15 del Galles 1986", "text": "Per preparare la Coppa del Mondo di rugby 1987 la nazionale gallese si reca nel 1986 in tour nel sud del Pacifico."}
{"id": "1593336", "revid": "287204", "url": "https://it.wikipedia.org/wiki?curid=1593336", "title": "Acciarino", "text": ""}
{"id": "1593339", "revid": "57342", "url": "https://it.wikipedia.org/wiki?curid=1593339", "title": "Bastoncelli", "text": ""}
{"id": "1593342", "revid": "136053", "url": "https://it.wikipedia.org/wiki?curid=1593342", "title": "Lago di Isoletta", "text": ""}
{"id": "1593344", "revid": "767487", "url": "https://it.wikipedia.org/wiki?curid=1593344", "title": "Jon Hare", "text": "Si \u00e8 occupato del design e della grafica di titoli come \"Parallax\", \"Wizball\", \"Microprose Soccer\", \"SEUCK\" e \"Wizkid\"; \u00e8 stato inoltre designer e direttore creativo di \"Mega Lo Mania\" e delle serie \"Sensible Soccer\" e \"Cannon Fodder\". Di questi ultimi due titoli \u00e8 stato anche musicista. Attualmente Hare lavora, come direttore dello sviluppo, con la software house \"Nikitova Games\", che lavora a giochi per Nintendo DS e Wii.\nNel 2015 d\u00e0 il via a un nuovo progetto sul sito Kickstarter, un nuovo videogioco di calcio chiamato \"Sociable Soccer\" incentrato sul multiplayer online."}
{"id": "1593350", "revid": "767487", "url": "https://it.wikipedia.org/wiki?curid=1593350", "title": "Al Aaroui", "text": "Al Aaroui \u00e8 una citt\u00e0 del Marocco, nella Provincia di Nador nella Regione Orientale.\nLa citt\u00e0 \u00e8 anche conosciuta come al-Arw\u012b e al-'Arw\u012b."}
{"id": "1593353", "revid": "580", "url": "https://it.wikipedia.org/wiki?curid=1593353", "title": "Divisioni amministrative della provincia di Frosinone", "text": "La provincia di Frosinone \u00e8 divisa amministrativamente in quattro settori, facenti capo rispettivamente alle citt\u00e0 di Anagni, Frosinone, Sora e Cassino. Questi settori comprendono i seguenti comuni:"}
{"id": "1593359", "revid": "1573940", "url": "https://it.wikipedia.org/wiki?curid=1593359", "title": "Werne", "text": "Werne \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo di Arnsberg e al circondario di Unna.\nWerne si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "1593363", "revid": "13980397", "url": "https://it.wikipedia.org/wiki?curid=1593363", "title": "Stazione meteorologica di Vigna di Valle", "text": ""}
{"id": "1593364", "revid": "125239203", "url": "https://it.wikipedia.org/wiki?curid=1593364", "title": "UFC Heavyweight Championship", "text": "Lo UFC Heavyweight Championship \u00e8 il titolo massimo della Ultimate Fighting Championship (UFC) e, come indica lo stesso nome, il titolo \u00e8 riservato alla categoria dei pesi massimi (da 94 a 120\u00a0kg)."}
{"id": "1593366", "revid": "287204", "url": "https://it.wikipedia.org/wiki?curid=1593366", "title": "Beni Ensar", "text": "Beni Ensar (in berbero: \u2d30\u2d62\u2d5c \u2d4f\u2d5a\u2d30\u2d54, \"Ayt N\u1e63ar\"; ) \u00e8 una citt\u00e0 del Marocco, nella provincia di Nador nella Regione Orientale. Si trova nei pressi della citt\u00e0 di Nador e dell'enclave spagnola di Melilla a soli 77\u00a0km dal confine con l'Algeria. Il suo porto \u00e8 uno dei pi\u00f9 importanti del paese.\nLa citt\u00e0 \u00e8 anche conosciuta come Bni N\u015f\u0101r, Beni Enzar, Blinsar, A\u00eft N\u1e63ar o Ayt N\u1e63ar."}
{"id": "1593368", "revid": "287204", "url": "https://it.wikipedia.org/wiki?curid=1593368", "title": "Liturgia riformata", "text": ""}
{"id": "1593370", "revid": "196390", "url": "https://it.wikipedia.org/wiki?curid=1593370", "title": "A.C.R.", "text": ""}
{"id": "1593374", "revid": "339392", "url": "https://it.wikipedia.org/wiki?curid=1593374", "title": "LegADue FIP 2001-2002", "text": ""}
{"id": "1593375", "revid": "339392", "url": "https://it.wikipedia.org/wiki?curid=1593375", "title": "LegADue FIP 2002-2003", "text": ""}
{"id": "1593376", "revid": "339392", "url": "https://it.wikipedia.org/wiki?curid=1593376", "title": "LegADue FIP 2003-2004", "text": ""}
{"id": "1593377", "revid": "339392", "url": "https://it.wikipedia.org/wiki?curid=1593377", "title": "LegADue FIP 2004-2005", "text": ""}
{"id": "1593378", "revid": "1123126", "url": "https://it.wikipedia.org/wiki?curid=1593378", "title": "Liturgia della Chiesa cattolica", "text": "La liturgia della Chiesa cattolica (anche liturgia cattolica) secondo la dottrina della Chiesa cattolica, \u00e8 l'esercizio del ministero sacerdotale di Cristo attraverso riti che manifestano e fondano la Chiesa. La relazione tra rito e liturgia non \u00e8 quindi una relazione di identit\u00e0, anzi, la liturgia si esprime attraverso il rito. Uno degli errori pi\u00f9 comuni consiste proprio nel pensare la liturgia unicamente come culto pubblico della Chiesa, un'azione cio\u00e8 che si riduce ad essere espressione di una realt\u00e0 istituzionale e fondata su norme cultuali (\"chiamate rubriche\"). Il concetto di liturgia nel cattolicesimo \u00e8 ben pi\u00f9 ampio e difficilmente se ne pu\u00f2 dare una definizione stringata che sia al tempo stesso esaustiva.\nDifatti il Concilio Vaticano II definendo il ruolo della liturgia \"principalmente il culto della maest\u00e0 divina\" e \"il culmine verso cui tende l'azione della Chiesa e, al tempo stesso, la fonte da cui promana tutta la sua energia\" (\"Sacrosanctum Concilium\" \"10, 33\"), la inserisce all'interno della spiritualit\u00e0 della chiesa, fonte e culmine della stessa fede e della teologia. Inoltre, se si guarda alla Sacra Scrittura ci si accorger\u00e0 ben presto come i due principali eventi di rivelazione della Bibbia cristiana, il dono delle tavole della legge sul Sinai a Mos\u00e8 ed il Mistero Pasquale, avvengono in un contesto che si pu\u00f2 definire liturgico sulla base del quale la Chiesa si fonda e formula i suoi riti.\nLe due dimensioni della liturgia della Chiesa: catabasi e anabasi.\nLa liturgia della Chiesa possiede due dimensioni: catabatica e anabatica. La catabasi, ossia la discesa di Dio, rende unica la liturgia cristiana. Infatti essa \u00e8 principalmente azione di Dio, o meglio, esercizio della funzione sacerdotale di Ges\u00f9. \u00c8 Dio il primo soggetto della liturgia, non l'uomo. La liturgia terrena non \u00e8 altro che la discesa della liturgia celeste della quale Dio ha voluto far partecipe l'uomo. Il Verbo ha assunto carne umana, \u00e8 morto e Risorto, cos\u00ec si \u00e8 realizzata la catabasi divina nel Corpo di Cristo, divenuto punto di incontro tra Dio e l'umanit\u00e0, tra l'eternit\u00e0 e il tempo. La liturgia \u00e8 opera di tutta la Trinit\u00e0, non solo di Cristo, in quanto essa \u00e8 essenzialmente la lode perenne del Figlio al Padre nello Spirito Santo. L'uomo redento da Cristo \u00e8 stato reso partecipe di tale liturgia eterna che \u00e8 scesa in terra e si \u00e8 fatta visibile nella liturgia della Chiesa. Anche la Chiesa, dunque, preesisteva nel progetto divino di redenzione, ed \u00e8 discesa dal Cielo per essere il luogo e l'evento del dono di grazia. Proprio grazie alla Chiesa l'evento pasquale della nostra salvezza si fa sempre nuovamente presente in mezzo a noi. Grazie alla liturgia della Chiesa Cristo si fa realmente presente nel nostro tempo, per realizzare, nel tempo e nello spazio, la nostra salvezza. Il sacrificio pasquale, dunque, compiuto una volta per tutte sulla Croce, si fa sempre presente, in un altro modo, incruento, sugli altari della Chiesa. Tutto ci\u00f2 grazie all'azione dello Spirito che agisce e opera efficacemente attraverso i Sacramenti per la nostra santificazione.\nPer realizzare la sua catabasi nel tempo e nello spazio anche oggi, Dio ha scelto i sacri ministri, i sacerdoti ordinati. Il sacerdote, infatti, quale luogo sensibilmente percettibile di Cristo, \u00e8 consacrato da Cristo stesso, nel Sacramento dell'ordine, per agire \"in persona Christi et in nomine Ecclesiae\". Quando il sacerdote consacra \u00e8 Cristo Che consacra. Dunque, esso \u00e8 il mezzo prescelto da Dio per farsi presente sacramentalmente in mezzo al suo popolo. Ecco perch\u00e9 il sacro ministro occupa un ruolo privilegiato in mezzo al popolo, come guida e capo della comunit\u00e0 lui affidata, della quale si pone al servizio, lasciando che lo Spirito la santifichi. Il ministero sacerdotale \u00e8 legato al Sacramento dell'ordine, che ha come effetto quello di imprimere il 'carattere sacerdotale' nell'ordinato. Ci\u00f2 fa del sacerdote realmente un \"alter Christus, ipse Christus\" in mezzo ai suoi. Solo per le mani consacrate del sacerdote regolarmente ordinato l'Ostia e il Vino diventano realmente e sostanzialmente il Corpo e il Sangue di Cristo.\nDalla catabasi divina scaturisce l'anabasi, ossia l'ascesa dell'uomo a Dio. La dimensione della anabasi \u00e8 presente in tutti i culti ma nella Chiesa essa presuppone la catabasi. Dunque, l'uomo esprime al Padre la sua lode mediante il culto, unendosi alla lode del Cristo nello Spirito Santo, ed entrando cos\u00ec in comunione con Dio. La consapevolezza che tale comunione \u00e8 stata possibile grazie al Sacrificio di Cristo, Verbo Incarnato, spinge l'uomo a rendere grazie a Dio incessantemente. Ecco che dal ricordo delle opere salvifiche di Dio, ricordo che \u00e8 anamnesi, ossia memoriale che riattualizza l'evento della salvezza, memoriale dei misteri, scaturisce la preghiera dell'epiclesi, della quale \u00e8 incaricato il sacerdote ordinato. L'Epiclesi, dunque, \u00e8 preghiera di lode e di domanda al Padre, al quale si chiede il dono dello Spirito Santo per mezzo di Ges\u00f9. Tutte le preghiere della chiesa hanno la duplice struttura di anamnesi ed epiclesi. L'epiclesi per eccellenza \u00e8 quella di consacrazione, durante la grande preghiera eucaristica, dove si domanda al Padre lo Spirito perch\u00e9 il pane e il vino diventino il Corpo e il Sangue di Cristo. Ogni celebrazione sacramentale ha in s\u00e9 un nucleo di anamnesi ed epiclesi. Infatti, a Dio che parla nell'anamnesi, l'uomo risponde nell'epiclesi.\nTra le varie forme di preghiera vogliamo ricordare il genere della 'grande preghiera' che, strutturata sul modello dell'anamnesi ed epiclesi e dossologia, si caratterizza per la lode rivolta al Padre. La grande preghiera per eccellenza \u00e8 quella eucaristica, altre sono, per esempio, il preconio pasquale, l'orazione consacratoria nell'ordinazione dei preti e quella di benedizione degli sposi. Tra le altre forme vi sono le 'orazioni', le preghiere di benedizione e di accompagnamento e le 'intercessioni'.\nPer concludere, possiamo dire che la liturgia della Chiesa ha la Chiesa come secondo soggetto dell'azione liturgica, appunto della anabasi. La comunit\u00e0 tutta partecipa al memoriale del mistero pasquale nella liturgia unendosi e offrendosi per le mani del sacerdote al Padre insieme alla Vittima immolata sull'altare, e partecipa cos\u00ec alla liturgia del cielo. Il culto integrale a Dio \u00e8 reso dal Capo e dalle sue membra, da Cristo e dalla Chiesa insieme.\nNell'anabasi, l'uomo esprime il culto a Dio mediante un linguaggio liturgico simbolico, nel quale rientrano i gesti di azione e di espressione del celebrante e dell'assemblea, l'abbigliamento liturgico, gli elementi naturali introdotti nella liturgia - pane, vino, acqua, incenso...-, le suppellettili sacre - patena, calice, pisside, ciborio, palla, ostensorio - e le suppellettili non sacre - ampolline acqua e vino, candele...-, gli spazi liturgici, il canto e la musica sacra. Attraverso i segni sacramentali e i simboli siamo introdotti nel mistero della liturgia celeste. Essi rispondono alla logica dell'Incarnazione: Cristo ha redento tutto l'uomo e l'uomo, anima e corpo, \u00e8 chiamato ad entrare in relazione con Dio. Dunque anche la sua sensibilit\u00e0 e gli oggetti materiali a sua disposizione possono entrare nel culto come mezzi espressivi della liturgia.\nInfine, la \"lex orandi\", cio\u00e8 l'insieme delle norme cultuali definite dalla chiesa, comprende la forma delle celebrazioni religiose solenni, ma anche l'\"ordinario\" e il \"proprio\" dei riti quotidiani, quali la Celebrazione eucaristica, i sacramenti, la liturgia delle ore.\nCalendario liturgico.\nLa Chiesa segue, durante l'anno, un ciclo di festivit\u00e0 definito anno liturgico. Ogni celebrazione liturgica comprende delle parti fisse, dette ordinario, che rimangono immutate, mentre altre parti variano a seconda della festivit\u00e0, come ad esempio le letture tratte dalla Bibbia, le collette, e il proprio del tempo. Nella Chiesa cattolica esistono inoltre diversi calendari liturgici, diversi per rito: romano, ambrosiano, bizantino, ecc.\nL'anno liturgico del rito romano inizia la prima domenica d'avvento, quattro domeniche prima del Natale. Le prime due domeniche sono incentrate sull'attesa ultima e definitiva di Cristo, con conseguente invito ad un tempo di impegno vigile e fruttuoso; le altre due domeniche sull'attesa del Natale (cio\u00e8 della celebrazione liturgica del mistero della nascita di Ges\u00f9, Figlio di Dio): non si recita il \"Gloria\" e il colore delle vesti e degli addobbi \u00e8 il viola, colore proprio dei tempi penitenziali, eccetto la terza domenica, detta \"Gaudete\", quando il viola pu\u00f2 essere attenuato con il rosa. All'interno dell'Avvento si celebra la solennit\u00e0 dell'Immacolata Concezione (8 dicembre).\nIl tempo di Natale si apre con la messa della Vigilia e si conclude la domenica del Battesimo di Ges\u00f9. Il Tempo di Natale si conclude con il ricordo del battesimo che Ges\u00f9 ricevette all'et\u00e0 di trent'anni da Giovanni il Battista. Dopo il Battesimo, Ges\u00f9 inizi\u00f2 la sua predicazione. Il colore delle vesti \u00e8 bianco.\nDopo la festa del Battesimo del Signore inizia il Tempo ordinario interrotto, dopo un breve periodo, dalla Quaresima, che comincia il mercoled\u00ec delle Ceneri.\nLa Quaresima, che dura quaranta giorni pi\u00f9 le domeniche interposte, \u00e8 un tempo di penitenza, di riflessione e di conversione. Il colore liturgico \u00e8 il viola, eccetto la quarta domenica detta \"Laetare\" quando il viola pu\u00f2 essere attenuato con il rosa, un'anticipazione della gioia pasquale e della speranza cristiana nell'imminenza del mistero della Pasqua.\nLa domenica delle Palme fa celebrare l'ingresso di Cristo a Gerusalemme, dando inizio, cos\u00ec, alla Settimana Santa, al cui interno (dal Venerd\u00ec Santo alla Domenica di Risurrezione) si inserisce il Triduo Pasquale, il periodo centrale dell'anno liturgico, in cui si celebra la morte e risurrezione di Ges\u00f9. Il triduo \u00e8 preceduto (Gioved\u00ec Santo) dalla Messa crismale in cattedrale, in cui il vescovo, insieme con tutti i sacerdoti, benedice gli olii santi usati per i Sacramenti dell'iniziazione cristiana (battesimo e cresima) e per i sacramenti dell'ordine e dell'unzione degli infermi. Durante la messa crismale vengono inoltre rinnovati dai sacerdoti gli impegni assunti il giorno dell'ordinazione presbiterale. La sera si celebra la Messa in Coena Domini, in cui si fa memoria dell'istituzione dell'eucaristia. Con il triduo pasquale si celebra la dolorosa Passione e la Morte di Cristo (Venerd\u00ec Santo), Ges\u00f9 nel sepolcro (Sabato Santo) e infine la domenica di Pasqua, la Risurrezione di Cristo, che \"sconfigge la morte e salva l'umanit\u00e0\".\nIl tempo di Pasqua, della durata di cinquanta giorni, si compone di sette settimane. \u00c8 incentrato sulla risurrezione di Ges\u00f9, sulle sue apparizioni, come testimonianza di fede dei primi discepoli. Si conclude con il ritorno di Ges\u00f9 Risorto al Padre (Ascensione 40 giorni dopo la pasqua, in Italia spostato alla sesta domenica) ed il dono dello Spirito Santo ai discepoli per continuare la missione di Ges\u00f9, mediante la testimonianza ed il dono della sua Parola e della sua Vita nei sacramenti (Pentecoste, settima domenica).\nDopo il tempo di Pasqua (colore bianco) ricomincia il Tempo ordinario (colore verde), chiamato anche Tempo \"per annum\", che nel rito attuale riunisce ci\u00f2 che prima della riforma liturgica era costituito da tre serie di domeniche, le domeniche dopo l'Epifania, il Tempo di Settuagesima e le domeniche dopo Pentecoste.\nIl Tempo ordinario \u00e8 il Tempo in cui Chiesa, animata e guidata da Cristo, lo annuncia, lo celebra, lo dona. Altri colori dei paramenti liturgici sono il rosso (nelle ricorrenze dei santi martiri) e il bianco (nelle ricorrenze che celebrano la Madonna e i santi non martiri, come i dottori della chiesa o i confessori). In alcuni santuari mariani nelle feste dedicate alla Madonna \u00e8 ammesso il colore azzurro.\nSacramenti.\nEucaristia.\nL'eucaristia \u00e8 il rinnovamento incruento del Sacrificio di Cristo sulla Croce, il memoriale della Pasqua di morte e risurrezione di Cristo, annuncio della sua venuta finale (parusia). Questo sacramento, secondo il dogma cattolico, rende realmente e sostanzialmente presente Ges\u00f9 Cristo: il suo corpo, il suo sangue, la sua anima e la sua divinit\u00e0.\nNel rito romano ci\u00f2 avviene durante e con celebrazione della Messa. La celebrazione eucaristica si compone di due parti principali e di alcuni riti: iniziale, di Comunione e di congedo. Il rito iniziale comincia con l'antifona d'ingresso, la processione del celebrante e dei ministri ed il segno della Croce. Segue il Confiteor, cio\u00e8 la confessione dei peccati, conclusa dalla litania del \"Kyrie eleison\". in seguito viene intonato l'inno \"Gloria in excelsis Deo\" (solo nei giorni festivi, ma non in Quaresima n\u00e9 in Avvento) e la Colletta, una preghiera recitata o cantata dal sacerdote che raccoglie le orazioni di tutti i fedeli ed introduce alla liturgia della Parola.\nLa liturgia della Parola consiste nella proclamazione (che \u00e8 molto pi\u00f9 di una semplice lettura) di brani tratti dalla Bibbia. La prima \u00e8 tratta dall'Antico Testamento. Segue il canto del salmo e la lettura dell'epistola, tratta dalle Lettere degli Apostoli. Viene cantato l'alleluia e poi il Vangelo, la terza lettura, viene letto o cantato da un diacono o da un sacerdote e ascoltato in piedi dall'assemblea. Dopo l'omelia del celebrante, si rinnova la professione di fede cantando il Credo, il simbolo niceno, segue la preghiera dei fedeli. La liturgia della Parola \u00e8 strutturata in modo dialogico: Dio parla rivolgendosi alla comunit\u00e0 dei credenti mediante le letture, la comunit\u00e0 risponde con il salmo responsoriale, il canto dell'Alleluia (prima della proclamazione del Vangelo), il Credo e la preghiera dei fedeli.\nSi entra cos\u00ec nella liturgia eucaristica, di cui la Liturgia della Parola \u00e8 preparazione. Inizia con la presentazione dei doni, che nei giorni di festa e solennit\u00e0 pu\u00f2 essere introdotta da una processione in cui alcuni fedeli portano all'altare il dono del pane e del vino ed il celebrante, a nome della comunit\u00e0, li offre a Dio perch\u00e9 diventino, per opera dello Spirito Santo, corpo e sangue di Cristo. La liturgia eucaristica continua con la preghiera eucaristica, preghiera rivolta a Dio in cui si fa memoria di un particolare evento della storia salvifica operata da Dio. La preghiera eucaristica segue un itinerario celebrativo segnato da alcune parti tra cui il Santo. Cuore della preghiera eucaristica \u00e8 la preghiera di consacrazione: \u00e8 ritenuta fondamentale, perch\u00e9 le parole che contiene sono state dette e sono state comandate di ripeterle direttamente da Ges\u00f9 nell'Ultima Cena. La preghiera eucaristica termina con una solenne preghiera (detta dossologia) in cui a Dio viene offerto e presentato, in atteggiamento di profonda lode e ringraziamento, non pi\u00f9 il pane ed il vino, ma Cristo stesso, presente nel segno del pane e del vino e della comunit\u00e0: \u00e8 l'offerta per eccellenza gradita a Dio. \u00c8 operata dal ministro ordinato e suggellata dall'Amen dei fedeli. Seguono i riti di comunione (tra cui la preghiera dell'Agnus Dei e la recita del Padre Nostro), la distribuzione ai fedeli dell'eucaristia. Dopo uno spazio di silenziosa preghiera segue il rito di congedo con la preghiera (postcommunio), la benedizione finale ed il mandato dallo spessore missionario.\nLiturgia precedente la riforma di Paolo VI.\nLa Messa tridentina deve il suo nome al mandato dato dal Concilio di Trento a papa Pio V di promulgare un nuovo Messale (1570), che in ogni caso prescrive una liturgia molto simile a quella anteriore al Concilio, che era regolata dagli \"Ordines Romani\", serie di libri liturgici di cui i pi\u00f9 antichi risalgono al VI secolo. Fu l'unica liturgia eucaristica del rito romano fino al 1965, quando papa Paolo VI introdusse il nuovo Messale successivo alla riforma liturgica voluta dal Concilio Vaticano II.\nServizi liturgici.\nI ruoli dei partecipanti, nelle due forme del rito, sono in gran parte gli stessi:\nCelebrazione eucaristica nel rito bizantino.\nI cattolici di rito bizantino celebrano l'eucaristia in una forma diversa e generalmente adottano la Divina Liturgia di san Giovanni Crisostomo, risalente al IV secolo. Presenta piccole differenze rispetto alla liturgia adottata dalla Chiesa ortodossa, come l'introduzione delle orazioni per il papa e la facolt\u00e0 di menzionare il Filioque nella recita del Credo.\nLiturgia delle ore.\nLa Liturgia delle ore costituisce la preghiera con la quale i fedeli del rito romano, e soprattutto i sacri ministri, santificano il corso del tempo della giornata.\n\u00c8 organizzata attorno ai salmi e a altre letture bibliche, alle quali si aggiungono preghiere nate nella tradizione della Chiesa cattolica.\nSi struttura attorno alle due ore principali delle Lodi mattutine e dei Vespri, che si recitano rispettivamente al mattino e alla sera. Le altre ore sono l'Ufficio delle letture, nel quale si fa una lettura pi\u00f9 abbondante della Bibbia e dei Padri della Chiesa, l'Ora media, a recitarsi a met\u00e0 della giornata, e la Compieta, che \u00e8 la preghiera prima del riposo notturno.\nRimane possibile recitare il Breviario romano in sostituzione della Liturgia delle ore.\nMusica per la liturgia.\nSecondo il Concilio Vaticano II nella liturgia della Chiesa di rito latino il gregoriano deve avere il posto principale nelle celebrazioni, anche se non si escludono altri generi di musica sacra, soprattutto la polifonia. L'organo a canne deve essere tenuto in particolare considerazione, per la sua capacit\u00e0 di dare splendore al culto ed elevare l'animo a Dio. Devono essere promosse le scholae cantorum in tutte le chiese e occorre conservare e incrementare il patrimonio tradizionale di musica sacra.\nTuttavia, nella reale vita liturgica della Chiesa lo spazio dedicato all'animazione musicale \u00e8 promosso principalmente da cori parrocchiali che usufruiscono liberamente del patrimonio di canti della Chiesa, specialmente di quelli diffusisi negli ultimi anni.\nGli altri riti della Chiesa cattolica (ad esempio il maronita) hanno i propri testi liturgici.\nTraduzioni.\nIl Lettera apostolica \"Magnum principium\" del 3 Settembre 2017 introduce l'interpretazione autentica del Codice di diritto canonico, in merito alla traduzione dei libri liturgici:\nIl documento stabilisce che le traduzioni dei libri liturgici nascano dalla collaborazione fiduciosa fra la Conferenze Episcopali e la Congregazione per il culto divino e la disciplina dei sacramenti, di concerto con le Conferenze Episcopali di regioni aventi la medesima lingua.\nLa Congregazione per il culto divino opera a titolo di Dicastero della Sede Apostolica costituito col \"compito di promuovere la Sacra Liturgia\".\nLa collaborazione fra le differenti Conferenze Episcopali e con la Sede Apostolica hanno il fine di garantire \"l'unit\u00e0 del Rito Romano\" e che ogni \"traduzione sia congruente con la sana dottrina\" della Chiesa Cattolica.\nA tal fine, ogni traduzione nelle singole lingue \u00e8 sottoposta ad un processo di revisione \"paritario\", attento e dettagliato, paragonabile a livello diocesano alla tradizione degli \"imprimatur\" dei libri ecclesiastici. L'approvazione spetta essenzialmente alle Conferenze Episcopali, in ottica sinodale."}
{"id": "1593379", "revid": "339392", "url": "https://it.wikipedia.org/wiki?curid=1593379", "title": "LegADue FIP 2005-2006", "text": ""}
{"id": "1593380", "revid": "149726", "url": "https://it.wikipedia.org/wiki?curid=1593380", "title": "Cingolati", "text": ""}
{"id": "1593382", "revid": "339392", "url": "https://it.wikipedia.org/wiki?curid=1593382", "title": "LegADue FIP 2006-2007", "text": ""}
{"id": "1593384", "revid": "339392", "url": "https://it.wikipedia.org/wiki?curid=1593384", "title": "LegADue FIP 2007-2008", "text": ""}
{"id": "1593385", "revid": "767487", "url": "https://it.wikipedia.org/wiki?curid=1593385", "title": "Alexander Thomson", "text": "\u00c8 noto anche come Alexander \u201cGreek\u201d Thomson per il suo stile neogreco, influenzato dall'opera del tedesco Karl Friedrich Schinkel.\nOper\u00f2 soprattutto a Glasgow dove, dopo la met\u00e0 dell'Ottocento, realizz\u00f2 le sue opere pi\u00f9 significative.\nAd esempio, la Caledonia Road Free Church (1856) e la St Vincent Street Church (1859) rappresentano originali composizioni derivate dall'architettura greca e caratterizzate da un vasto repertorio eclettico riconducibile persino al neoegizio.\nLa sua influenza tuttavia non raggiunse i contemporanei, ma alcuni critici hanno rilevato che l'architettura di Thomson potrebbe aver condizionato Frank Lloyd Wright, uno dei massimi progettisti del Novecento."}
{"id": "1593386", "revid": "69794", "url": "https://it.wikipedia.org/wiki?curid=1593386", "title": "LegADue", "text": ""}
{"id": "1593387", "revid": "1833487", "url": "https://it.wikipedia.org/wiki?curid=1593387", "title": "Zaio", "text": "Zaio \u00e8 una citt\u00e0 del Marocco, nella Provincia di Nador nella Regione Orientale.\nLa citt\u00e0 \u00e8 anche conosciuta come Zay\u016b, Zayu, Za\u00efo e Z\u0101y\u016b."}
{"id": "1593389", "revid": "767487", "url": "https://it.wikipedia.org/wiki?curid=1593389", "title": "Zeghanghane", "text": "Zeghanghane \u00e8 una citt\u00e0 del Marocco, nella provincia di Nador, nella Regione Orientale.\nLa citt\u00e0 \u00e8 anche conosciuta come Azgang\u0101n. La localit\u00e0 (il cui nome indigeno \u00e8 \"Zghenghen\"), popolata dagli Ayt Buyefrur, costituisce il punto di inchiesta n\u00b0 119 nell'\"Atlante linguistico del Rif\" (Lafkioui 2007)."}
{"id": "1593390", "revid": "287204", "url": "https://it.wikipedia.org/wiki?curid=1593390", "title": "Seleco", "text": ""}
{"id": "1593393", "revid": "1971044", "url": "https://it.wikipedia.org/wiki?curid=1593393", "title": "Belisario", "text": "Belisario intraprese la carriera militare giovanissimo, in qualit\u00e0 di soldato nel corpo di guardia dell'Imperatore Giustino I (518-527), per poi, scalando la struttura gerarchica dell'esercito bizantino, divenire \"magister militum\" (generale). Si distinse nella guerra iberica contro i Sasanidi, per poi salvare il trono dell'imperatore Giustiniano sedando con successo la rivolta di Nika (532). Successivamente, Giustiniano gli affid\u00f2 il comando delle sue grandi guerre di conquista in occidente: la prima, la guerra vandalica, combattuta contro il regno africano dei Vandali (533-534), la seconda, la guerra gotica, svoltasi nel regno d'Italia sotto il dominio degli Ostrogoti (535-540). Le due campagne ebbero buon esito: Belisario riusc\u00ec non solo a sottomettere tutto il Nord Africa e gran parte dell'Italia, ma anche a condurre il re vandalo Gelimero e il re goto Vitige in catene ai piedi di Giustiniano. In seguito alla vittoria africana, Giustiniano gli concesse il trionfo e l'onore del consolato per l'anno 535. Richiamato a Costantinopoli, fu inviato in Oriente contro i Persiani.\nDopo due anni di guerra contro i Sasanidi, Belisario venne inviato per la seconda volta in Italia (544). A causa della scarsit\u00e0 di uomini e mezzi fornitigli da Giustiniano, non riusc\u00ec per\u00f2 a contrastare efficacemente il nuovo re dei Goti Totila, che era riuscito a riconquistare gran parte della penisola. Tornato a Costantinopoli nel 548, ricopr\u00ec negli anni successivi alcuni incarichi di tipo religioso venendo inviato presso il Papa per cercare di convincerlo ad accettare la politica religiosa dell'imperatore (Tre Capitoli). Nel 559 fu di nuovo utile all'Impero riuscendo, alla testa di un esercito formato per lo pi\u00f9 da contadini, a scacciare un'orda di barbari che stava devastando la Tracia mettendo in grande pericolo Costantinopoli.\nNonostante il suo notevole contributo alla difesa dell'Impero, Belisario cadde pi\u00f9 volte in disgrazia con l'imperatore: accusato di tradimento, venne per\u00f2 ogni volta riabilitato. Secondo una leggenda che prese vigore nel medioevo, Giustiniano avrebbe ordinato di accecarlo, riducendolo ad un mendicante, e lo avrebbe condannato a chiedere l'elemosina per le vie di Costantinopoli, oppure, secondo una variante, presso la Porta Pinciana di Roma. Sebbene la maggioranza degli storici moderni non dia credito alla leggenda, la storia della cecit\u00e0 divenne un soggetto popolare per i pittori del XVIII secolo. Divenne uso comune rievocare il nome di Belisario per ricordare (e condannare) l'ingratitudine mostrata da alcuni sovrani nei confronti dei loro servitori.\nBiografia.\nGiovent\u00f9.\nBelisario nacque molto probabilmente a \"Germana\" o \"Germania\" (l'odierna Sapareva banja, in Bulgaria), una citt\u00e0 della Mesia Superiore, situata presso il confine della stessa con le altre province romano-orientali della Tracia e della \"Macedonia II Salutaris\", in una modesta famiglia romanizzata di stirpe illirica o trace. Serv\u00ec sotto le armi sin da ragazzo, prestando servizio nelle file del corpo di guardia personale dell'Imperatore Giustino I.\nSpos\u00f2 Antonina, figlia di un auriga e di un'attrice. Ebbe da lei una figlia, Giovannina. Belisario aveva anche un figliastro, Fozio, nato dal precedente matrimonio di Antonina. Si pu\u00f2 dedurre che avesse anche una figliastra dal fatto che Antonina avesse un genero di nome Ildigero: il fatto che Ildigero fosse genero di Antonina implica, infatti, che avesse sposato una delle sue figlie, che per\u00f2 \u00e8 certo che non fosse Giovannina; ci\u00f2, unito all'affermazione di Procopio secondo il quale Antonina ebbe molti figli prima del matrimonio con Belisario, conferma l'esistenza implicita di una figliastra.\nGuerra iberica.\nLe sue prime campagne militari avvennero intorno al 526, quando, insieme al suo collega Sitta, condusse i suoi uomini a compiere un'incursione nell'Armenia persiana, dalla quale si ritirarono con un consistente bottino e con molti prigionieri. Una seconda campagna in Armenia, avvenuta poco tempo dopo, fu invece fallimentare, dato che le truppe di Belisario e Sitta vennero sconfitte dalle truppe sasanidi condotte da Narsete Persarmeno e Arazio, che peraltro dopo non molto tempo sarebbero passate dalla parte bizantina. Nel 527 Belisario fu nominato \"Dux Mesopotamiae\" con sede a Dara.\nUno dei suoi primi incarichi fu quello di costruire una fortezza a Mindouos per ordine del nuovo imperatore Giustiniano I (succeduto in quell'anno a Giustino I), ma non fu possibile portare a termine i lavori di fortificazione a causa dell'intervento di truppe sasanidi, che sconfissero le truppe di Belisario e rasero al suolo la fortificazione. Anche Zaccaria Scolastico parla di questa battaglia (avvenuta a nord di Nisibi), ma, insieme a Giovanni Malala, afferma che, prima ancora di questa sconfitta, Belisario perse una battaglia contro i Persiani a Tanurin (a sud di Nisibi), di cui Procopio non parla. Gli studiosi ritengono che avvennero due battaglie distinte, e che Procopio abbia fatto confusione tra le due battaglie, attribuendo erroneamente alcuni eventi della battaglia di Tanurin a quella di Mindouos.\nSecondo il resoconto di Zaccaria Scolastico, l'esercito bizantino, posto sotto il comando di Belisario, di Cutzes (fratello di Buze), Basilio, Vincenzo, e altri comandanti, e rinforzato dagli alleati Saraceni condotti da Atafar, marci\u00f2 attraverso il deserto di Thannuris (Tanurin) per confrontarsi con i Persiani; quando i Persiani ne vennero a conoscenza, escogitarono un tranello, in cui l'esercito bizantino cadde in pieno, subendo perdite considerevoli: entrando nelle trincee persiane a tutta velocit\u00e0, i Bizantini caddero nelle buche allestite dai difensori, venendo presi prigionieri. Cutzes fu cos\u00ec ucciso. Nella battaglia cadde anche il comandante saraceno Atafar, mentre tentava la fuga. Solo i cavalieri riuscirono a fuggire a Dara con Belisario, mentre i fanti furono o massacrati o fatti prigionieri. Poich\u00e9 Procopio accusa Buze e Cutzes di essere stati troppo \u00abimprudenti nello scontrarsi con il nemico\u00bb, \u00e8 possibile che la colpa della sconfitta fu attribuita soprattutto a loro, poich\u00e9 avevano fatto cadere i loro soldati nella trappola persiana per eccesso di imprudenza, mentre Belisario non sembrerebbe aver ricevuto rimproveri per il suo operato. Sempre Zaccaria Scolastico, nello stesso capitolo, scrive che Belisario era un generale incorruttibile e non permetteva al suo esercito di commettere violenze ai danni dei contadini; inoltre, ci informa che all'epoca Belisario aveva al suo seguito Salomone, un eunuco proveniente dalla fortezza di Edribath, da cui veniva consigliato.\nNel 529 ottenne la prestigiosa carica militare di \"magister militum per Orientem\" e ricevette l'ordine di marciare contro i Persiani. Belisario, allestito un esercito poderoso, si rec\u00f2 a Dara insieme al \"magister officiorum\" Ermogene, che lo assistette nell'organizzazione delle truppe; qui ricevette la notizia che i Persiani intendevano prendere d'assalto proprio la citt\u00e0 di Dara. Era il giugno 530. Il comandante persiano era talmente sicuro della propria vittoria che il giorno precedente alla battaglia invi\u00f2 a Belisario un messaggio sfrontato nel quale gli chiedeva di preparargli il bagno per il giorno successivo, certo che sarebbe riuscito a penetrare nelle mura. Belisario aveva invece ben allestito le difese, facendo scavare intorno alla citt\u00e0 un alto fossato dotato di parecchie uscite, il cui scopo era di ostacolare la mobilit\u00e0 della cavalleria che costituiva uno dei punti di forza dell'esercito persiano. Belisario aveva a disposizione soldati, e si trovava pertanto in inferiorit\u00e0 numerica rispetto all'armata persiana che poteva contare su uomini. Anche in virt\u00f9 di ci\u00f2, nonch\u00e9 in conformit\u00e0 al suo credo tattico, Belisario combatt\u00e9 una battaglia principalmente difensiva, studiando nei minimi dettagli un piano che potesse garantirgli con un alto grado di probabilit\u00e0 la vittoria: il fossato fu scavato in modo tale da favorire che la battaglia prendesse la direzione prevista dal generale e che le mosse dei Persiani fossero costrette e quindi prevedibili.\nDopo aver respinto un primo assalto persiano, il terzo giorno la battaglia entr\u00f2 nella fase decisiva. Belisario aveva previsto che i Persiani avrebbero probabilmente attaccato a mezzogiorno, sperando di trovare l'esercito bizantino intento nel pasto e quindi impreparato, e in questo modo riusc\u00ec a sventare il piano persiano. Inoltre, Belisario accett\u00f2 il suggerimento del comandante degli Eruli, Faras, di nascondere gli Eruli dietro una collina in modo che nel momento pi\u00f9 opportuno assalissero da dietro il nemico, e questo accorgimento si rivel\u00f2 determinante: dopo le prime fasi equilibrate dello scontro, caratterizzato dal lancio di dardi e di lance, avvenne l'attacco a sorpresa degli Eruli posizionati dietro la collina, che mise in seria difficolt\u00e0 i Persiani; dopo che l'esercito sasanide ebbe gi\u00e0 perso tremila uomini, il comandante persiano decise di spostare gli \"Immortali\" (il corpo di guardia personale del re persiano), fino a quel momento mantenuti in riserva, nell'ala sinistra e ordin\u00f2 loro di caricare l'ala destra bizantina; dopo alcuni successi iniziali, l'ala sinistra persiana fu messa in fuga dai soldati che fino a quel momento si erano tenuti inoperosi dentro il fossato; l'esercito persiano batt\u00e9 allora in ritirata e, nel corso della loro fuga, altri soldati persiani perirono inseguiti dall'esercito di Belisario. Belisario era riuscito cos\u00ec a difendere l'importante fortezza di Dara dall'assalto nemico.\nNella primavera del 531 un esercito di cavalieri persiani condotto da Azarete e rafforzato dagli alleati Lakhmidi condotti dal loro capo Alamundaro (al-Mundhir), invase il territorio bizantino, non attraversando per\u00f2, come nelle precedenti scorrerie, la Mesopotamia, bens\u00ec la Commagene: il loro obbiettivo era saccheggiare le citt\u00e0 siriane e soprattutto la pi\u00f9 importante di esse, Antiochia. Belisario, dopo una iniziale esitazione sul da farsi, decise di andare incontro all'invasore alla testa di un esercito di soldati, ma al contempo non trascur\u00f2 di munire di adeguati presidi le fortezze della Mesopotamia in modo che non rimanessero esposte, prive di difese, a un'eventuale incursione a sorpresa per mano di un'altra armata persiana. I Persiani, ritenendo poco prudente affrontare in battaglia l'esercito bizantino, superiore numericamente, decisero allora di ritirarsi dalla zona; parimenti anche il generale bizantino riteneva contrario al suo credo tattico rischiare uno scontro in campo aperto contro un nemico che si stava gi\u00e0 ritirando, e si accontent\u00f2 di affrettare la loro ritirata inseguendoli ma prestando attenzione a non raggiungerli.\nDopo molti giorni di cammino, i Persiani erano ormai giunti nei pressi di \"Callinicum\", citt\u00e0 nei pressi dell'Eufrate, prossimi ad attraversare il fiume per ritornare in territorio persiano; ma Belisario, che si trovava in quel momento nella citt\u00e0 di S\u016bra, si trov\u00f2 di fronte all'insubordinazione delle truppe, che intendevano imprudentemente rischiare una battaglia in campo aperto contro un nemico che si stava gi\u00e0 ritirando. Secondo la versione di Procopio, il condottiero avrebbe tentato di persuadere i suoi soldati che non fosse opportuno affrontare un pericolo non necessario, dato che i Persiani stavano gi\u00e0 battendo in una ritirata affrettata e di conseguenza, \u00abse li costringiamo contro la loro volont\u00e0 ad abbandonare il loro proposito di ritirarsi ed a venire a battaglia con noi, non otterremo alcun vantaggio se vinceremo (perch\u00e9, del resto, uno dovrebbe sconfiggere un fuggitivo?), mentre se dovessimo perdere, cosa che pu\u00f2 accadere, noi saremo privati della vittoria che ora abbiamo ottenuto, non essendone derubati dal nemico, ma avendola gettata via noi stessi, ed inoltre abbandoneremo la terra dell'imperatore aperta in futuro agli attacchi del nemico senza difensori\u00bb. I soldati, tuttavia, non furono convinti dal discorso di Belisario, il quale, perso il controllo delle proprie truppe, fu costretto ad acconsentire alle loro richieste di scontrarsi in battaglia.\nLa conseguente battaglia di Callinicum, combattuta il giorno di Pasqua (19 aprile 531), fu decisa in favore dei Persiani dalla fuga dal campo di battaglia, conseguente a una carica dell'esercito persiano, delle truppe ghassanidi facenti parte dell'esercito bizantino, che mise scompiglio nell'esercito di Belisario; in breve tempo la cavalleria, messa in enormi difficolt\u00e0, fu costretta alla fuga, lasciando la sola fanteria a combattere; quest'ultima, disponendosi in una particolare formazione a testuggine, detta \"fulcum\", riusc\u00ec comunque a reggere agli attacchi persiani fino all'arrivo della notte, quando entrambe le armate si ritirarono; l'esercito bizantino riusc\u00ec a fuggire su un'isola sull'Eufrate grazie alla previdenza di Belisario che aveva fatto disporre numerose imbarcazioni sul fiume. La battaglia era cos\u00ec terminata con una sconfitta per i Bizantini, i quali erano tuttavia riusciti a infliggere pesanti perdite all'esercito persiano. Le perdite subite nel corso della battaglia costarono caro sia a Belisario che al generale persiano Azarete: il primo fu rimosso dal comando dell'esercito d'Oriente e richiamato a Costantinopoli, mentre il secondo, al ritorno a Ctesifonte, cadde in disgrazia presso il re persiano, giacch\u00e9 non solo non aveva conquistato nessuna fortezza ma aveva subito anche pesanti perdite nella battaglia contro Belisario.\nLe cause della sconfitta subita vanno ricercate soprattutto nel fatto che Belisario, a differenza di Dara, non ebbe la possibilit\u00e0 e il tempo di studiare attentamente il campo di battaglia o di prendere misure tali da aumentare le possibilit\u00e0 di vittoria, per esempio riducendo la mobilit\u00e0 della cavalleria persiana (come aveva fatto con il fossato che aveva fatto scavare a Dara); inoltre, mentre a Dara, Belisario, essendo su una collina, era in una posizione tale da fargli avere una visione complessiva del campo di battaglia e dell'andamento dello scontro e da permettergli di dare ordini opportuni e tempestivi ai suoi soldati, a \"Callinicum\" non ebbe tale possibilit\u00e0. Belisario, ad ogni modo, combatt\u00e9 ancora una volta una battaglia principalmente difensiva.\nLe fonti divergono sulle responsabilit\u00e0 di Belisario: Procopio afferma che Belisario sarebbe rimasto sul campo di battaglia fino alla fine dello scontro, mentre al contrario Giovanni Malala lo accusa di essere fuggito vilmente abbandonando la fanteria. Non \u00e8 da escludere che Procopio possa aver mentito su questo punto, per ridurre le responsabilit\u00e0 di Belisario, anche perch\u00e9 lo stesso storico di Cesarea omette opportunamente l'inchiesta condotta da Costanziolo. L'inchiesta indag\u00f2 sulle responsabilit\u00e0 di Belisario sulle sconfitte a Tanurin e a \"Callinicum\" e il generale si difese attribuendo la sconfitta di \"Callinicum\" all'insistenza dei soldati a combattere una battaglia non necessaria, versione confermata da Ermogene che intervenne in sua difesa; alla fine Belisario fu prosciolto dalle accuse, ma fu comunque rimosso dal comando dell'esercito d'Oriente e richiamato a Costantinopoli. La sconfitta subita, in ogni modo, non ebbe per Bisanzio effetti negativi a lungo termine, dato che gli stessi vincitori persiani, oltre a non aver conquistato alcuna citt\u00e0, avevano subito pesanti perdite. Nel 532, con la stipula della cosiddetta \u00abpace eterna\u00bb tra Giustiniano e il nuovo sovrano persiano Cosroe I, ebbe termine la guerra iberica.\nRivolta di Nika.\nL'11 gennaio 532 aveva un ruolo da ufficiale quando, all'inaugurazione dei giochi di Costantinopoli, scoppi\u00f2 la rivolta di Nika; essa prese spunto dalle rivalit\u00e0 presenti fra le diverse tifoserie nelle corse dei carri al Circo. I disordini che ne scaturirono durarono sei giorni, ed arrivarono quasi a rovesciare il trono dell'imperatore Giustiniano I; i ribelli avevano proclamato imperatore Ipazio, nipote dell'imperatore Anastasio (491-518), e Giustiniano, ormai sfiduciato, aveva deciso di abbandonare il trono e la capitale; tuttavia un discorso di Teodora, nel quale l'Augusta dichiarava di preferire la morte all'esilio e alla perdita della dignit\u00e0 regale, fu sufficiente a convincere l'Imperatore a non arrendersi; egli dunque ordin\u00f2 a Belisario e al \"magister militum per Illyricum\", Mundo, di reprimere nel sangue la rivolta. L'impresa ebbe successo, come narra Procopio:\nCampagna d'Africa.\nLe sue capacit\u00e0 gli valsero il comando di una imponente spedizione contro il regno dei Vandali, organizzata nel 533-534. Sui motivi che spinsero Giustiniano ad affidare il comando proprio a Belisario \u00e8 possibile formulare solo ipotesi. Belisario era stato appena prosciolto dall'inchiesta che aveva indagato sulle sue responsabilit\u00e0 nella sconfitta di \"Callinicum\", e inoltre aveva dimostrato la propria fedelt\u00e0 nella repressione della rivolta di Nika; e, anche se non era riuscito sempre vittorioso contro i Persiani, nella battaglia di Dara aveva dimostrato delle indubbie potenzialit\u00e0, che potrebbero aver spinto Giustiniano a rinnovargli la fiducia; inoltre, non \u00e8 da escludere che nella scelta di Giustiniano influisse anche il fatto che, a differenza della maggioranza degli altri ufficiali (che erano di madrelingua greca), Belisario fosse di madrelingua latina, e che quindi potesse accattivarsi con maggiore probabilit\u00e0 il favore delle popolazioni native dell'Africa che parlavano appunto il latino. Comunque siano andate le cose, il generale riottenne la carica di \"magister militum per Orientem\", anche se non \u00e8 nota la data della sua riassunzione (\u00e8 attestato detenere di nuovo questa carica a partire dal febbraio 533), e con tale titolo allest\u00ec i preparativi per la spedizione contro i Vandali. L'Imperatore gli diede inoltre pieni poteri, conferendogli inoltre un nuovo titolo, equivalente a quello di \"Imperator\", che Procopio denomina \"strategos autokrator\" (\"generalissimo\"). I Bizantini, all'interno del progetto di Giustiniano di recuperare l'egemonia imperiale romana sulle regioni del Mediterraneo (\"Renovatio Imperii\"), possedevano motivazioni sia politiche, sia militari per imbastire e implementare un tale piano di conquista. Il re vandalo Ilderico, favorevole all'autorit\u00e0 di Costantinopoli, era stato deposto e assassinato dall'usurpatore Gelimero, fornendo a Giustiniano un pretesto legale per intervenire. In ogni caso Giustiniano ambiva al controllo del territorio dei Vandali nel Nord Africa, vitale per garantire ai Bizantini l'accesso al Mediterraneo occidentale.\nNel giugno del 533 Belisario salp\u00f2 per l'Africa: dopo una sosta in Sicilia, il 31 agosto 533, sbarc\u00f2 nella citt\u00e0 di Leptis Magna (nell'odierna Libia), a partire dalla quale marci\u00f2 lungo la costa verso la capitale dei Vandali, Cartagine. I Bizantini furono favoriti da rivolte contro la dominazione vandalica scoppiate in Tripolitania e in Sardegna, che ottennero ben presto il sostegno imperiale e che costrinsero i Vandali a dividere le loro forze su pi\u00f9 fronti. Inoltre il grosso della flotta vandalica, contenente soldati, era partita per reprimere la rivolta in Sardegna, mentre una buona parte dell'esercito vandalico, alla testa di re Gelimero, era impegnato in Bizacena a combattere contro i Mauri. Approfittando del fatto che la potente flotta vandalica fosse in quel momento impegnata a reprimere la rivolta in Sardegna, i Bizantini riuscirono a sbarcare in Africa senza difficolt\u00e0, marciando rapidamente verso Cartagine. Durante l'avanzata Belisario, determinato a non alienarsi l'appoggio dei Romani dell'Africa, pun\u00ec prontamente alcuni soldati rei di aver commesso violenze ai loro danni al fine di disincentivarne la reiterazione. La fermezza del generale nel far rispettare la disciplina diede i suoi frutti, e fino alla fine del conflitto i suoi soldati si astennero dal molestare le popolazioni locali di lingua latina.\nA dieci miglia da Cartagine, le forze di Gelimero (che aveva appena ucciso Ilderico) e quelle bizantine si scontrarono nella battaglia di Ad Decimum il 13 settembre 533. Gelimero aveva intenzione di attaccare contemporaneamente su tre lati con tre differenti armate l'esercito bizantino proprio laddove la strada si restringeva, togliendo cos\u00ec al nemico ogni via di fuga. Il piano era ingegnoso ma la mancanza di coordinazione tra le tre armate vandale e il fatto che Belisario avesse mandato in avanguardia alcuni contingenti per ridurre il rischio di imboscate lo fecero fallire. Le armate vandaliche di Ammata e Gibamundo, poco consistenti, si imbatterono infatti in due reggimenti bizantini mandati in avanguardia e furono da essi messi in fuga. Nel frattempo Belisario, disprezzando la propria fanteria, aveva deciso di non utilizzarla nello scontro con i Vandali, collocandola in un accampamento fortificato. Decise poi di inviare in avanguardia i \"Foederati\", ma costoro si imbatterono nell'esercito di Gelimero e furono da essi messi in fuga. I Bizantini rischiarono la sconfitta, ma Gelimero fu distratto dalla notizia della morte di suo fratello in battaglia, e non si cur\u00f2 di inseguire i fuggitivi, perdendo una notevole opportunit\u00e0. Lo sbandamento che segu\u00ec consent\u00ec all'esercito del generale bizantino di ricompattarsi, di vincere la battaglia e di conquistare Cartagine. Vi fece il suo ingresso trionfale domenica 15 ottobre 533, accompagnato dalla moglie Antonina, avendo scelto di risparmiare Cartagine dal saccheggio e dal massacro.\nBelisario provvedette immediatamente a riparare le mura della citt\u00e0 per renderla in grado di sostenere un possibile assedio. Nel frattempo Gelimero, fuggito nella pianura di \"Bulla Regia\", richiam\u00f2 l'esercito di suo fratello Zazo, che aveva appena represso la rivolta in Sardegna, e, rinforzato dalle sue truppe, marci\u00f2 verso Cartagine. Tagli\u00f2 l'acquedotto e blocc\u00f2 l'arrivo di rifornimenti nella citt\u00e0, sperando di prenderla per fame. A met\u00e0 dicembre Belisario decise di porre fine alla guerra marciando contro l'esercito di Gelimero, accampato a Ticameron. Belisario ancora una volta lasci\u00f2 indietro la fanteria, combattendo unicamente con la cavalleria; la fanteria arriv\u00f2 sul campo di battaglia unicamente a battaglia gi\u00e0 decisa. Dopo ripetute cariche, i cavalieri corazzati bizantini riuscirono a rompere le linee nemiche, provocando la fuga dei Vandali e saccheggiando il loro accampamento. Belisario tuttavia stent\u00f2 a riportare la disciplina nel suo esercito, intento a razziare l'accampamento vandalo, e temette che i Vandali ne avrebbero approfittato per attaccarli; ci\u00f2 tuttavia non si verific\u00f2. Gelimero fugg\u00ec sul Monte Papua, dove avvenne la sua resa, all'inizio del 534. Le province del Nord Africa, la Sardegna, la Corsica e le Isole Baleari ritornarono cos\u00ec sotto il dominio romano.\nAnche se \u00e8 degno di nota il fatto che Belisario fosse riuscito a conquistare l'Africa ai Vandali con la sola cavalleria, e quindi con meno di diecimila soldati, non va tuttavia trascurato che nei momenti decisivi di entrambe le battaglie i comandanti vandali diedero libert\u00e0 di iniziativa ai Bizantini, e che l'esito vittorioso, soprattutto nella battaglia di Ad Decimum, fosse dovuto in larga parte alla fortuna. Il re vandalo aveva pianificato attentamente l'imboscata da tendere ai Bizantini ad \"Ad Decimum\", e l'esito dello scontro sarebbe risultato molto probabilmente in favore dei Vandali se solo ci fosse stata una maggiore coordinazione delle forze vandale, che invece non attaccarono con il giusto tempismo. Inoltre, se Gelimero non fosse rimasto sconvolto per la perdita del fratello Ammata, e avesse inseguito immediatamente l'esercito di Belisario, i Vandali avrebbero potuto vincere la battaglia. Va tuttavia riconosciuto a Belisario il merito di non aver perso la calma e la capacit\u00e0 di giudizio nel corso di una battaglia in cui a un certo punto era stato sull'orlo della sconfitta e di aver saputo sfruttare le opportunit\u00e0 che gli si erano presentate per far volgere la battaglia a suo favore. Anche nella battaglia di Ticameron Belisario commise l'errore di non tenere unite le truppe a propria disposizione, lasciando indietro la fanteria, che disprezzava, e combattendo unicamente con la cavalleria. Belisario, inoltre, non riusc\u00ec a mantenere in ordine le truppe mentre razziavano l'accampamento nemico dopo la vittoria. Se i Vandali, invece di fuggire, si fossero resi conto dello stato di disordine dell'esercito bizantino mentre saccheggiava il loro accampamento e lo avessero attaccato, avrebbero potuto capovolgere l'esito della battaglia. Tuttavia, anche se Belisario fu assistito dalla fortuna e da alcuni errori di valutazione di re Gelimero, che non riusc\u00ec a sfruttare le opportunit\u00e0 che gli si erano presentate, \u00e8 indubbio che ebbe notevoli meriti nel mantenere la coesione e la disciplina nel proprio esercito eterogeneo, costituito in buona parte da alleati barbari.\nTuttavia i successi di Belisario suscitarono l'invidia dei sottufficiali, che diffusero la voce, giunta anche alla corte di Giustiniano, che il condottiero aspirasse al trono d'Africa; Giustiniano, nell'ordinargli di spedire a Costantinopoli i proventi della conquista e i prigionieri di guerra, tra cui spiccava il re vandalo Gelimero, lo pose di fronte a una scelta: o ritornare immediatamente a Costantinopoli o rimanere in Africa. Il generale, venuto a conoscenza delle voci infamanti sul proprio conto, decise di ritornare immediatamente a Costantinopoli per non rinfocolare i sospetti. Un ritorno cos\u00ec rapido alla capitale persuase Giustiniano dell'infondatezza delle accuse a carico del generale e concesse a Belisario il trionfo. Era la prima volta dai tempi di Augusto che un cittadino privato riceveva tale onore. La processione trionfale part\u00ec dalla casa di Belisario e si diresse verso l'ippodromo, dove il comandante vittorioso si sarebbe prostrato di fronte a Giustiniano e all'imperatrice Teodora. Al conquistatore dell'Africa non venne per\u00f2 concesso l'uso di un carro trainato da elefanti, come in un trionfo normale; egli marci\u00f2 a piedi alla testa dei suoi compagni; immediatamente dopo seguivano le prede di guerra e subito dopo i prigionieri vandali; tra questi, era facilmente distinguibile il loro re, Gelimero, vestito di porpora. Arrivato all'ippodromo, Belisario si prostr\u00f2 di fronte ai sovrani.\nNel 535 venne nominato console.\nPrima campagna d'Italia.\nConquista della Sicilia e ribellione in Africa (535-536).\nGiustiniano, nel tentativo di restaurare quanto pi\u00f9 possibile dell'Impero romano d'Occidente, nel 535 affid\u00f2 a Belisario, console per quell'anno, il comando della spedizione per la riconquista della Sicilia e dell'Italia contro gli Ostrogoti. Ancora una volta, Belisario ricevette pieni poteri, come conferma anche il fatto che Procopio lo definisca \"strategos autokrator\" (che potrebbe essere tradotto con \"generalissimo\"). Belisario salp\u00f2 per l'Italia alla testa di cavalieri e di fanti. Belisario ricevette l'ordine da Giustiniano di fingere che la propria flotta fosse in realt\u00e0 diretta a Cartagine, ma, una volta giunto in prossimit\u00e0 della Sicilia, avrebbe dovuto simulare uno sbarco tecnico sull'isola; una volta sbarcato, avrebbe dovuto tentare di conquistare l'isola e, in caso di fallimento, reimbarcarsi per Cartagine. Il generale bizantino conquist\u00f2 in breve tutta la Sicilia. In particolare, la conquista di Palermo venne raggiunta grazie ad un'astuzia: le scialuppe vennero issate con funi e carrucole fino alla cima degli alberi delle navi, e furono stipate di arcieri, che da quella posizione dominante sovrastavano le mura della citt\u00e0. Entrato a Siracusa, Belisario, per celebrare il suo ultimo giorno da console, distribu\u00ec medaglie d'oro alla plebe che, essendo scontenta della dominazione gota, lo aveva accolto da liberatore. Belisario svern\u00f2 a Siracusa, nel palazzo degli antichi re della citt\u00e0.\nIn primavera fu per\u00f2 costretto ad interrompere la sua avanzata in Italia per recarsi in Africa a sedare una grave rivolta dell'esercito africano, che aveva costretto il \"magister militum Africae\" Salomone a fuggire a Siracusa per implorare l'intervento di Belisario. Giunto a Cartagine con soldati, mise subito in fuga i ribelli, comandati da Stoza, che la stavano assediando; tuttavia, prima di ottenere una vittoria definitiva sui rivoltosi, venne richiamato in Sicilia per sedare un'altra rivolta scoppiata in sua assenza. La rivolta in Africa venne poi sedata definitivamente dal cugino di Giustiniano, Germano.\nNel frattempo, il Re dei Goti Teodato, temendo di seguire la sorte di Gelimero, accett\u00f2 di cedere all'Impero d'Oriente la Sicilia e sembrava addirittura disposto a cedere l'Italia intera ai Bizantini in cambio di una pensione di libbre d'oro. Tuttavia la notizia della sconfitta inflitta ai Bizantini in Dalmazia indusse Teodato a rivalutare tale scelta e a respingere gli ambasciatori bizantini a lui inviati per concludere la pace. La guerra di conseguenza continu\u00f2.\nPresa di Napoli e Roma (536-537).\nBelisario, dopo aver atteso l'esito delle trattative tra Teodato e l'Imperatore, ricevette l'ordine di invadere anche la penisola italiana; salpando da Messina, fece rotta verso Reggio Calabria, dove era pronto ad attenderlo un esercito goto sotto il comando del genero di Teodato, Ebrimuth, il quale, tuttavia, non oppose resistenza e disert\u00f2. Belisario avanz\u00f2 rapidamente verso Napoli, non trovando quasi alcuna opposizione: gli abitanti, scontenti del malgoverno goto, si arresero facilmente ai Bizantini, adducendo come pretesto il cattivo stato delle mura.\nSotto il comando di Belisario, la cui tattica era basata sulla guerra di posizione, i Bizantini evitavano per quanto possibile lo scontro in campo aperto con il nemico, cercando piuttosto di logorarlo con azioni di guerriglia; inoltre assediavano e conquistavano sistematicamente tutti i centri fortificati che incontravano sul loro cammino, per non correre il rischio di essere attaccati alle spalle da eserciti ostili. La conquista delle citt\u00e0 costiere poteva risultare essenziale per garantire il rifornimento (tramite la flotta) all'esercito imperiale, ma i centri conquistati potevano essere utilizzati anche per logorare l'esercito nemico assediante con piccole sortite fuori le mura.\nDurante l'assedio di Napoli, Belisario diede udienza ai deputati del popolo, che lo esortarono a cercare il re goto, vincerlo, e dopo rivendicare come proprie Napoli e le altre citt\u00e0, invece di perdere tempo ad assediarla. Il discorso non convinse Belisario che, sulla base della propria strategia militare, era ben deciso a conquistare tutte le fortezze lungo il tragitto, per non lasciarsi eserciti ostili alle spalle. Dopo alcune fallimentari negoziazioni, Belisario cominci\u00f2 l'assedio, tagliando l'acquedotto; ma la citt\u00e0, dotata di buone mura, resistette a numerosi assalti, in cui l'esercito imperiale sub\u00ec perdite non trascurabili. Dopo venti giorni di assedio, Belisario, impaziente di marciare contro Roma, era sul punto di rinunciare alla presa di Napoli, quando un isaurico facente parte dell'esercito bizantino rifer\u00ec al suo generale della possibilit\u00e0 di aprirsi un passaggio per entrare in citt\u00e0 attraverso l'acquedotto; fu in questo modo che la notte successiva 400 soldati bizantini riuscirono nell'impresa di penetrare in citt\u00e0 e di aprire le porte ai loro compagni. I soldati, fatta irruzione a Napoli, non mancarono di commettere uccisioni, e gli alleati Unni si distinsero particolarmente in questo; Belisario, per\u00f2, riusc\u00ec a fermare la strage in corso, ordinando ai suoi soldati di impadronirsi di tutto l'oro e l'argento della citt\u00e0, premio per il loro valore, ma di risparmiare gli abitanti, che erano cristiani come loro. I napoletani uccisi prima che le parole di Belisario riuscissero a fermare i soldati dovettero essere comunque molti, se si vuole prestare fede a una tarda fonte che sostiene che, in seguito al sacco, la citt\u00e0 dovette essere ripopolata con persone provenienti dall'Africa, dalla Sicilia e dall'Italia Meridionale.\nNel frattempo i Goti di Roma e della provincia di \"Campania\", delusi per l'inazione di Teodato, lo detronizzarono e lo uccisero, eleggendo come suo successore Vitige, un guerriero distintosi nelle campagne militari contro i Gepidi. Belisario, dopo aver fatto fortificare Cuma e Napoli, si diresse verso Roma dove, nel dicembre 536, venne acclamato come un liberatore, e gli furono aperte le porte nonostante la presenza della guarnigione ostrogota in citt\u00e0. Il Capitano della guarnigione gota, Leutari, venne inviato a Costantinopoli per consegnare le chiavi della Citt\u00e0 Eterna a Giustiniano. La liberazione di Roma dai Goti venne festeggiata con i \"Saturnalia\", e ad essa fecero subito seguito la sottomissione di citt\u00e0 come Narni, Perugia e Spoleto.\nAssedio di Roma (537-538).\nBelisario era tuttavia consapevole che ben presto avrebbe dovuto subire la controffensiva gota, condotta da re Vitige, volta a riconquistare la Citt\u00e0 Eterna. Il generale, una volta insediatosi nella \"Domus Pinciana\", all'estremo nord di Roma, diede subito l'ordine affinch\u00e9 venissero rinforzate le fortificazioni della citt\u00e0 e prese provvedimenti affinch\u00e9 l'Urbe fosse rifornita di grano dalla Sicilia. Nel frattempo Vitige, con il grosso del proprio esercito (Procopio fornisce la cifra iperbolica e inattendibile di soldati, mentre in realt\u00e0 probabilmente disponeva solo di circa uomini), si diresse verso Roma per stringerla d'assedio. Belisario richiam\u00f2 allora i due generali inviati in Tuscia, Bessa e Costantino, ordinando loro di evacuare tutte le fortezze di quella regione ad eccezione di Narni, Spoleto e Perugia - essenziali per il controllo della Via Flaminia - e di ritornare a Roma.\nBelisario, inoltre, tent\u00f2 di rallentare l'avanzata di Vitige facendo edificare, in corrispondenza del ponte Salario, un forte la cui guarnigione tuttavia fugg\u00ec all'arrivo del nemico. Il giorno successivo Belisario, dirigendosi verso il ponte ignaro di tutto, si imbatt\u00e9 nell'esercito ostrogoto; segu\u00ec uno scontro tra cavallerie, da cui Belisario e le truppe al suo seguito, in netta inferiorit\u00e0 numerica, fuggirono, cercando di trovare riparo a Roma; tuttavia i soldati a difesa delle mura dell'Urbe non riconobbero il loro generale, anche perch\u00e9 si era diffusa la voce infondata della sua morte in battaglia, e non gli aprirono le porte. Belisario allora, con i pochi soldati a disposizione, caric\u00f2 il nemico, che, nella convinzione che fossero uscite nuove truppe dalla porta, batt\u00e9 in ritirata; Belisario fu infine riconosciuto e gli furono aperte le porte. Il generale pass\u00f2 tutta la notte successiva ad allestire le difese della citt\u00e0, in vista dell'assedio nemico che sarebbe cominciato il giorno successivo.\nI Goti, essendo in numero insufficiente a bloccare completamente la citt\u00e0, non circondarono completamente l'intero circuito delle mura, ma costruirono sette accampamenti, di cui uno sul lato occidentale del Tevere e gli altri sei a est del fiume. Procedettero poi a tagliare i quattordici acquedotti che rifornivano la citt\u00e0 di acqua. Essendo in inferiorit\u00e0 numerica ( bizantini contro goti), Belisario decise di attuare la sua tattica preferita, basata sull'evitamento, salvo quando strettamente necessario, dello scontro in campo aperto con il nemico e sull'uso dei centri fortificati per logorare gli assedianti mediante azioni di guerriglia. La tattica funzion\u00f2 e nel 18\u00ba giorno di assedio un assalto alle mura da parte dei Goti fu respinto infliggendo al nemico pesanti perdite; da quel momento in poi i Goti non osarono pi\u00f9 assaltare le mura, preferendo piuttosto cercare di spingere il nemico alla resa per fame, bloccando i rifornimenti alla citt\u00e0 assediata con l'occupazione di Porto. La superiorit\u00e0 della flotta imperiale su quella gota permise comunque alla citt\u00e0 di ricevere rinforzi e rifornimenti anche nei momenti peggiori.\nDurante l'assedio della citt\u00e0 il popolo pat\u00ec la fame per il progressivo esaurirsi delle riserve di cibo; Belisario cerc\u00f2 di fare quello che pot\u00e9 per soddisfare i bisogni dei Romani ma rigett\u00f2 con disdegno la proposta di capitolare al nemico. Prese severe precauzioni per assicurarsi la fedelt\u00e0 dei propri uomini: cambiava due volte al mese gli ufficiali posti a custodia delle porte della citt\u00e0, ed essi venivano sorvegliati da cani e altre guardie per prevenire un eventuale tradimento. Quando venne intercettata una lettera che assicurava al re dei Goti che la porta Asinaria sarebbe stata segretamente aperta alle sue truppe, Belisario band\u00ec numerosi senatori; inoltre convoc\u00f2 nel suo ufficio (Palazzo Pinciano) papa Silverio, e gli comunic\u00f2 che per decreto imperiale non era pi\u00f9 papa e che era stato condannato all'esilio in Oriente. Al posto di Silverio venne nominato Papa Vigilio, che aveva comprato la nomina al soglio pontificio per 200 libbre d'oro. Belisario nel fare ci\u00f2 eseguiva gli ordini dell'imperatrice Teodora, che intendeva imporre un papa contrario alle tesi propugnate al Concilio di Calcedonia e quindi favorevole all'eresia monofisita appoggiata dall'Imperatrice.\nBelisario chiese urgentemente all'Imperatore nuovi rinforzi, poich\u00e9 le truppe a sua disposizione non erano sufficienti per soggiogare l'Italia:\nGiustiniano rispose alle richieste del suo generale inviando in Italia mercenari tra Slavi e Unni, sotto il comando dei generali Martino e Valente. In seguito vennero inviati anche Isauri e pi\u00f9 di cavalli. Tutti questi rinforzi si riunirono a Roma. Belisario continu\u00f2 ad attuare la sua tattica di logoramento, inviando di volta in volta piccoli reggimenti di arcieri a cavallo fuori le mura a combattere brevi scontri con il nemico, raccomandando loro di tenersi a distanza dal nemico usando solo frecce e di tornare dentro le mura non appena queste fossero finite. Grazie alla superiorit\u00e0 degli arcieri a cavallo bizantini, contro i quali i mal equipaggiati e appiedati arcieri goti non potevano competere, i Bizantini uscirono complessivamente vincitori nei 69 combattimenti svoltisi fuori le mura nel corso dell'assedio. Belisario intendeva evitare lo scontro in campo aperto, perch\u00e9 contrario alla sua tattica di logoramento, ma ancora una volta cedette, come gi\u00e0 era successo a \"Callinicum\", alle insistenze dei propri soldati, decisi a scontrarsi in battaglia con i Goti fuori le mura di Roma. Prima dello scontro, Belisario mostr\u00f2 il solito disprezzo per la fanteria, considerata di scarsa affidabilit\u00e0 e utile solo a mansioni di presidio, intendendo impiegare nella battaglia la sola cavalleria; ancora una volta, per\u00f2, cedette alle proteste dei soldati, decidendo di utilizzare anche la fanteria, disponendola nella retroguardia. La battaglia risultante fu un insuccesso, e i Bizantini furono costretti a riparare dentro le mura di Roma con pesanti perdite, ma \u00e8 emblematico che i maggiori atti di valore nella battaglia fossero compiuti proprio da quella stessa fanteria che Belisario disprezzava.\nI Goti, successivamente, tentarono di interrompere l'arrivo di rifornimenti alla citt\u00e0 assediata bloccando la via Appia e la via Latina; nonostante i Romani, oppressi dalla fame, pregassero il generale di affrontare i Goti in campo aperto per porre fine all'assedio e, con esso, alle loro sofferenze, Belisario decise di non tentare azioni rischiose, conscio che ben presto sarebbero giunti da Bisanzio nuovi rinforzi; per risolvere il problema del cibo, invi\u00f2 il suo segretario Procopio a Napoli con l'incarico di procurarsi alimenti da trasportare nella Citt\u00e0 Eterna, missione che ebbe successo e non fu ostacolata dai Goti. La mancata opposizione dei Goti fece comprendere a Belisario che anch'essi erano esausti per il lungo assedio, per cui decise di adoperare una nuova tattica: diede ad alcuni suoi soldati il compito di assalire i convogli dei Goti e prese altre misure per fare in modo che \u00abcredessero di essere assediati non meno dei loro nemici\u00bb. Ben presto anche i Goti soffrirono la fame e furono colpiti da una carestia. Nel frattempo ulteriori rinforzi raggiunsero Roma, ingrossando le file dell'esercito di Belisario.\nNel frattempo, Belisario diede udienza ad alcuni ambasciatori goti: questi ultimi, in cambio della pace, erano disposti a cedere la Sicilia ai Bizantini; all'udire la proposta, Belisario li canzon\u00f2:\nBelisario, pur rifiutando l'offerta di un tributo, permise agli ambasciatori goti di parlare con Giustiniano, che concesse loro una tregua di tre mesi, che dur\u00f2 per tutto l'inverno.\nDurante la tregua, i Goti si comportarono in maniera sleale tentando invano di penetrare con l'inganno nell'Urbe, dapprima attraverso un acquedotto, successivamente con l'aiuto di traditori. Per rappresaglia Belisario ordin\u00f2 al generale Giovanni, nipote di Vitaliano, di conquistare il \"Piceno\", provincia che conteneva molte ricchezze e che era stata sguarnita dai Goti per tentare la presa di Roma. Il generalissimo aveva raccomandato espressamente a Giovanni di conquistare tutte le fortezze che incontrava per la via, in modo da non lasciarsi eserciti ostili alle spalle, ma Giovanni non condivideva la tattica consueta di Belisario, basata sulla guerra di posizione, e fece di fatto di testa sua: era consapevole che se avesse conquistato con una rapida sortita la citt\u00e0 di Rimini, a solo un giorno di marcia dalla capitale ostrogota Ravenna, Vitige molto probabilmente avrebbe levato l'assedio della Citt\u00e0 Eterna, per non correre il rischio che la propria capitale venisse conquistata dai Bizantini; per tali motivi, marci\u00f2 direttamente su Rimini e la espugn\u00f2, senza curarsi di sottomettere tutte le fortezze lungo la via. Vitige, venuto a conoscenza che Giovanni aveva conquistato il Piceno e concentrato le sue ricchezze nelle mura di Rimini, decise di togliere l'assedio. Dopo un anno e nove giorni di assedio, i Goti si ritirarono dalle mura della Citt\u00e0 Eterna.\nLa rivalit\u00e0 con Narsete, l'invasione dei Franchi e la presa di Ravenna (538-540).\nDurante l'assedio di Roma Belisario aveva ricevuto dei Romanici provenienti da Milano che chiesero al generale di inviare truppe nella provincia di \"Liguria\" per strapparla ai Goti. Belisario accett\u00f2 e durante la tregua di tre mesi invi\u00f2 un contingente di un migliaio di uomini a sottomettere la provincia: sbarcati a Genova, i Bizantini, dopo aver sconfitto i Goti a Pavia, si impadronirono in breve tempo dell'intera provincia, compresa Milano. Vitige tuttavia reag\u00ec prontamente mandando un esercito ad assediare Milano; ben presto giunsero in sostegno dei Goti diecimila guerrieri burgundi inviati dal re dei Franchi Teodeberto I, che decise prudentemente di non impiegare direttamente i guerrieri del suo popolo nel conflitto dato che aveva stretto degli accordi con Giustiniano.\nVitige al contempo invi\u00f2 un esercito ad assediare Rimini, che era stata conquistata da Giovanni: errori di tattica impedirono tuttavia ai Goti di impadronirsi della citt\u00e0, mentre ben presto, nell'estate del 538, sbarc\u00f2 nel Piceno un nuovo esercito imperiale di uomini ( mercenari eruli e Bizantini) condotto dall'eunuco Narsete. Narsete and\u00f2 subito in attrito con Belisario, insistendo affinch\u00e9 procedesse a salvare il generale e amico Giovanni nipote di Vitaliano dall'assedio goto, ma il generalissimo era contrario a marciare su Rimini senza prima aver espugnato Osimo, in quanto temeva un attacco alle spalle da parte della sua guarnigione, e inoltre provava rancore contro Giovanni, il quale aveva in precedenza disobbedito ai suoi ordini, e avrebbe preferito abbandonarlo al suo destino. Alla fine Belisario cedette, e l'esercito bizantino marci\u00f2 in direzione di Rimini, che venne liberata dall'assedio goto. Le truppe di Vitige furono costrette a ritirarsi a Ravenna.\nIl salvataggio di Giovanni, tuttavia, non pose fine ai contrasti tra Belisario e Narsete, dovuti a visioni strategiche antitetiche: il primo, come gi\u00e0 detto, basava la sua strategia sulla guerra di posizione, mentre invece il secondo privilegiava la guerra di movimento, basata sull'aggiramento delle fortezze secondarie per colpire subito gli obiettivi principali della campagna, esponendo tuttavia l'esercito bizantino a un rischio maggiore rispetto alla tattica prudente di Belisario. La strategia di Narsete era peraltro condivisa da altri generali, come Giovanni e Giustino, che presero subito le parti dell'eunuco. Ben presto il contrasto tra i due divenne evidente: Belisario era intenzionato ad intraprendere l'assedio di Urbino e di Osimo e al contempo inviare delle truppe a liberare Milano dall'assedio goto, mentre Narsete riteneva pi\u00f9 opportuno intraprendere la conquista dell'Emilia, in modo da minacciare da vicino la stessa capitale ostrogota Ravenna. Il generalissimo, nel tentativo di riaffermare la propria autorit\u00e0 suprema, lesse alle truppe una lettera dell'Imperatore nella quale veniva ribadito che Narsete non era stato inviato in Italia per capitanare gli eserciti, spettando questo compito al generalissimo Belisario; l'eunuco, tuttavia, prese a pretesto il passaggio della lettera di Giustiniano nel quale veniva affermato che \u00ab\u00e8 dovere di voi tutti obbedirgli nell'interesse del nostro stato\u00bb (\u03b1\u1f50\u03c4\u1ff7 \u03c4\u03b5 \u1f51\u03bc\u1fb6\u03c2 \u1f15\u03c0\u03b5\u03c3\u03b8\u03b1\u03b9 \u1f05\u03c0\u03b1\u03bd\u03c4\u03b1\u03c2 \u1f10\u03c0\u1f76 \u03c4\u1ff7 \u03c3\u03c5\u03bc\u03c6\u03ad\u03c1\u03bf\u03bd\u03c4\u03b9 \u03c4\u1fc7 \u1f21\u03bc\u03b5\u03c4\u03ad\u03c1\u1fb3 \u03c0\u03bf\u03bb\u03b9\u03c4\u03b5\u03af\u1fb3 \u03c0\u03c1\u03bf\u03c3\u03ae\u03ba\u03b5\u03b9) per agire indipendentemente ogni qualvolta ritenesse che gli ordini di Belisario non fossero nell'interesse dell'Impero. Fu cos\u00ec che, nel corso dell'assedio di Urbino intrapreso da Belisario, Narsete, con la parte dell'esercito a lui favorevole, part\u00ec alla conquista dell'Emilia, che fu raggiunta senza eccessive difficolt\u00e0. Una volta sottomessa Urbino, Belisario non ritenne prudente assediare per il momento Osimo, presidiata da una consistente guarnigione, e si mosse per assediare Orvieto, che espugn\u00f2 senza difficolt\u00e0. La disunione dell'esercito, con una fazione dalla parte di Belisario e un'altra dalla parte di Narsete, alla lunga per\u00f2 port\u00f2 a conseguenze negative, rendendo pi\u00f9 difficoltosa la conquista dell'Italia e agevolando, tra l'altro, l'espugnazione e la distruzione di Milano da parte gota. Alla fine Giustiniano, comprendendo come fosse deleteria la rivalit\u00e0 tra Belisario e Narsete, decise di richiamare l'eunuco a Costantinopoli, restituendo cos\u00ec a Belisario il completo controllo dell'esercito.\nNel frattempo Belisario, prima di marciare alla volta di Ravenna, decise di espugnare le fortezze di Osimo e di Fiesole, sempre in virt\u00f9 della sua tattica fondata sulla guerra di posizione. Forse intuendo la mossa del generale bizantino, Vitige aveva con previdenza munito Osimo di una guarnigione considerevole, al fine di rallentarne l'avanzata su Ravenna, e in effetti l'assedio si protrasse per parecchio (dal maggio al novembre 539). Si narra che durante l'assedio di Osimo Belisario rischi\u00f2 di perdere la vita, ma si salv\u00f2 grazie al gesto eroico di un soldato che si frappose tra Belisario ed un dardo scoccato in direzione del generale bizantino, rimettendoci una mano.\nMentre l'assedio di Osimo era ancora in corso, i Franchi, condotti da re Teodeberto I in persona, invasero la penisola con l'intento di impadronirsene di una buona parte approfittando dell'indebolimento delle due contendenti. Facendo irruzione nella pianura padana, devastarono le province di \"Liguria\" e \"Emilia\", aggredendo anche i Goti, che pure in un primo momento si erano illusi che i Franchi fossero accorsi in loro soccorso. I Goti furono costretti dagli attacchi franchi a ripiegare in direzione di Ravenna; nel corso della ritirata attirarono l'attenzione di un esercito bizantino che, convinto che fossero stati messi in rotta da Belisario, avanz\u00f2 senza volerlo verso i Franchi, venendo poi anch'esso sconfitto dall'esercito di Teodeberto. Belisario, quando fu informato dell'invasione dei Franchi, scrisse al re Teodeberto, lamentandosi per la violazione dei trattati. I Franchi furono per\u00f2 costretti da un'epidemia di dissenteria a tornare in patria, cosa che fecero non prima di aver messo a sacco Genova.\nDopo la conquista di Osimo, Belisario attacc\u00f2 nel 540 Ravenna, capitale degli Ostrogoti; nel corso dell'assedio della citt\u00e0, tuttavia, Belisario apprese che un'ambasceria franca si stava recando a Ravenna per proporre ai Goti un'alleanza in funzione anti-bizantina in cambio di alcune cessioni di territori ai Franchi; il generalissimo reag\u00ec inviando un'ambasceria presso Vitige avvertendoli di diffidare dai Franchi, un popolo la cui fedelt\u00e0 era alquanto dubbia, come avevano dimostrato del resto i saccheggi dell'anno precedente ai danni degli stessi Goti. Le argomentazioni convinsero Vitige, che prefer\u00ec entrare in trattative con l'Imperatore piuttosto con i Franchi, i cui ambasciatori furono congedati tornando a mani vuote. Furono avviate trattative con Belisario che tuttavia continu\u00f2 a bloccare l'introduzione delle provviste in Ravenna e, per mezzo di traditori, provoc\u00f2 anche l'incendio del magazzino pubblico di grano della citt\u00e0.\nNel frattempo erano arrivati da Costantinopoli due senatori, Domenico e Massimino, inviati dall'Imperatore per negoziare la pace con i Goti. Il trattato proposto dall'Imperatore stabiliva che questi ultimi avrebbero ceduto ai Bizantini solo l'Italia al sud del fiume Po mentre l'Italia al nord del Po sarebbe rimasta in loro possesso. Vitige accett\u00f2 immediatamente le condizioni proposte. Quando gli ambasciatori tornarono nell'accampamento bizantino, tuttavia, Belisario rifiut\u00f2 di ratificare il trattato: il generalissimo, infatti, era contrario alle condizioni proposte dall'Imperatore, essendo determinato a condurre Vitige in catene ai piedi di Giustiniano. Il rifiuto di Belisario insospett\u00ec Vitige, che cominci\u00f2 a considerare l'ipotesi che le trattative fossero una trappola, e rifiut\u00f2 di rispettare le condizioni del trattato se queste non fossero state ratificate dal generalissimo.\nNel frattempo la carestia all'interno della citt\u00e0 cominci\u00f2 ad accrescere il malcontento dei Goti nei confronti del loro sovrano. I nobili goti ebbero allora l'idea di proporre a Belisario di diventare loro sovrano, in qualit\u00e0 di Imperatore d'Occidente, carica rimasta vacante fin dai tempi di Romolo Augusto. Il generalissimo finse di accettare la proposta, allo scopo di farsi aprire le porte di Ravenna, per poi consegnarla ai Bizantini. Vitige venne fatto prigioniero e inviato con la consorte e il tesoro dei Goti a Costantinopoli.\nSeconda campagna sasanide.\nL'offerta degli Ostrogoti forse accrebbe i sospetti nella mente di Giustiniano, e Belisario fu richiamato in Oriente per contrastare la conquista persiana della Siria, una provincia determinante per l'Impero. Il re di Persia Cosroe I, dopo aver ricevuto degli ambasciatori goti che lo istigarono a dichiarare guerra all'Impero, aveva invaso la Siria, espugnando nel 540, tra le varie citt\u00e0, Antiochia. Belisario condusse una breve campagna contro i Persiani nel 541-542, ottenendo un limitato successo. Inviate delle spie in Persia, venne da esse informato che i Persiani erano impegnati contro gli Unni, e cerc\u00f2 di approfittarne: il suo esercito, rinforzato dalle truppe ghassanidi di Areta (al-\u1e24\u0101rith), penetr\u00f2 quindi in territorio sasanide, nonostante le proteste dei due \"duces\" della Fenicia Libanense, che non volevano sguarnire la loro provincia di truppe. I due \"duces\", Teotisto e Recitango, temevano che la loro provincia potesse venire attaccata dagli Arabi Lakhmidi di Alamundaro, ma Belisario riusc\u00ec a persuaderli dell'infondatezza dei loro timori, dato che in Arabia era in corso il periodo della \u00abtregua sacra\u00bb durante il quale gli Arabi non potevano fare guerre.\nDa Dara si diresse verso Nisibi, che tent\u00f2 invano di espugnare: la citt\u00e0 era ben presidiata dai Persiani, ed un attacco non ebbe successo. Dopo tale fallimento, Belisario intraprese l'assalto delle mura di Sisauranon, ma anche questo venne respinto con pesanti perdite. Il generale bizantino decise per\u00f2 di continuare l'assedio; nel frattempo invi\u00f2 Areta e i suoi Arabi a saccheggiare l'Assiria. Infine la fortezza si arrese al nemico; gli abitanti vennero risparmiati in quanto cristiani, ma la citt\u00e0 venne rasa al suolo. L'eccessiva durata dell'assedio e il caldo torrido avevano tuttavia fatto ammalare molti soldati bizantini, abituati al clima gelido della Tracia; per giunta Areta tardava ad arrivare. Su pressanti richieste dei suoi uomini, Belisario fu dunque costretto a ritornare con tutto l'esercito a Costantinopoli, dove trascorse l'inverno del 541-542.\nProcopio, nella sua \"Storia segreta\", accusa Belisario di non essersi allontanato dalla frontiera a non pi\u00f9 di un giorno di marcia per questioni di famiglia riguardanti l'infedelt\u00e0 coniugale della moglie Antonina, che aveva un amante di nome Teodosio. Procopio narra che Belisario, informato dal figliastro Fozio dell'infedelt\u00e0 della moglie, la pose sotto stretta sorveglianza, mettendo in apprensione l'imperatrice Teodora, che gli ordin\u00f2 infine di portare Antonina a Costantinopoli; alla fine il generale bizantino venne costretto da Teodora a riconciliarsi, controvoglia, con la moglie infedele. Procopio critic\u00f2 pesantemente nella \"Storia Segreta\" l'operato di Belisario nella campagna del 541:\nA discolpa di Belisario, andrebbe fatto notare che il generale bizantino era ignaro della dislocazione delle truppe persiane e che era inoltre contraria al suo credo tattico la mossa di avanzare impudentemente in territorio nemico senza aver sottomesso tutte le fortezze nemiche una a una, in modo da non lasciarsi eserciti ostili alle spalle; considerato inoltre che Belisario aveva espugnato la fortezza di Sisauranon solo a stento, una ipotetica avanzata verso Ctesifonte, munita certamente di forte presidio, molto difficilmente si sarebbe conclusa con la sua espugnazione, e avrebbe inoltre esposto l'esercito bizantino al serio rischio di essere intercettato sulla via del ritorno dal grosso dell'esercito persiano condotto da Cosroe in persona e di subire una grave sconfitta. Si pu\u00f2 concludere che Belisario ag\u00ec in maniera prudente e giudiziosa, evitando di esporre l'esercito bizantino a un rischio per lui inaccettabile.\nNella campagna del 542 Cosroe invase l'Eufratense. Quando la notizia giunse a Costantinopoli, Giustiniano invi\u00f2 di nuovo Belisario sul fronte orientale; radunato un esercito a \"Europum\", sull'Eufrate, Belisario ricevette Abandane, un inviato di Cosroe I, dopo aver disposto le proprie truppe in modo che l'emissario persiano rimanesse impressionato della loro forza; Cosroe, su consiglio di Abandane, si ritir\u00f2 dalla zona invasa ma, durante il ritorno in territorio persiano, assalt\u00f2 a tradimento ed espugn\u00f2 la citt\u00e0 di \"Callinicum\", che venne rasa al suolo. Questa fu la conclusione dell'ultima campagna militare condotta da Belisario contro i Persiani.\nGli sviluppi della campagna del 542, con il ritiro dell'esercito persiano senza nemmeno una battaglia, potrebbero essere spiegabili in base all'epidemia di peste che proprio in quel momento si stava diffondendo nella regione: \u00e8 possibile che sia Cosroe che Belisario abbiano deciso di comune accordo di ritirarsi per evitare che entrambi gli eserciti venissero colpiti dal morbo; il generale bizantino, in virt\u00f9 della sua inferiorit\u00e0 numerica, potrebbe aver ritenuto un rischio inaccettabile affrontare l'esercito persiano in battaglia, e avrebbe deciso di disporre le proprie truppe in modo che Abandane rimanesse impressionato della loro forza con il proposito di intimorire i Persiani dimostrando loro che l'esercito bizantino non fosse stato ancora indebolito dalla peste; l'espediente funzion\u00f2 e Cosroe, minacciato dal morbo, si ritir\u00f2, anche se Belisario commise l'errore di non affrettare la loro ritirata inseguendoli, permettendo cos\u00ec loro di assaltare e radere al suolo \"Callinicum\".\nNel 545, quando il generale bizantino era gi\u00e0 in Italia, la guerra si concluse con una tregua (corroborata dal pagamento di una cospicua somma di denaro: 20 \"centenaria\"), che prevedeva la rinuncia da parte persiana di attaccare il territorio bizantino per i cinque anni successivi, ma che non era valida per la Lazica.\nAccuse di tradimento.\nNel 542 Giustiniano fu colpito dalla peste e si temeva la sua morte, che sembrava ormai imminente. In tale frangente alcuni comandanti dichiararono che se a Bisanzio i Romani si fossero dati per Imperatore un altro Giustiniano, loro non sarebbero stati al gioco. Quando l'Imperatore guar\u00ec, due generali riferirono all'Imperatrice Teodora che Belisario e Buze si sarebbero resi rei di aver detto le parole sopra riportate. Teodora intendeva mantenersi al potere anche in caso di morte di Giustiniano sposandone il successore, e interpret\u00f2 quelle parole come una minaccia alle sue ambizioni: temeva che l'esercito non avrebbe approvato la nomina ad imperatore del suo candidato, e che quindi avrebbe perso tutto il potere fino a quel momento acquisito. Avendo quindi percepito una trasparente allusione a lei e vedendo il proprio potere minacciato, ella convoc\u00f2 Belisario e Buze: quest'ultimo venne rinchiuso in un sotterraneo dove visse per due anni e quattro mesi in condizioni disumane; quando usc\u00ec era fisicamente distrutto. Contro Belisario non fu provata nessuna delle accuse ma l'Imperatore, su pressioni di Teodora, lo rimosse dal comando dell'esercito orientale e ordin\u00f2 che gli ufficiali e gli eunuchi di palazzo si spartissero ai dadi le sue guardie del corpo e i suoi servi; a Belisario vennero inoltre confiscate le sue ricchezze in Oriente, e fu proibito ai suoi amici di andarlo a trovare.\nUn giorno arriv\u00f2 a casa di Belisario un tal \"Quadrato\" che gli consegn\u00f2 una lettera dell'Imperatrice:\nA parte trenta centenari d'oro, che passarono all'Imperatore, Belisario riottenne le sue ricchezze. Il generale bizantino pensava di riottenere il controllo dell'esercito orientale contro i Persiani, ma Antonina non voleva saperne di ritornare in Persia perch\u00e9, a suo dire, proprio l\u00ec aveva ricevuto le peggiori umiliazioni. Belisario venne quindi nominato \"comes sacri stabuli\" e inviato in Italia contro il re dei Goti Totila.\nSeconda campagna d'Italia.\nBelisario torn\u00f2 nel 544 in Italia, dove trov\u00f2 una situazione radicalmente cambiata. Nel 541 gli Ostrogoti avevano eletto Totila loro nuova guida, ed avevano organizzato una vigorosa campagna contro i Bizantini, riconquistando tutto il settentrione d'Italia, nonch\u00e9 buona parte del meridione.\nA causa della guerra contro la Persia, Giustiniano non pot\u00e9 mettere a disposizione di Belisario alcun esercito, ad esclusione delle truppe che gi\u00e0 si trovavano in Italia; per tali motivi il generale aveva dovuto provvedere da s\u00e9 al reclutamento di volontari in Tracia e in Illirico prima di sbarcare in Italia, e in questo modo era riuscito a mettere assieme un esercito di appena quattromila uomini. Mentre si trovava ancora a Salona, invi\u00f2 una flotta, sotto il comando del generale Valentino, a liberare Otranto dall'assedio goto. Valentino riusc\u00ec nell'intento, e, dopo aver rifornito la citt\u00e0 di provviste sufficienti per un anno, ritorn\u00f2 presso Belisario, che si trovava ancora a Salona. Belisario salp\u00f2 poi per Pola, dove rimase per qualche tempo. Totila, nel frattempo, aveva escogitato uno stratagemma per conoscere la composizione dell'esercito di Belisario sbarcato a Pola: invi\u00f2 cinque goti presso il generalissimo istruendoli di fingere di essere messaggeri di Bono (il comandante del presidio bizantino di Genova); essi consegnarono la falsa lettera di Bono a Belisario e nel frattempo ne approfittarono per esaminare l'effettiva consistenza dell'esercito bizantino; il generalissimo, ignaro dell'inganno, ordin\u00f2 ai sedicenti messaggeri di riferire a Bono che il suo esercito sarebbe presto accorso in suo soccorso, e li conged\u00f2; le spie tornarono poi presso Totila informandolo dell'esiguo numero delle truppe sotto il comando di Belisario.\nNel frattempo Belisario aveva raggiunto Ravenna, e tent\u00f2 di convincere i disertori bizantini e goti nella regione a ritornare a servire nell'esercito bizantino, ma invano. La scelta sbagliata della sede da cui condurre le operazioni militari, Ravenna, influenz\u00f2 negativamente il proseguimento della guerra: l'antica capitale dell'Impero romano d'Occidente era infatti lontana da Roma e dal sud Italia, che bisognava liberare dai Goti di Totila. Ad influenzare negativamente la guerra contribuirono anche gli scarsi rifornimenti di uomini e mezzi. Era infatti ancora in corso la guerra contro la Persia e Giustiniano non poteva sguarnire il fronte orientale di truppe per inviarle in Italia; inoltre vanno considerati anche gli effetti devastanti della peste, che ridussero considerevolmente le risorse a disposizione dell'Impero. Nella \"Storia segreta\" Procopio di Cesarea sostiene che Belisario, non ricevendo denaro dall'erario imperiale, fu costretto a reperire il denaro necessario per condurre la guerra depredando gli Italici sotto il suo dominio, portando a un ulteriore peggioramento della situazione.\nBelisario, nonostante la carenza di soldati, tent\u00f2 comunque di prendere l'iniziativa: invi\u00f2 Vitalio con i soldati illirici a conquistare le fortezze dell'Emilia cadute in mano gotica; nonostante alcuni successi iniziali, tuttavia, ben presto i soldati illirici, alla notizia che le province di loro provenienza erano state devastate dagli Unni e lamentando un ritardo nella paga, disertarono facendo ritorno in patria. Nonostante questa defezione, che indebol\u00ec ulteriormente il gi\u00e0 esiguo esercito a disposizione di Belisario, Vitalio e Torismunto riuscirono a respingere la controffensiva di Totila, riuscendo a conservare il possesso delle fortezze riconquistate. Belisario allora invi\u00f2 rinforzi in soccorso di Osimo, stretta d'assedio da Totila, riuscendo nell'impresa di rifornirla. Belisario riusc\u00ec inoltre a restaurare le mura di Pesaro e Fano, che erano state gravemente danneggiate in precedenza da Vitige, nonostante il vano tentativo di Totila di impedirlo.\nTotila, tuttavia, pass\u00f2 rapidamente all'offensiva, e cinse d'assedio Fermo e Ascoli. Belisario, non disponendo di truppe sufficienti per accorrere in soccorso delle due citt\u00e0, fu costretto a richiedere all'Imperatore ulteriori rinforzi. Nell'estate del 545 Belisario scrisse all'Imperatore la seguente lettera:\nCon questa lettera Belisario invi\u00f2 Giovanni presso Giustiniano. Quest'ultimo, tuttavia, invece di tornare subito con i rinforzi, si ferm\u00f2 nella capitale per alcuni mesi, sposando la figlia di Germano. Nel frattempo Totila, dopo aver espugnato Fermo e Ascoli, ottenne la resa anche di Spoleto e Assisi. Il comandante della guarnigione di Spoleto, Erodiano, acconsent\u00ec a consegnare la fortezza ai Goti nel caso non fosse giunto alcun aiuto entro trenta giorni, mantenendo poi la parola. Nella \"Storia segreta\", Procopio sostiene che Erodiano avrebbe consegnato Spoleto ai Goti anche per colpa di Belisario, il quale, nel tentativo di estorcergli del denaro, lo avrebbe ricattato con ogni sorta di minacce. Totila, dopo aver ottenuto il controllo della \"Via Flaminia\" e aver di fatto interrotto le comunicazioni tra Roma e Ravenna, procedette a cingere d'assedio la Citt\u00e0 Eterna (dicembre 545).\nVerso la fine del 545 Belisario lasci\u00f2 Ravenna e si diresse a \"Dyrrachium\" (nell'Illirico), dove invi\u00f2 all'Imperatore richieste di rinforzi. Venne qui raggiunto dai generali Giovanni e Isacco, intorno al 546. Decise di raggiungere Roma via mare mentre Giovanni sarebbe sbarcato in Calabria e lo avrebbe raggiunto nella Citt\u00e0 Eterna. Giunto a Porto, Belisario rimase l\u00ec in attesa di Giovanni, ma quest'ultimo, dopo aver soggiogato Puglia, Calabria, Lucania e Bruzio, decise di non raggiungere la Citt\u00e0 Eterna, per motivi non chiari. Non \u00e8 da escludere che Giovanni temesse di essere attaccato dai Goti di stanza a Capua, ma questa tesi non convince sulla base della tattica usuale del nipote di Vitaliano, basata sulla guerra di movimento e sull'aggiramento delle piazzeforti. Secondo la \"Storia segreta\" di Procopio, il rifiuto di Giovanni di raggiungere Belisario a Roma sarebbe dovuto ai suoi timori di essere ucciso da Antonina, dato che Teodora gli era ostile e avrebbe potuto chiedere alla moglie di Belisario di ucciderlo. Quest'ultima spiegazione \u00e8 stata tuttavia ritenuta \u00abpoco convincente\u00bb da Giorgio Ravegnani. Non \u00e8 da escludere che Giovanni intendesse sabotare Belisario in modo da ottenerne il richiamo a Costantinopoli. Non vedendo Giovanni arrivare, Belisario effettu\u00f2 un tentativo di rifornire Roma di viveri cercando di sfondare con un piano ingegnoso gli sbarramenti goti piazzati sul fiume Tevere, ma proprio quando il piano stava per funzionare, il generale Isace usc\u00ec dalla fortezza di Porto per affrontare i Goti e venne da essi sconfitto. Quando la notizia della sconfitta di Isace raggiunse Belisario, questi credette di aver perso Porto, dunque ordin\u00f2 agli uomini di tornare urgentemente indietro per cercare di salvare la fortezza, strategicamente importante come punto di riparo. Quando vide che i nemici non erano riusciti a impadronirsi di Porto e che dunque per un falso allarme aveva mandato in fumo un piano che stava avendo successo, per lo sconforto si ammal\u00f2.\nNel frattempo, Roma ricadeva in mano gota (17 dicembre 546) a causa del tradimento delle truppe isauriche. Totila decise in un primo momento di distruggere la citt\u00e0, ma proprio quando stava iniziando ad abbattere le mura, gli giunse una lettera di Belisario, che gli ricordava la grandezza passata di Roma, il crimine che avrebbe commesso radendola al suolo e la gloria che avrebbe al contrario ottenuto se l'avesse generosamente risparmiata; persuaso dalle argomentazioni del generale, Totila cambi\u00f2 idea, e decise di lasciare la citt\u00e0 per marciare contro Giovanni, lasciando per\u00f2 il suo esercito abbastanza vicino da limitare le mosse di Belisario. Approfittando della partenza di Totila, Belisario si impadron\u00ec di Spoleto e successivamente di Roma, quest'ultima dopo aver sconfitto un esercito goto: una volta ritornato in possesso della Citt\u00e0 Eterna, ricostru\u00ec parzialmente le mura abbattute da Totila. Nonostante non avesse ancora sostituito le porte della citt\u00e0, distrutte dai Goti, riusc\u00ec a respingere un primo assalto di Totila, che aveva tentato invano di reimpadronirsi dell'Urbe. Altri assalti goti vennero respinti nei giorni successivi, demoralizzando l'esercito goto che dovette rinunciare per il momento alla riconquista di Roma e ripiegare a Tivoli. Ottenuto questo successo, il generale ricostru\u00ec le porte e sped\u00ec le chiavi della Citt\u00e0 Eterna a Giustiniano.\nNel frattempo scrisse numerose lettere a Giustiniano chiedendo rinforzi. Alla fine Giustiniano decise di accontentarlo, ed invi\u00f2 rinforzi in \"Calabria\" sotto il comando di Valeriano (dicembre 547). Belisario si mise in marcia per raggiungere i rinforzi a Taranto: dopo aver selezionato 900 tra i suoi uomini migliori, 700 cavalieri e 200 fanti, part\u00ec per la citt\u00e0 pugliese. La difesa di Roma venne affidata al generale Conone con il resto dell'esercito. Il cattivo tempo lo costrinse per\u00f2 a sbarcare a Crotone prima e a Messina poi.\nNel giugno 548, dopo un lungo viaggio, arrivarono i rinforzi guidati da Valeriano; Belisario, quindi, facendo affidamento sull'amicizia tra Antonina e Teodora, invi\u00f2 la moglie a Costantinopoli per ottenere dall'Imperatrice ulteriori aiuti; al suo arrivo, tuttavia, Antonina scopr\u00ec che Teodora era morta (28 giugno 548). Con i rinforzi tent\u00f2 di liberare Rossano dall'assedio dei Goti, ma il suo sbarco venne impedito dal nemico. Belisario decise quindi di tornare a Roma, affidando l'esercito a Giovanni e a Valeriano. Qui venne richiamato a Costantinopoli dall'Imperatore, persuaso in questo da Antonina. Secondo la \"Storia Segreta\", fu Belisario a chiedere di ritornare a Costantinopoli.\nQuesto fu il giudizio di Procopio sulla seconda campagna in Italia di Belisario:\nA discolpa di Belisario, va detto che il generalissimo tent\u00f2 per quanto gli fu possibile di passare all'offensiva contro Totila, e il suo insuccesso fu dovuto soprattutto all'esiguo numero di truppe fornitegli da Giustiniano; d'altronde, l'esercito bizantino era impegnato anche nella guerra contro la Persia e inoltre era stato indebolito dall'epidemia di peste. Anche il rifiuto da parte di Giovanni (nipote di Vitaliano) di raggiungere con le proprie truppe Belisario a Roma influ\u00ec negativamente sull'andamento del conflitto. Inoltre, l'insuccesso del generale nella sua seconda campagna d'Italia pu\u00f2 anche attribuirsi al fatto che Totila aveva compreso gli errori commessi dai suoi predecessori, e aveva preso misure efficaci per neutralizzare le tattiche di Belisario, basate sulla guerriglia e sull'uso dei centri fortificati per logorare le forze avversarie. Non a caso il re goto, ogni volta che espugnava un centro fortificato, ne abbatteva le mura per costringere il nemico alla battaglia in campo aperto e impedirgli, in caso di riconquista del centro, di usare le mura come scudo per logorare l'esercito avversario, come aveva fatto Belisario nel corso della prima campagna. Totila aveva inoltre provveduto a rafforzare la flotta gotica al punto da renderla una seria minaccia per quella imperiale, riuscendo cos\u00ec a impedire l'arrivo di rifornimenti via mare alle citt\u00e0 assediate. Inoltre, durante l'assenza di Belisario, i funzionari che lo avevano sostituito si erano alienati il favore delle popolazioni locali, che nel corso della prima campagna avevano appoggiato il generalissimo, e non bast\u00f2 il suo ritorno per riguadagnarlo, n\u00e9 per spingere i disertori a tornare a servire nell'esercito bizantino. Le popolazioni locali inoltre si guardavano bene dal prendere apertamente le parti dell'uno e dell'altro schieramento, perch\u00e9 l'esito della guerra era ancora incerto e, se si fossero schierate dalla parte sbagliata, avrebbero poi subito le rappresaglie del vincitore. Per vincere la guerra contro Totila, erano necessarie forze pi\u00f9 consistenti e una tattica basata sulla guerra di movimento; non a caso, quando entrambe le condizioni si verificarono, sotto il comando del generale Narsete, i Goti furono vinti e l'Italia definitivamente conquistata.\nGli ultimi anni e la battaglia di Chettos.\nNel 549 Belisario ritorn\u00f2 a Costantinopoli, dove venne ricevuto con alti onori dall'Imperatore, ma fu rimosso dalla carica di \"Comes sacri stabuli\" assunta nel 544. Giustiniano, tuttavia, decise di non affidargli nuove campagne militari, anche se sembra lo avesse nominato \"magister militum per Orientem\" e gli avesse conferito il titolo di comandante delle guardie del corpo imperiali. Il matrimonio tra la figlia Giovannina ed Anastasio, nipote (abiatico) di Teodora, voluto dall'Imperatrice per impossessarsi delle immense ricchezze di Belisario, naufrag\u00f2 dopo la morte dell'Augusta, perch\u00e9 i genitori della ragazza erano contrari all'unione.\nL'alto ruolo assunto da Belisario negli affari di stato \u00e8 provato dal suo coinvolgimento nella controversia religiosa dei \"Tre Capitoli\", nella quale cerc\u00f2 di convincere papa Vigilio ad accettare la politica religiosa dell'Imperatore. Nell'agosto-settembre del 551 Belisario venne inviato, in qualit\u00e0 di \"memoratus iudex\", a cercare di convincere papa Vigilio, che si era rifugiato nella Chiesa di Pietro e Paolo, a ritornare nel palazzo di Placidia con la promessa che non gli sarebbe stato fatto del male. Nel maggio 553 Belisario tent\u00f2, senza successo, di convincere il Papa a partecipare al Quinto Concilio Ecunemico; questi, infatti, declin\u00f2 l'offerta pur chiedendo al generale, a tre vescovi e ad altri \"patricii gloriosissimi\" di portare all'Imperatore un testo scritto di suo pugno, col quale esprimeva il suo giudizio sui \"Tre Capitoli\"; i latori decisero di non mostrare il testo del Papa all'Augusto.\nNel 559 i Kutriguri o Cutriguri (una popolazione nomade di origine unnica o bulgara), guidati dal loro capo Zabergan, invasero la Tracia, mettendo in grave pericolo Costantinopoli; Giustiniano affid\u00f2 a Belisario il comando di un esercito, con il compito di salvare la capitale dai Barbari, mettendogli tuttavia a disposizione solo 300 veterani, a cui si aggiunsero nuove leve senza alcuna esperienza di guerra; molti contadini avevano deciso, infatti, di arruolarsi nell'esercito per ottenere la loro vendetta sui Barbari, che avevano devastato i loro campi. L'esercito bizantino si accamp\u00f2 quindi a \"Chettus\" in Tracia; quando Zabergan fu informato che l'esercito di Belisario era alquanto esiguo, decise di assalirlo con cavalieri barbari; tuttavia il generale, venuto a conoscenza dalle sue spie dell'arrivo del nemico, tese una trappola ai Kutriguri, piazzando 200 peltasti e lanciatori di giavellotto nei boschi ai lati della pianura; i barbari, per difendersi dalle lance e dai giavellotti, dovettero chiudersi, rendendo la loro superiorit\u00e0 numerica inutile a causa della loro impossibilit\u00e0 di dispiegarsi. Belisario, infine, diede l'ordine ad alcuni suoi uomini di provocare dei rumori assordanti con travi di legno e di gridare, in modo da dare al nemico l'impressione che l'esercito bizantino fosse immenso e che stessero per essere circondati; le nuvole di polvere, inoltre, nascondevano la situazione reale, e i barbari si diedero alla fuga, riattraversando di nuovo il Danubio. Nonostante il generale fosse riuscito a respingere gli invasori Kutriguri, salvando di fatto la capitale bizantina da un possibile assedio, non ottenne alcuna ricompensa per la vittoria: Agazia riferisce che, non appena giunse nella capitale la notizia della vittoria di Belisario, la popolazione, a lui grata, esalt\u00f2 il suo nome nelle assemblee, ingenerando l'invidia di molti funzionari che cominciarono a calunniarlo di fronte all'Imperatore, asserendo che \u00abil favore popolare lo aveva corrotto e che mirava ad altri obiettivi\u00bb; per tali motivi l'Imperatore lo avrebbe richiamato nella Capitale, prima che potesse inseguire i Barbari, a dire di Agazia per impedirgli di ottenere \u00abuna gloria del tutto completa\u00bb, e non lo ricompens\u00f2 minimamente per il servigio reso.\nNel 562 Belisario venne accusato, sulla base di confessioni estorte sotto tortura a due suoi servitori, di essere coinvolto in una congiura contro l'Imperatore; il generale fu ritenuto colpevole il 5 dicembre 562 e condannato agli arresti domiciliari. Secondo una leggenda ritenuta oggi inattendibile, venne addirittura accecato e costretto a elemosinare presso il Palazzo di Lauso. Tuttavia, dopo pochi mesi, venne scagionato da tutte le accuse, e il 19 luglio 563 Giustiniano gli riconferm\u00f2 il suo favore all'interno della corte.\nBelisario mor\u00ec a Costantinopoli il 13 marzo 565.\nUna moglie infedele.\nLa \"Storia segreta\" di Procopio ci narra che Antonina fu una moglie infedele ed ebbe un amante, Teodosio. Quest'ultimo era il figlioccio di Belisario: il generale bizantino l'aveva infatti fatto battezzare per far s\u00ec che potesse partire con lui come soldato per la spedizione in Africa. Il battesimo di Teodosio, in seguito al quale Belisario e Antonina lo adottarono, avvenne prima della partenza per l'Africa. Durante la guerra vandalica, Antonina inizi\u00f2 ad avere rapporti sessuali clandestini con il figlioccio. Durante la loro permanenza a Cartagine, Belisario sorprese i due amanti in una camera sotterranea. Antonina giustific\u00f2 l'accaduto dicendo che erano scesi per occultare il meglio del bottino in modo da nasconderlo a Giustiniano. Il giovane si rivest\u00ec, e Belisario decise di non credere a ci\u00f2 che aveva appena visto.\nTempo dopo, a Siracusa, Belisario seppe dalla sorvegliante di Antonina, Macedonia, che ella lo tradiva. Una fuga precipitosa in Asia salv\u00f2 Teodosio dalla giustizia di Belisario, che aveva ordinato a una delle sue guardie di uccidere l'adultero; ma le lacrime di Antonina convinsero il generale della sua innocenza; egli decise di non dare credito ai testimoni dell'adulterio. Antonina ottenne la sua vendetta: Macedonia, insieme ai due testimoni, vennero arrestati e le loro lingue vennero tagliate, i loro corpi vennero fatti a pezzi, ed i loro resti vennero gettati nelle acque di Siracusa.\nA un certo punto Teodosio decise di ritirarsi in un monastero a Efeso, causando le lacrime di Antonina e di Belisario stesso. In realt\u00e0 Teodosio risiedeva nel monastero solo quando Belisario era a Costantinopoli; quando il generale part\u00ec per la Persia, Teodosio ritorn\u00f2 a casa per soddisfare la libidine di Antonina. Fozio, il figlio legittimo di Antonina, decise di informare il patrigno della relazione tra Antonina e Teodosio. Quando Belisario lo seppe, disse:\nFozio, una volta partita Antonina in Oriente per raggiungere il marito, si rec\u00f2 quindi ad Efeso, cattur\u00f2 Teodosio e lo tenne prigioniero in Cilicia. Nel frattempo Belisario, venuto a conoscenza dell'arrivo di Antonina, si ritir\u00f2 per raggiungerla e la sottopose a stretta sorveglianza, ma a questo punto intervenne l'Imperatrice Teodora che, in apprensione per la moglie del generale, decise di richiamare lei e il marito nella capitale. L'Augusta costrinse il generale a riconciliarsi con l'adultera, e tortur\u00f2 numerosi seguaci di Belisario e di Fozio. Quest'ultimo venne sottoposto a tortura per fargli svelare il luogo dov'era stato segregato Teodosio. Allo stremo, Fozio parl\u00f2, e Teodosio venne ritrovato e riportato a Costantinopoli. Un giorno Teodora convoc\u00f2 Antonina a palazzo e le mostr\u00f2 una \u00abperla unica\u00bb: Teodosio. Antonina, sopraffatta dalla gioia, ringrazi\u00f2 l'Imperatrice, ma da l\u00ec a poco Teodosio mor\u00ec di dissenteria, privando Antonina del suo amante. Il figliastro di Belisario, Fozio, pass\u00f2 ben tre anni in prigione prima di evadere e trovare rifugio in un monastero.\nIl mito di Belisario.\nSecondo una leggenda sviluppatasi nel medioevo, Giustiniano avrebbe ordinato di accecare Belisario riducendolo ad un mendicante, condannato a chiedere l'elemosina per le vie di Costantinopoli. La leggenda \u00e8 attestata per la prima volta in un manoscritto del XII secolo della \"Patria Constantinopolitana\", dove in particolare viene affermato che il generale chiedeva l'elemosina presso il Palazzo di Lauso, e nella III Chiliade delle \"\u0392\u03b9\u03b2\u03bb\u03b9\u03bf\u03bd \u03b9\u03c3\u03c4\u03bf\u03c1\u03b9\u03ba\u03b7\u03c2\" del monaco bizantino Giovanni Tzetze, il quale scrive:\nSecondo una variante \"italiana\" della leggenda, in seguito all'accecamento, Belisario sarebbe stato condannato a chiedere l'elemosina ai viandanti presso la Porta Pinciana di Roma, dicendo \u00ab\"Date obolum Belisario\"\u00bb. In memoria di tale tradizione, la suddetta frase fu incisa su una pietra graffita posta alla destra della Porta Pinciana.\nSebbene la maggioranza degli storici moderni abbia smentito la leggenda, essa ispir\u00f2 numerose opere artistiche e letterarie. Dopo la pubblicazione del racconto \"B\u00e9lisaire\" (1767) di Jean-Fran\u00e7ois Marmontel la storia della cecit\u00e0 divenne un soggetto popolare per i pittori del XVIII secolo quali Jacques-Louis David (\"Belisario chiede l'elemosina\", 1781) e Fran\u00e7ois G\u00e9rard (\"Belisario\", 1795). Divenne uso comune rievocare il nome di Belisario per ricordare (e condannare) l'ingratitudine mostrata da alcuni sovrani nei confronti dei loro servitori.\nBelisario nell'eredit\u00e0 storica culturale.\nBelisario fu rappresentato in numerosi lavori letterari e artistici prima del XX secolo. Il pi\u00f9 antico \u00e8 la dissertazione storica del suo segretario personale, Procopio, ossia gli \"Anecdota\", pi\u00f9 noti come gli \"Arcana Historia\" o la \"Storia segreta\". La parte iniziale di tale opera (cap. I-V) \u00e8 un ampio libello indirizzato sia a Belisario, accusato di essere una persona accecata dall'amore, sia a sua moglie Antonina, accusata di essere infedele e bugiarda.\nBelisario non fu dimenticato in Europa Occidentale nel corso del Medioevo, venendo citato nel Canto VI del Paradiso di Dante, che ne fa l'esempio perfetto del guerriero di Dio:\nIl generale riveste un ruolo importante nel poema \"L'Italia liberata dai Goti\" del letterato vicentino Gian Giorgio Trissino (1478-1550), che per\u00f2 non riscosse molto successo a livello di critica letteraria, tanto da essere definito \u00abil poema pi\u00f9 noioso della letteratura italiana\u00bb.\nIn seguito alla diffusione della leggenda dell'accecamento del generale per invidia, nel XIV secolo fu composto il cosiddetto \u0394\u03b9\u03ae\u03b3\u03b7\u03c3\u03b9\u03c2 \u03c9\u03c1\u03b1\u03b9\u03bf\u03c4\u03ac\u03c4\u03b7 \u03c4\u03bf\u03c5 \u03b8\u03b1\u03c5\u03bc\u03b1\u03c3\u03c4\u03bf\u03cd \u03b5\u03ba\u03b5\u03af\u03bd\u03bf\u03c5 \u03c4\u03bf\u03c5 \u03bb\u03b5\u03b3\u03bf\u03bc\u03ad\u03bd\u03bf\u03c5 \u0392\u03b5\u03bb\u03b9\u03c3\u03c3\u03b1\u03c1\u03af\u03bf\u03c5 (\"Narrazione bellissima intorno al mirabile uomo di nome Belisario\"), un componimento in versi redatto in greco demotico in cui venivano narrate in modo fantasioso le sue gesta militari (spesso inventate di sana pianta, come una mai esistita spedizione in Britannia peraltro chiamata anacronisticamente \"Inghilterra\"), il suo accecamento conseguente alle calunnie mossegli per invidia dai funzionari, e le successive gesta contro i Persiani compiute dal figlio Alessio (mai esistito storicamente); il poema si concludeva con Belisario cieco e mendicante nell'atto di chiedere l'elemosina agli ambasciatori persiani giunti a palazzo per negoziare la pace. Il poema dell'accecamento di Belisario, portato in Europa Occidentale dagli intellettuali greci fuggiti in Italia in seguito alla caduta di Costantinopoli del 1453, ispir\u00f2 numerose altre opere letterarie, quali il romanzo \"B\u00e9lisaire\" di Jean-Fran\u00e7ois Marmontel (1767), l'opera lirica \"Belisario\" di Gaetano Donizetti e la commedia tragicomica \"Belisario\" di Carlo Goldoni (1734); quest'ultima per\u00f2 proviene da un canovaccio tragicomico della commedia dell'arte, quindi antecedente alla versione pubblicata dal drammaturgo veneziano. La vicenda di Belisario ispir\u00f2 inoltre il dramma di John Oldmixon \"The Life and History of Belisarius: Who Conquer'd Africa and Italy: with an Account of His Disgrace, the Ingratitude of the Romans, and a Parallel Between Him and a Modern Heroe\", il dramma del XVIII secolo di William Philips \"Belisarius\" (1724) e il poema \"Belisar\" di Friedrich de la Motte Fouqu\u00e9 (scritto nel XVII secolo). Queste opere sono incentrate sul tema della caducit\u00e0 delle sorti e dell'ingratitudine del sovrano nei confronti del suo leale generale.\nBelisario riveste un ruolo importante nel romanzo storico \"Ein Kampf um Rom\" del letterato tedesco Felix Dahn, pubblicato nel 1876; rispetto alla maggior parte delle opere precedenti, che si basano per lo pi\u00f9 sulla leggenda dell'accecamento del generale, l'opera si attiene molto pi\u00f9 fedelmente a quanto narrato nelle opere di Procopio, concedendosi poche libert\u00e0 narrative. La vita di Belisario \u00e8 stato il soggetto del romanzo storico \"Count Belisarius\" (1938) dello studioso di argomenti classici Robert Graves. Questo libro, scritto dal punto di vista dell'eunuco Eugenio (servo della moglie del generale) ma basato sulle opere di Procopio, ritrae Belisario come un solitario uomo d'onore in un mondo corrotto, e dipinge a vivide tinte non solo le sue iniziali gesta militari, ma anche gli avvenimenti coloriti e gli eventi del suo tempo (quali la selvaggia politica delle gare di carri nel Circo di Costantinopoli, che regolarmente proseguiva in scontri aperti nelle strade fra i sostenitori delle opposte fazioni, o gli intrighi fra l'Imperatore Giustiniano e l'imperatrice Teodora).\nNel XX secolo Belisario ha ispirato finanche alcuni romanzi di fantascienza. Il celebre scrittore di fantascienza Isaac Asimov, che conosceva molto bene la storia romana, inser\u00ec nel suo \"Ciclo della Fondazione\" il personaggio di \"Bel Riose\", ultimo dei grandi generali dell'Impero galattico, il quale tenta una campagna di riconquista dei territori perduti nella periferia galattica finendo tuttavia incriminato per sospetto tradimento e giustiziato dal suo imperatore Cleon II. Belisario \u00e8 anche il protagonista della serie di fantascienza \"Belisarius series\", una storia alternativa scritta da Eric Flint e David Drake che si occupa di cosa sarebbe potuto accadere se Belisario (e un rivale) avessero potuto conoscere gli avvenimenti futuri e le relative tecnologie. La serie di romanzi di fantascienza militare di S.M. Stirling e David Drake \"The General series\" si ispira alla vita di Belisario. Il generale bizantino ha inoltre un ruolo importante ne \"L'abisso del passato\" (titolo originale: \"Lest Darkness Fall\", 1939) di L. Sprague de Camp, un romanzo di \"storia possibile\" in chiave storico-fantascientifica, in cui il viaggiatore nel tempo Martin Padway tenta di diffondere la scienza moderna e le invenzioni nell'Italia gotica; nel romanzo Belisario diventa generale nell'esercito di Padway e gli assicura il controllo dell'Italia."}
{"id": "1593395", "revid": "1725692", "url": "https://it.wikipedia.org/wiki?curid=1593395", "title": "Beechcraft 1900", "text": "Il Beechcraft 1900 Airliner \u00e8 un aereo a 19 posti per passeggeri, pressurizzato, turboelica ad ala fissa costruito dalla Beechcraft Division della Raytheon Company (ora Hawker Beechcraft). Fu progettato come scopo primario per essere usato come aereo di linea regionale.\nViene anche utilizzato commercialmente come aereo cargo, trasporto business, dall'esercito degli Stati Uniti e altri governi.\nL'Airliner \u00e8 progettato per portare passeggeri in tutte le condizioni meteorologiche da aeroporti dotati di piste relativamente brevi per distanze di oltre 600 miglia. In termini di numero di esemplari costruiti e il suo uso continuo da molte compagnie aeree per il trasporto passeggeri e non, \u00e8 l'aereo a 19 posti di maggior successo della storia.\nSviluppo.\nIl 1900 \u00e8 il terzo aereo per aerolinee regionali della Beechcraft. Il Beechcraft Model 18 era un aereo utilitario dai 6 a 11 passeggeri prodotto dal 1937 al 1970 usato dai militari, aerolinee, voli charter, trasporti business per multinazionali e operazioni di trasporto. Il Beech 18, o \"Twin Beech\" cos\u00ec come veniva spesso chiamato, ebbe un enorme successo, prodotto per oltre trent'anni, in pi\u00f9 di esemplari e pi\u00f9 modifiche approvate di qualsiasi altro aeromobile nella storia. Rimane in uso per numerosi ruoli tra cui aereo trasporto e per il lancio di paracadutisti. Lo Beechcraft Model 99 Airliner a 15 posti fu progettato per sostituire il Beech 18 e fu prodotto dal 1966 al 1986. Fu anche un successo commerciale e rimase di uso comune per aerolinee di trasporto cargo come la Ameriflight.\nIl Beechcraft 1900 fu sviluppato direttamente dal Beechcraft Super King Air 200. Il 1900 vol\u00f2 per la prima volta il 3 settembre 1982 con la certificazione Federal Aviation Administration (FAA) ottenuta nel novembre del 1983 sotto la Special Federal Aviation Regulation (SFAR) 41C per gli standard di volo. Come il 1900, il 1900C fu certificato sotto la SFAR 41C, ma la successiva versione 1900D fu certificata con gli standard FAR Part 23 \"Commuter Category\"\nIl 1900 entr\u00f2 in servizio nel febbraio del 1984, con la prima versione 'ExecLiner corporate' consegnata nel 1985. Un totale di 695 esemplari di Beechcraft 1900 fu costruito, facendo dell'Airliner il pi\u00f9 venduto degli aerei a 19 passeggeri della storia.. Con i trend di mercato che favorivano i jet regionali pi\u00f9 larghi dai 50 ai 90 posti, la Raytheon termin\u00f2 la produzione del Beechcraft 1900 nell'ottobre del 2002. Molte aerolinee continuano a utilizzare il 1900.\nDesign.\nSiccome il 1900 \u00e8 derivato dal King Air, tutti i 1900 condividono certe caratteristiche con l'aereo. I controlli della cabina e le operazioni sono simili a quelli del King Air. Mentre le regole della Federal Aviation richiedono due piloti per le operazioni di aerolinee, il 1900 \u00e8 progettato e certificato per operazioni a singolo pilota per impostazioni cargo o corporate, cos\u00ec come lo \u00e8 il King Air.\nPropulsione.\nIl 1900 viene spinto da due motori turbo-elica Pratt &amp; Whitney Canada PT6A . Il 1900 e il 1900C usano due motori turbo-elica PT6A-65B, ognuno da 1.179 cavalli di potenza. Il 1900D usa due motori turbo-elica PT6A-67D, ciascuno da 1.279 cavalli.\nLe eliche sono costruite da Hartzell, con quattro pale ciascuna. Le eliche del 1900 sono fatte di materiale composito.\nIl Cherosene [JP-4, JP-5 (MIL-T-5624); JP-8 (MIL-T-83133); JET A, JET A-1, and JET B conformi\nal Bollettino di Servizio Pratt&amp;Whitney Canada n. 13044 oppure alla specifica ASTM n. D1655. ] \u00e8 il carburante prescritto [Rif. FAA T.C.D.S. n.A24CE Revision 98 Hawker Beechcraft]; comunque i motori sono anche approvati per l'utilizzo, in caso di emergenza e per un massimo di 150 ore tra due revisioni del motore [Rif. FAA T.C.D.S. n.A24CE Revision 98 Hawker Beechcraft ], di altri tipi di Cherosene o aviation-grade gasoline.\nPrestazioni.\nIl 1900D vola ad una velocit\u00e0 di crociera di circa 260 nodi di TAS (True Air speed) (480\u00a0km/h). La lunghezza comune dei viaggi varia dalle 100 alle 600 miglia (da 20 minuti a 2 ore) ma con i serbatoi pieni, l'aereo \u00e8 capace di volare ben oltre le 1000 miglia nautiche (circa 1900 km).\nLe compagnie aeree preferiscono spesso il 1900 rispetto ad aerei jet per rotte pi\u00f9 corte grazie alla sua efficienza sui consumi, anche perch\u00e9 i tempi di viaggio non sono significativamente pi\u00f9 lunghi su distanze inferiori alle .\nIl Beechcraft 1900 pu\u00f2 operare in sicurezza su piste di atterraggio relativamente corte. Pu\u00f2 decollare e atterrare sia sul terreno battuto che su piste grezze.\nL'aeroplano \u00e8 certificato per volare fino ad una altitudine di sopra il livello del mare. La cabina \u00e8 pressurizzata e l'aereo \u00e8 equipaggiato con maschere d'ossigeno sia per i piloti che per i passeggeri nel caso che la cabina perda pressurizzazione.\n\u00c8 progettato per operare nella maggior parte delle condizioni meteorologiche, tra cui condizioni di ghiaccio atmosferico ed \u00e8 generalmente equipaggiato con un radar meteorologico per aiutare i piloti ad evitare condizioni meteorologiche molto sfavorevoli.\nLa Raytheon offre la possibilit\u00e0 di configurare l'aereo con una toilette, utilizzando lo spazio altrimenti destinato ai seggiolini dei passeggeri o la stiva. Siccome la maggior parte dei voli sono pi\u00f9 corti di due ore, la maggior parte delle aerolinee sceglie di configurare l'aereo con i posti addizionali o spazio di carico, tralasciando il bagno.\nDenominazione ICAO dell'aereo.\nLa denominazione per il 1900 dell'ICAO (OACI) \u00e8 B190. Viene utilizzata nel controllo del traffico aereo per i piani di volo, brevetti dei piloti cos\u00ec come per il tipo di identificazione radar.\nVarianti.\n1900.\nIl progetto originale \u00e8 conosciuto semplicemente come il Beechcraft 1900. \u00c8 disposto di due porte per l'imbarco dei passeggeri \"airstair\": uno vicino alla coda dell'aereo molto similmente al piccolo King Airs e la seconda appena dietro la cabina di pilotaggio. Ha anche una piccola portella per il carico vicino alla coda per accedere al compartimento bagagli, che sta dietro lo scompartimento passeggeri. Solo tre strutture furono costruite, con numeri seriali \"UA\": UA-1, UA-2, e UA-3. La UA-1 e UA-2 sono immagazzinate all'impianto dei Beechcraft in Wichita (Kansas). Nel settembre del 2006, UA-3 \u00e8 in servizio del ministro della difesa nazionale boliviano in La Paz.\n1900C.\n\u00c8 subito stato chiaro che due porte di tipo airstair fossero ridondanti su un aereo da soli 19 posti. La Beechcraft mantenne quella frontale ma elimin\u00f2 quella posteriore usando una porta per il carico dei bagagli pi\u00f9 grande. L'aereo cos\u00ec modificato fu rinominato in 1900C. Oltre alla riprogettazione della configurazione delle porte, i primi 1900C erano sostanzialmente simili ai 1900. A questi venivano assegnati numeri seriali che iniziavano con le lettere \"UB\". Un totale di 74 esemplari di questo tipo vennero prodotti, molti dei quali sono ancora in servizio.\nGli aerei delle serie UA e UB integrano un serbatoio del carburante nelle ali. I successivi 1900C usano un sistema wet wing per l'immagazzinamento del carburante: intere sezioni delle ali sono chiuse per essere utilizzate come serbatoi. Queste modifiche progettuali permettevano una maggior capacit\u00e0 di carburante che incrementava sostanzialmente il raggio d'azione del 1900C. Ai 1900C a 'wet wing' furono assegnati numeri seriali che iniziavano con \"UC\". Questi modelli venivano anche riferiti come 1900C-1. L'ala di tipo 'wet wing' si dimostr\u00f2 popolare, e la UC \u00e8 la versione pi\u00f9 comune del 1900 con 174 strutture UC costruite.\nLa Raytheon costru\u00ec anche sei 1900C per un uso specifico nelle forze militari. Q questi furono assegnati i numeri seriali \"UD\", dall'UD-1 all'UD-6.\n1900D.\nMentre il 1900C divenne un aereo regionale molto famoso, la Beechcraft fece una riprogettazione sostanziale dell'aereo e nel 1991 introdusse una nuova versione chiamata il 1900D.\nIl 1900 e il 1900C, come la maggior parte degli aerei a 19 posti e Aerotaxi, avevano delle cabine dei passeggeri piccole, con i soffitti cos\u00ec bassi che i passeggeri non potevano camminare senza inchinarsi in avanti. Il 1900D fu riprogettato per rimediare a questo, fornendo una cabina \"stand-up\" che permetteva alla maggior parte dei passeggeri di camminare stando dritti. \u00c8 l'unico aereo a 19 posti con questa caratteristica.\nA causa della cabina passeggeri pi\u00f9 alta aument\u00f2 sia il peso che la resistenza dell'aeroplano, altri elementi del 1900D furono modificati. Furono installati motori pi\u00f9 potenti ed eliche modificate, alette d'estremit\u00e0 alari furono messe per ridurre la resistenza ed aumentare l'efficienza dell'aereo e la coda fu resa pi\u00f9 larga per compensare la maggior potenza dei motori. La cabina di pilotaggio fu aggiornata con un Electronic Flight Instrument System (EFIS). Il 1900D era certificato sotto il nuovo standard FAR Part 23 \"Commuter Category\" che sostitu\u00ec il precedente SFAR 41C. Siccome i numeri seriali \"UD\" erano gi\u00e0 in uso dai 1900 militari, gli aerei 1900D ebbero numeri seriali inizianti con \"UE\". La versione 1900D \u00e8 la pi\u00f9 popolare della Airliner con 438 esemplari di 1900D costruiti.\nC-12J militare.\nLa designazione militare degli USA per il Beechcraft 1900C \u00e8 C-12J. Questa \u00e8 una variante del C-12 Huron che \u00e8 la pi\u00f9 comune designazione per le varianti militari del King Air. Il C-12J include i 6 \"UD\" Beechcraft 1900 specificatamente costruiti per uso militare, cos\u00ec come gli altri 1900C in servizio delle forze militari U.S.\nTra gli esempi di aerei C-12J nei servizi militari sono inclusi i test sui radio jamming del GPS allo squadrone 586 per i voli di prova nella Holloman Air Force Base nel Nuovo Messico un altro basato nello squadrone 517 Airlift, alla Elmendorf Air Force Base in Alaska, e due nella 55th Airlift Flight, Osan Air Base in Corea del Sud. La U.S. Army usa sia i C-12J e gli aerei 1900D tra gli altri aerei C-12 (King Air).\nKing Air ExecLiner.\nIl King Air ExecLiner era un nome di mercato per una versione corporate del Beechcraft 1900C.\nUtilizzatori.\nCivili.\nAltri.\nAltre compagnie aeree utilizzano il Beechcraft 1900 in Africa, America latina e in altre parti del mondo, cos\u00ec come altri operatori.\nGli ultimi 16 Beechcraft 1900D per compagnie aeree furono vendute alla Eagle Airways per fornire servizi regionali per la Air New Zealand.\nCome scritto nella rivista \"Flight International\", 451 1900 rimangono in servizio nelle compagnie aeree nell'agosto 2006 come segue:\nMilitari.\nGli operatori militari e governativi sono:"}
{"id": "1593396", "revid": "1543377", "url": "https://it.wikipedia.org/wiki?curid=1593396", "title": "Ihddaden", "text": "Ihddaden \u00e8 una citt\u00e0 del Marocco, nella provincia di Nador, nella Regione Orientale.\nLa citt\u00e0 \u00e8 anche conosciuta come Ih\u0328d\u0101dan, Ihaddadene e Theddadene. Il nome riproduce la parola berbera \"i\u1e25ddaden\" (o \"i\u1e25eddaden\") che significa \"i fabbri\" (la parola \u00e8 diffusa anche come nome di famiglia)."}
{"id": "1593398", "revid": "599013", "url": "https://it.wikipedia.org/wiki?curid=1593398", "title": "Diego Klimowicz", "text": "Carriera.\nInstituto.\nDi origini polacche e ucraine, Klimowicz esordisce a 19 anni nella seconda divisione argentina con la maglia dell'Instituto, club con cui gioca 4 anni (dal 1993 al 1996) con discreta regolarit\u00e0, collezionando 57 presenze e 12 reti.\nGli anni in Spagna.\nNel 1997 passa ai madrileni del Rayo Vallecano, con i quali riesce a segnare 11 reti in 39 incontri.\nNella successiva stagione passa al Real Valladolid, ma stavolta delude le aspettative e in 3 stagioni segna solo 4 gol in 41 partite.\nLan\u00fas.\nNel 1999 torna in Argentina per giocare in Primera Divisi\u00f3n con il Lan\u00fas. In 3 anni gioca 51 partite e segna 23 gol, mantenendo una media realizzativa di quasi un gol ogni due partite.\nGli anni in Germania.\nNel 2001 Diego Klimowicz passa ai tedeschi del Wolfsburg, dove gioca per sette anni. Con il Wolfsburg, l'ormai ventisettenne Klimowicz disputa 149 partite in campionato realizzando 57 gol e partecipa alla Coppa Intertoto 2001, 2003 e 2004. Nella parte iniziale della Bundesliga 2004-2005, la squadra lotta per la vittoria del campionato, ma nel girone di ritorno subisce un calo di rendimento. Negli anni successivi il Wolfsburg rischia anche di retrocedere e Klimowicz nel 2007 si trasferisce al . Qui riesce a giocare la Coppa UEFA e a vincere l'edizione non ufficiale del 2008 della Supercoppa di Germania. In campionato chiude con un bottino di 6 reti in 28 incontri.\nNel 2009 si trasferisce al Bochum, dove totalizza 8 gol in 26 partite.\nRitorno in Argentina.\nNel 2011 ritorna in patria e conclude la propria carriera indossando nuovamente la maglia dell'Instituto."}
{"id": "1593400", "revid": "110157", "url": "https://it.wikipedia.org/wiki?curid=1593400", "title": "Kotlasskij rajon", "text": "Il distretto di Kotlas (in lingua russa \"\u041a\u043e\u0442\u043b\u0430\u0441\u0441\u043a\u0438\u0439 \u043c\u0443\u043d\u0438\u0446\u0438\u043f\u0430\u043b\u044c\u043d\u044b\u0439 \u0440\u0430\u0439\u043e\u043d\", letteralmente \"Kotlasskij municipal'nyj rajon\", in inglese traslitterato come \"Kotlassky munitsipalnyy rayon\") \u00e8 un rajon (distretto russo) dell'Oblast' di Arcangelo, in Russia.\nIl centro amministrativo \u00e8 la citt\u00e0 di Kotlas, con circa 60 000 abitanti."}
{"id": "1593401", "revid": "767487", "url": "https://it.wikipedia.org/wiki?curid=1593401", "title": "Midar", "text": "Midar \u00e8 una citt\u00e0 del Marocco, nella provincia di Driouch, nella Regione Orientale. Fino al 2009 Midar faceva parte della provincia di Nador.\nLa citt\u00e0 \u00e8 anche conosciuta come M\u012bd\u0328\u0101r, Arba Laazib Midar, Azib de Midar, El Arba de Midar e Azib de Midar."}
{"id": "1593407", "revid": "57797", "url": "https://it.wikipedia.org/wiki?curid=1593407", "title": "Fmri", "text": ""}
{"id": "1593409", "revid": "1543377", "url": "https://it.wikipedia.org/wiki?curid=1593409", "title": "Farkhana", "text": "Farkhana (in berbero: \"Farxana\", \u2d3c\u2d30\u2d54\u2d45\u2d30\u2d4f\u2d30; ) \u00e8 una citt\u00e0 del Marocco, nella provincia di Nador, nella Regione Orientale.\nLa citt\u00e0 \u00e8 anche conosciuta come Far\u1e96\u0101nah e Farkh\u00e2na."}
{"id": "1593410", "revid": "75435", "url": "https://it.wikipedia.org/wiki?curid=1593410", "title": "Culto cristiano", "text": ""}
{"id": "1593413", "revid": "729019", "url": "https://it.wikipedia.org/wiki?curid=1593413", "title": "Privodino", "text": "Privodino (in lingua russa \u041f\u0440\u0438\u0432\u043e\u0434\u0438\u043d\u043e) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Kotlasskij rajon."}
{"id": "1593414", "revid": "767487", "url": "https://it.wikipedia.org/wiki?curid=1593414", "title": "\u0160ipicyno", "text": "\u0160ipicyno (in lingua russa \u0428\u0438\u043f\u0438\u0446\u044b\u043d\u043e) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Kotlasskij rajon."}
{"id": "1593417", "revid": "1573940", "url": "https://it.wikipedia.org/wiki?curid=1593417", "title": "Driouch", "text": "Driouch \u00e8 una citt\u00e0 del Marocco, capoluogo della provincia omonima, nella Regione Orientale. Fino al 2009 Driouch faceva parte della provincia di Nador.\nLa citt\u00e0 \u00e8 anche conosciuta come ad-Dary\u016b\u0161, Dar Driuch e Dar Drius."}
{"id": "1593424", "revid": "118555359", "url": "https://it.wikipedia.org/wiki?curid=1593424", "title": "Fiat Trattori", "text": "La Fiat Trattori, divenuta in seguito FiatAgri, fu una divisione e poi una societ\u00e0 del gruppo Fiat specializzata nella costruzione di macchinari agricoli, in particolare trattori. Fiat inizi\u00f2 la produzione in serie di trattori nel 1919, ma solo nel 1966 cre\u00f2 la divisione Fiat Trattori. Nel 1974 questa fu scorporata dando origine alla Fiat Trattori S.p.A. che rimaneva comunque interamente controllata dal gruppo Fiat. Nel 1984 la societ\u00e0 cambi\u00f2 nome in FiatAgri S.p.A. Nel 1988 il gruppo Fiat ristruttur\u00f2 la propria organizzazione attuando la fusione di FiatAgri e Fiat-Allis (quest'ultima specializzata nelle macchine movimento terra) nella nuova societ\u00e0 FiatGeotech S.p.A. Nel 1991 Fiat acquis\u00ec la Ford New Holland Inc. fondendola con FiatGeotech nella nuova N.H. Geotech con sede ad Amsterdam, poi ribattezzata New Holland N.V. due anni pi\u00f9 tardi. Nel 1999 New Holland acquis\u00ec Case Corporation dando vita a CNH e terminando l'impiego del marchio Fiat sui mezzi agricoli.\nStoria.\nOrigini.\nLa storia di Fiat Trattori inizia nel 1918 quando lancia il primo trattore, il Fiat 702 con 30\u00a0CV. Al modello 702 fanno seguito le varianti 702A, B e BN e i successivi 703B e 703BN. Con queste varianti, prodotte fino al 1925, Fiat Trattori raggiunge il traguardo delle unit\u00e0 prodotte.\nNel 1929 la fabbrica vendeva trattori a un ritmo annuale di oltre unit\u00e0.\nNel 1932 viene lanciato il primo trattore a cingoli europeo, il Fiat 700 C. Nello stesso anno, la produzione dei trattori viene spostata da Torino a Modena, dove viene fondata l'OCI (Officine Costruzioni Industriali). Il primo trattore prodotto nel nuovo stabilimento \u00e8 il 708 (o Tipo 20) da 20\u00a0CV anzich\u00e9 da 30\u00a0CV, molto pi\u00f9 leggero della versione precedente. Questo trattore rimane in produzione fino al 1950 e viene prodotto in unit\u00e0.\nNello stabilimento di Modena, Fiat produce il trattore cingolato con il modello Fiat 700 C, caratterizzato dalla grande capacit\u00e0 di trazione grazie ai cingoli che, inoltre, migliorano la stabilit\u00e0 trasversale nei pendii e diminuiscono il compattamento del terreno, specie se bagnato.\nNel 1933 Fiat rileva le OM (acronimo di Societ\u00e0 Anonima Officine Meccaniche) che producono sia automezzi industriali sia trattori.\nNel 1939 nello stabilimento di Modena viene prodotto il primo trattore in serie, il Fiat 40 Boghetto; grazie all'invenzione di Fortunato Boghetto, il motore di questo trattore pu\u00f2 funzionare con diversi carburanti (petrolio, gasolio, alcol, benzina, metano e gasogeno).\nNel 1944, lo stabilimento di Modena \u00e8 impossibilitato a produrre a causa della mancanza di materie prime e dell'occupazione nazista e viene dunque riconvertito alla riparazione e revisione dei veicoli militari. In questa situazione, l'ingegner Edmondo Tascheri, capo dell'ufficio tecnico, comincia a progettare un nuovo trattore cingolato pi\u00f9 moderno della ormai superata Serie 40 Boghetto, grazie anche ad alcune foto di una trattrice russa che alcuni operai avevano portato dal fronte sovietico. Coadiuvato dalla connivenza dei collaboratori, l'ufficio tecnico cominci\u00f2 la costruzione di un prototipo di nascosto ai controllori tedeschi. Il trattore Fiat 50 cingolato venne infatti prodotto dopo la seconda guerra mondiale, a partire dal 1946, grazie anche al recupero delle macchine utensili che i nazisti avevano tentato di spedire in Germania senza successo perch\u00e9 fermati dai bombardamenti degli alleati.\nSecondo dopoguerra.\nNel secondo dopoguerra (1949) nello stabilimento OCI di Modena comincia la produzione del Fiat 600 e del Fiat 601 cingolato, caratterizzati dall'uso delle leve al posto del volante. Con questi trattori le vendite decollano, con una ritmo di produzione di mezzi all'anno.\nAgli inizi degli anni '50 la Fiat stringe legami commerciali con la francese SIMCA, che dapprima fabbricava auto Fiat e in seguito i trattori su progetti Fiat.\nNel 1951, viene lanciato il Fiat 25R, una delle pietre miliari della produzione Fiat. Questo trattore innovativo, di colore arancione (il primo di una lunga serie di trattori fino al 1983) lancia la Fiat nel settore agricolo europeo. Prodotto in numerosi modelli con alimentazione a gasolio, ruotato o cingolato, stretto e industriale, da frutteto e forestale, fu prodotto in quasi esemplari.\nL'anno seguente vengono presentati i trattori OM, i trattori ad alte potenze. Il pi\u00f9 venduto \u00e8 il modello OM 35-40, prodotto anche in versione cingolata, con motore a 4 cilindri da 3770 cc ad iniezione diretta.\nTra la fine degli anni 40 e primi anni '50 vengono lanciati i modelli Fiat 50 c e 52c (il secondo con cambio a 5 marce avanti + 1 retromarcia rispetto al primo a 4 marce avanti +1 retromarcia) caratterizzati dall'utilizzo del volante al posto delle due leve. Questi trattori equipaggiati con il motore dell'autocarro OM Taurus da 5320 cc a 4 valvole per cilindro sono ormai rari; furono esportati anche come risarcimento per danni di guerra e costituirono la base meccanica per i successivi Fiat 55c, 60c e 70c.\nNel 1951 venne lanciato il modello Fiat 55c e la sua versione \"larga\" Fiat 55 L da 6546 cc ancora con sterzo a volante fino al 1954 dove il volante fu sostituito dalle leve che comandavano ognuna una sola frizione di sterzo; come per i modelli 50c e 52 c, l'avviamento avveniva con motore bicilindrico a benzina a strappo che a sua volta agiva su pignone per l'avviamento del possente 4 cilindri della trattrice. Tale modalit\u00e0 di avviamento era presente anche sui successivi Fiat 60c e Fiat 70c, quest'ultimo con opzione di avviamento elettrico del bicilindrico.\nNel 1956 venne lanciato il trattore cingolato Fiat 60c da 6546 cc anche esso, che sostituisce il Fiat 55 c. Con questo trattore Fiat si consacra primo costruttore al mondo di trattori cingolati. Il 60c \u00e8 senza dubbio il miglior trattore degli anni '50 e '60. Con un peso di quasi 60 quintali, era usato solamente nelle grandi aziende perch\u00e9 dotato di un motore robusto come non mai, resistente ad ogni tipo di sforzo.\nFu seguito nel 1961 dal modello Fiat 70c da 6872 cc che fin\u00ec la produzione nel 1971 e continu\u00f2 nella divisione macchine movimento terra come AD7.\nNel 1957 Fiat lancia il trattore pi\u00f9 venduto degli anni '50, la trattrice FIAT 18 \"la piccola\".\nNel 1959, viene lanciata l'evoluzione della Serie 18, la Serie 200, prodotta fino al 1965. Il modello 211 R \u00e8 dotato di un motore diesel bicilindrico Fiat 615 di 1135\u00a0cm\u00b3 di cilindrata e sviluppa una potenza di 21\u00a0CV a 2200 giri. Il modello 211 Rb \u00e8 dotato di un motore a benzina a 4 cilindri Fiat 103 di 1221\u00a0cm\u00b3 di cilindrata e sviluppa una potenza di 22\u00a0CV a 2300 giri. \u00c8 un trattore adatto a piccoli appezzamenti di terreno, con cambio a 6 marce avanti e 2 retromarce, una velocit\u00e0 massima di 20\u00a0km/h e solo 900\u00a0kg di peso complessivo.\nNel 1957 la produzione dei trattori Fiat supera le unit\u00e0. L'anno seguente viene lanciato il trattore Fiat 411; nel 1962 viene inaugurata la nuova \"serie Diamante\", che consacra la casa italiana a livello europeo. La serie \"diamante\" comprende i modelli 215, 315, 415 e con marchio OM i modelli 615 e 715. Questi modelli sono stati i primi trattori ad avere le marce sincronizzate, il blocco del differenziale e il dispositivo AMPLICUPLE, che si inseriva automaticamente tramite una leva sulla sinistra del posto guida. Era disponibile solo sui modelli 415, 615, 715', che consacra la casa italiana a livello europeo.\nNei primi anni '60 commercializza col marchio OM i modelli ruotati OM 512, OM 513, OM 615 e OM 715 in diverse varianti e i cingolati OM 45 C e OM 50 C (quest'ultimo sar\u00e0 il cingolato OM pi\u00f9 venduto di sempre), cui seguiranno con lo stesso marchio negli anni '70 i modelli OM 750 e OM 850.\nNel 1967 la serie \"nastro d'oro\" sar\u00e0 un successo di tecnologia, prestazioni, consumi e affidabilit\u00e0, che consacra la casa italiana a livello europeo.\nNel 1968 nascono i modelli: 250, 450, 550, mentre con marchio OM arrivarono 650 e 850. Successivamente arrivarono anche 1000 e 1300 (Fiat); con questi modelli la Fiat si rivolge al mercato europeo e dopo quasi dieci anni diventer\u00e0 leader in Europa con i modelli della SERIE 80.\nNel frattempo, in Argentina, Fiat produce i trattori 55R, 60R, U-25, 211 R, 411R / 411T, 431 R.\nNei primi anni '70 la gamma si modifica e il modello 250 diventa il modello 300, nasce il 350 special e i modelli 480 e 500 sostituiscono il modello 450, per poi evolversi in 540 special.\nSempre nel corso degli anni '70, quando era gi\u00e0 nata la serie 80, l'850 divent\u00f2 FIAT 850 super portandosi a 95\u00a0CV, il 1000 super raggiunse i 110\u00a0CV, il 1300 super arriv\u00f2 a 150\u00a0CV.\nDagli anni '70 agli anni '90.\nNel 1975 Fiat Trattori acquista il 20% di Laverda fondata da Pietro Laverda nel 1873, Societ\u00e0 che si occupa sin dalla nascita di mietitrebbie. Sempre alla met\u00e0 degli anni '70 viene lanciata la Fiat serie 80 con i modelli (a 3, 4, 5 e 6 cilindri): Fiat 580, Fiat 680, Fiat 780, Fiat 880, Fiat 880/5 (5 cil.), Fiat 980, Fiat 1080 (commercializzato solo in Spagna con la sigla \"E\", come \"Espa\u00f1a\"), Fiat 1180, Fiat 1280, Fiat 1380, Fiat 1580 e il top Fiat 1880. Questi trattori sono stati i primi al mondo ad avere una piattaforma sospesa su silent blocks e una cabina dal design incorporato col trattore, opera di Pininfarina. In questi anni la Fiat Trattori super\u00f2 quota trattori prodotti nell'anno 1976 e ben esemplari esportati rispetto ai 15.488 del 1955.\nTra la fine degli anni settanta e l'inizio degli ottanta, importa in Italia con il marchio Fiat Concord alcuni modelli a basso prezzo, prodotti in Argentina: 500, 700E/S/U, 800A/E, 900A/E, 1100E e 1100E Dt.\nSempre nel periodo e nell'ottica della medesima linea politico/commerciale costruisce nell'ex Jugoslavia e in Romania alcuni modelli a 2 Rm (300, 420, 480) che poi commercializzer\u00e0 anche in Italia. Detti mezzi si distingueranno soprattutto per la scarsa affidabilit\u00e0 dovuta in gran parte nel pessimo assemblaggio delle parti meccaniche.\nCon l'espansione della meccanizzazione, alcune macchine agricole cominciarono ad essere utilizzate anche nell'edilizia. I modelli 70C, 80C, 90C e 100C, che servivano per l'aratura, con poche modifiche strutturali diventano le pale cingolate AD3, AD4, AD5, AD6, AD7, AD9, AD1O, AD12, AD14, AD18, AD20.\nNel 1974, la Fiat si un\u00ec all'americana Allis-Chalmers dando vita alla Fiat-Allis per fabbricare una linea di cingolati prodotti in Argentina (attraverso la societ\u00e0 CRyBSA), Brasile, Stati Uniti e Italia, terne a ruote (Stati Uniti e Inghilterra), scavatrici (Italia e Brasile), livellatrici e ruspe (Stati Uniti).\nA met\u00e0 degli anni 90, Fiat si unisce con Hitachi diventando produttore di macchina movimento terra con il nome Fiat-Hitachi.\nFiat-Allis continu\u00f2 a vendere con il proprio marchio in America Latina.\nDal 1979 al 1983 Fiat si lancia nella produzione di trattori di grandi potenze affiancandosi all'americana Versatile, nascono cos\u00ec i \"Fiat-Versatile Serie 44\": 44-23, 44-28, 44-33, 44-35 da 230, 280, 330 e 350\u00a0CV venduti con marchio Fiat in Europa e Versatile in America, Messico e Australia.\nNel 1977 la produzione Fiat super\u00f2 quota trattori dalle sue origini, soprattutto con il 640dt e il 780 dt.\nNel 1981 Fiat rileva Laverda S.p.A. e comincia la produzione di mietitrebbie per Fiat Trattori.\nNel 1982 Fiat lancia la nuova \"Serie 66\" con modelli da 45 a 80\u00a0CV, definiti i \"giornalieri\" perch\u00e9 potevano svolgere qualsiasi lavoro quotidiano delle piccole e medie imprese. Questa serie venne venduta anche con marchio Hesston negli Stati Uniti e successivamente anche come Ford e come New Holland fino al 2003.\nNel 1977 Fiat rileva la societ\u00e0 Hesston, leader nel settore della fienagione in America, la Braud, leader nella produzione di vendemmiatrici, e l'italiana Agrifull, specialista nei trattori di piccole dimensioni. Fiat Trattori diventa cos\u00ec FiatAgri e cambia la livrea, da arancione a rosso bordeaux, che caratterizzer\u00e0 tutti i nuovi trattori. Con l'acquisto di Hesston e Braud, FiatAgri inizia a produrre anche macchinari per la fienagione (presse, trinciacaricatrici) e mezzi vendemmiatrici. I marchi Hesston e Braud rimangono sulle fiancate dei loro mezzi agricoli.\nDa FIATGEOTECH a NHGEOTECH.\nFiat Trattori scomparir\u00e0 per dar vita nel gennaio 1988 alla Holding FIATGEOTECH con sede in Modena che avr\u00e0 nel suo paniere il gruppo FiatAgri e Fiat-Allis.\nNel 1984 FiatAgri lancia la storica \"Serie-90\", che sostituisce la serie 80 con numerosi modelli suddivisi in due categorie: medio-bassa (55-90, 60-90, 65-90, 70-90, 80-90, 85-90 Turbo) e alta (115-90, 130-90 Turbo, 140-90 Turbo, 160-90 Turbo, 180-90 Turbo) motorizzati con i nuovi propulsori Iveco aifo Serie 8000. Alcuni modelli della serie 90 vennero commercializzati anche come Agrifull e Ford, poi anche come New Holland fino al 2003 nel mercato europeo.\nSempre nel 1984, Fiatagri ingloba la francese Braud.\nDal 1985 viene prodotta anche la serie 90 definita ponte con i seguenti modelli: 90-90, 95-90(destinato al mercato inglese), 100-90 e 110-90. Questi trattori verranno realizzati fino al 1996 circa sostituiti dalla nuova serie L di New Holland.\nNel 1986 FiatAgri sposta parte della produzione dei trattori da Modena a Jesi. Nello stesso anno viene lanciato il trattore cingolato FiatAgri 180-55, che vantava un rivoluzionario sistema di trasmissione idrostatica.\nNel frattempo, in Argentina, nel 1987 viene riaperto l'impianto Sauce Viejo per la produzione di trattori sotto il marchio Agritec; sotto la supervisione della societ\u00e0 locale Materfer e FiatAgri.\nQuesti trattori avevano i motori Perkins. La produzione si estese fino al 1995, dove doveva chiudere a causa di problemi sindacali ed economici.\nAlcuni dei modelli prodotti erano l'Agritec 100/100 DT, 115 e 120/120 DT.\nPer evidenziare, \u00e8 stato il prototipo del raccoglitore di cotone 2000F, che \u00e8 stato prodotto sulla base di un trattore Agritec.\nNel 1990/91 venne lanciata la prima \"serie Winner\" composta da 4 modelli: F100, F110, F120 e F130 Turbo. Nel 1993 usc\u00ec la seconda serie, formata da F100, F115 e i due modelli Turbo F130 e F140. Questa serie rimase in produzione fino al 1996.\nNel 1992 i trattori cingolati della serie 75 vedono un nuovo sistema di sterzata chiamato \"Stering-o-matic\" che usava la cloche al posto delle due leve per azionare le frizioni di sterzo e pochi anni dopo la loro evoluzione con la serie cingolata 85 che vede lo sviluppo del sistema \"S.o.M.\" con l'introduzione del \"Full Drive\" che integra anche il comando dei freni di sterzo tutto nella cloche di guida.\nSuccessivamente alla serie Winner furono lanciati i modelli \"G\" destinati a grandi estensioni di terreno e grandi applicazioni lavorative e la Serie M, con i modelli M100, 115, 135 e 160.\nLa serie \"G\" apparteneva alle linee di produzione della Versatile, un'azienda Nord Americana che gi\u00e0 collaborava con la FIAT per macchine di grandi dimensioni con il marchio HESSTON.\nLa serie G fu presentata alla Fiera del Levante di Bari nel 1993, con un design simile a quello di Ford e con il logo FiatAgri blu anzich\u00e9 rosso; pochi mesi dopo FiatAgri S.p.A. rileva la Ford Tractor che pochi anni prima aveva acquisito, a sua volta, una azienda specializzata nelle mietitrebbie e macchine per la fienagione, la New Holland Inc.\nLa holding, nel 1993 cambi\u00f2 nome da FIATGEOTCH a NHGEOTECH, ma le macchine venivano vendute con i relativi marchi e le relative livree: FiatAgri, Ford, New Holland, Hesston, Braud, Laverda ecc.\nIl mod. G 210 commercializzato in Italia fu ben lungi dalle aspettative di affidabilit\u00e0 nella parte riguardante il telaio. Anzi nel settore del contoterzismo (attivit\u00e0 principale a cui era destinata la macchina), ed in particolare in Emilia-Romagna, il marchio FIAT sub\u00ec un tracollo commerciale che favor\u00ec l'insorgere di altri brand concorrenti.\nNel 1999 la \"serie New Holland L\" viene sostituita dalla \"serie TL\" e la Fiat Serie 66 viene sostituita dalla nuova \"New Holland Serie TD\". Spariscono il marchio FiatAgri e Ford e tutti i marchi minori, divenendo semplicemente New Holland. L'eredit\u00e0 dei tre marchi rimane comunque presente: FiatAgri si ritrova nel simbolo della foglia, Ford nella livrea blu e New Holland nel nome.\nModelli prodotti.\nTrattori a ruote prodotti:\ninoltre vanno inserite tutte le serie cingolate:"}
{"id": "1593428", "revid": "124775628", "url": "https://it.wikipedia.org/wiki?curid=1593428", "title": "Tank Abbott", "text": "Carriera.\nDebutta nelle arti marziali miste il 14 luglio 1995, vincendo un incontro con John Matua a UFC 6. \u00c8 stato tra i protagonisti dei primi eventi della Ultimate Fighting Championship e al giorno d'oggi ha un record di 8 vittorie e 10 sconfitte in questa promotion. Nonostante non abbia mai ottenuto lo UFC Heavyweight Championship, \u00e8 diventato molto popolare, anche grazie al suo stile di lotta. Il 16 ottobre 1998 ha lottato un match contro Pedro Rizzo, in cui venne sconfitto e che per cinque anni rimarr\u00e0 il suo ultimo match nelle MMA.\nNel 1999, infatti, tenta la fortuna nel wrestling, firmando per la World Championship Wrestling (WCW). Venne presentato come avversario di Bill Goldberg, anche se il feud tra loro non decoll\u00f2 e Abbott fu utilizzato molto come \"comedy character\". Il suo pi\u00f9 grande successo nel wrestling professionistico ci fu nel momento in cui inizi\u00f2 a fare coppia con Rick Steiner, fratello di Scott, con cui ebbero un feud. Nel 2001 abbandon\u00f2 questo mondo per tornare nelle arti marziali miste.\nIl suo primo match dopo il ritorno fu il 28 febbraio 2003, contro Frank Mir, in cui venne sconfitto per sottomissione al primo round."}
{"id": "1593429", "revid": "767487", "url": "https://it.wikipedia.org/wiki?curid=1593429", "title": "\u0218am\u0219ud", "text": "\u0218am\u0219ud \u00e8 un comune della Romania di 1.795 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 2 villaggi: \u0218am\u0219ud e Valea Pomilor."}
{"id": "1593430", "revid": "287204", "url": "https://it.wikipedia.org/wiki?curid=1593430", "title": "Samsud", "text": ""}
{"id": "1593434", "revid": "14691", "url": "https://it.wikipedia.org/wiki?curid=1593434", "title": "UML", "text": ""}
{"id": "1593438", "revid": "164044", "url": "https://it.wikipedia.org/wiki?curid=1593438", "title": "David L. Abbott", "text": ""}
{"id": "1593440", "revid": "767487", "url": "https://it.wikipedia.org/wiki?curid=1593440", "title": "S\u0103rm\u0103\u0219ag", "text": "S\u0103rm\u0103\u0219ag (in ungherese \"Sarmas\u00e1g\") \u00e8 un comune della Romania di 6.502 abitanti, ubicato nel distretto di S\u0103laj, nella regione storica della Transilvania.\nIl comune \u00e8 formato dall'unione di sei villaggi: Ili\u0219ua, Lompirt, Moiad, Poiana M\u0103gura, S\u0103rm\u0103\u0219ag, \u021a\u0103rmure."}
{"id": "1593441", "revid": "287204", "url": "https://it.wikipedia.org/wiki?curid=1593441", "title": "Sarmasag", "text": ""}
{"id": "1593446", "revid": "110872065", "url": "https://it.wikipedia.org/wiki?curid=1593446", "title": "\u0218imi\u0219na", "text": "\u0218imi\u0219na \u00e8 un comune della Romania di 1.305 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 2 villaggi: H\u0103\u0219ma\u0219 e \u0218imi\u0219na.\n\u0218imi\u0219na \u00e8 divenuto comune autonomo nel corso del 2004 staccandosi dal comune di Rus."}
{"id": "1593447", "revid": "287204", "url": "https://it.wikipedia.org/wiki?curid=1593447", "title": "Simisna", "text": ""}
{"id": "1593449", "revid": "773636", "url": "https://it.wikipedia.org/wiki?curid=1593449", "title": "Borussia M\u00f6nchengladbach 1982-1983", "text": "Stagione.\nIl Borussia M\u00f6nchengladbach nella stagione 1982/83 si classific\u00f2 al 12\u00ba posto in Bundesliga con un totale di 12 vittorie, 4 pareggi e 18 sconfitte.\nI capocannonieri della squadra furono Frank Mill, Hans-G\u00fcnter Bruns e Wilfried Hannes con 9 gol.\nIn Coppa di Germania fu eliminato ai quarti di finale dal Fortuna Colonia.\nRosa calciatori.\nLa rosa del Borussia M\u00f6nchengladbach nella stagione 1981/82. Per ogni giocatore sono elencate le presenze e i gol in \"Bundesliga\"."}
{"id": "1593453", "revid": "132266", "url": "https://it.wikipedia.org/wiki?curid=1593453", "title": "UND Adriyatik", "text": "UND Adriyatik \u00e8 una nave della compagnia U.N. Ro-Ro Isletmeleri A. S. \u00c8 un'unit\u00e0 da trasporto turca di tipo Ro-Ro adatta al trasporto di mezzi pesanti, nota per essere andata a fuoco il 6 febbraio 2008 al largo delle coste dell'Istria, appena fuori dalle acque territoriali croate. La nave era usualmente impiegata sulla rotta Istanbul-Trieste.\nL'unit\u00e0, di 193 metri di lunghezza, \u00e8 entrata in servizio il 1\u00ba settembre 2001 dopo essere stata costruita nei cantieri tedeschi di Flensburg.\nLa nave che trasportava 202 veicoli ha lanciato il Mayday alle 05:04 del giorno 6, ora locale, mentre si trovava a 13 miglia circa ad ovest di Rovigno. I 22 membri dell'equipaggio e i 9 passeggeri si sono salvati lanciandosi in mare e sono stati tratti in salvo dalla nave greca \"Ikarus Palace\" che li ha poi trasportati a Venezia.\nLe autorit\u00e0 croate sono intervenute con mezzi aeronavali ma senza riuscire ad avere ragione delle fiamme. Appena l'8 febbraio le fiamme sono state domate con l'intervento dei tecnici specializzati della Smit Internationale provenienti dai Paesi Bassi, noti per essere intervenuti anche nel disastro del sottomarino russo \"Kursk\".\nFortunatamente le fiamme non hanno raggiunto i serbatoi di combustibile della nave che, pur inclinandosi di 3 gradi verso sinistra ed avendo bruciato per 3 giorni, non si \u00e8 deformata n\u00e9 rovesciata, risparmiando il mar Adriatico da un disastro ecologico.\nL'unit\u00e0 \u00e8 rimasta a 5 miglia circa da Pola fino al 17 febbraio quando alcuni rimorchiatori italiani hanno cominciato a trainarla verso Trieste dove \u00e8 entrata in porto il 19 per essere ricoverata presso l'Arsenale San Marco."}
{"id": "1593454", "revid": "75435", "url": "https://it.wikipedia.org/wiki?curid=1593454", "title": "Miracoli eucaristici", "text": ""}
{"id": "1593460", "revid": "619191", "url": "https://it.wikipedia.org/wiki?curid=1593460", "title": "Maki", "text": ""}
{"id": "1593462", "revid": "14691", "url": "https://it.wikipedia.org/wiki?curid=1593462", "title": "Makizushi", "text": ""}
{"id": "1593463", "revid": "767487", "url": "https://it.wikipedia.org/wiki?curid=1593463", "title": "Treznea", "text": "Treznea (in ungherese \"\u00d6rd\u00f6gk\u00fat\", in tedesco \"Teufelsbrunnen\") \u00e8 un comune della Romania di 993 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di due villaggi: Bozna e Treznea.\nNel 1940 il comune fu teatro di un massacro compiuto dalle truppe di occupazione ungheresi, che avevano fatto ingresso in Romania dopo il Secondo arbitrato di Vienna. Nel massacro trovarono la morte 93 persone, di cui 87 romeni e 6 ebrei."}
{"id": "1593465", "revid": "1836770", "url": "https://it.wikipedia.org/wiki?curid=1593465", "title": "Domenico Merlini", "text": "Merlini, trasferitosi in Polonia nel 1750, lavor\u00f2 per molti anni costruendo numerosi \nedifici pubblici e privati a Varsavia ed in altre citt\u00e0 polacche, facendosi notare anche a \ncorte. Nel 1768 venne nobilitato e nel 1773 venne nominato Regio Architetto.\nLa sua opera pi\u00f9 famosa \u00e8 il Parco \u0141azienki, nella capitale. Il suo stile, tipico dell'immagine di Varsavia nell'era di Stanislao Augusto Poniatowski, si adatt\u00f2 alla perfezione a quello che fu chiamato \"classicismo polacco\".\nI lavori di Merlini, che collabor\u00f2 spesso con Jan Chrystian Kamsetzer, sono manifestamente influenzati da Palladio e contengono abitualmente alcuni elementi tardo-barocchi, come l'abbondante uso di oro."}
{"id": "1593466", "revid": "78273", "url": "https://it.wikipedia.org/wiki?curid=1593466", "title": "Sedia a sbalzo", "text": ""}
{"id": "1593471", "revid": "1543377", "url": "https://it.wikipedia.org/wiki?curid=1593471", "title": "Egor'evsk", "text": "Egor'evsk (anche traslitterata come \"Egorevsk\", \"Jegorjevsk\" o \"Yegoryevsk\") \u00e8 una cittadina della Russia europea centrale (oblast' di Mosca), situata 114\u00a0km a sudest della capitale, sulle sponde del fiume Guslica; \u00e8 il capoluogo amministrativo del distretto omonimo.\nAttestata nel 1462 con il nome di \"Vysokoe\" (\u0412\u044b\u0441\u043e\u043a\u043e\u0435), divenne citt\u00e0 nel 1778; verso la fine del XIX secolo era uno dei principali centri industriali (tessile) della regione.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1593472", "revid": "80339", "url": "https://it.wikipedia.org/wiki?curid=1593472", "title": "Egorevsk", "text": ""}
{"id": "1593473", "revid": "767487", "url": "https://it.wikipedia.org/wiki?curid=1593473", "title": "Valc\u0103u de Jos", "text": "Valc\u0103u de Jos (in ungherese \"Als\u00f3valk\u00f3\") \u00e8 un comune della Romania di 3.283 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 6 villaggi: Lazuri, Preoteasa, Ratovei, Sub Cetate, Valc\u0103u de Jos, Valc\u0103u de Sus."}
{"id": "1593474", "revid": "80339", "url": "https://it.wikipedia.org/wiki?curid=1593474", "title": "Jegorjevsk", "text": ""}
{"id": "1593475", "revid": "287204", "url": "https://it.wikipedia.org/wiki?curid=1593475", "title": "Valcau de Jos", "text": ""}
{"id": "1593476", "revid": "80339", "url": "https://it.wikipedia.org/wiki?curid=1593476", "title": "Yegoryevsk", "text": ""}
{"id": "1593478", "revid": "1604512", "url": "https://it.wikipedia.org/wiki?curid=1593478", "title": "Poligono equilatero", "text": "In geometria un poligono equilatero \u00e8 un poligono avente tutti i lati congruenti, ovvero della medesima lunghezza; solitamente si tende a confondere il concetto di poligono equilatero con quello di poligono regolare, che in pi\u00f9 ha anche la caratteristica dell'equiangolarit\u00e0, quando invece le due caratteristiche non devono essere per forza coesistenti, si pensi per esempio al caso di un quadrato e di un rombo, solo il primo \u00e8 regolare, il secondo no, pur essendo anch'esso equilatero.\nVi sono inoltre anche poligoni stellati che sono equilateri come il caso del pentagramma.\nCaratteristiche.\nIl perimetro di un poligono equilatero si calcola moltiplicando la lunghezza del lato per il numero dei lati\nUn poligono equilatero che \u00e8 convesso e ciclico, \u00e8 anche un poligono regolare"}
{"id": "1593479", "revid": "76963", "url": "https://it.wikipedia.org/wiki?curid=1593479", "title": "Cindy Williams", "text": "Biografia.\nDebutt\u00f2 professionalmente nel 1971, dando voce a uno dei personaggi del film \"Gas, fu necessario distruggere il mondo per poterlo salvare\" (1970) di Roger Corman. Nello stesso anno partecip\u00f2 al film \"Yellow 33\", con la regia di Jack Nicholson. Il primo successo personale giunse interpretando la fidanzata di Ron Howard nel film \"American Graffiti\" (1973), diretto da George Lucas, col quale ottenne una candidatura al premio BAFTA. Interpret\u00f2 inoltre il ruolo della madre, Lisa Burke, nell'episodio \"Help Wanted: Kids\" della serie televisiva \"Disneyland\" (1986).\nVita privata.\nDi religione cattolica, nel 1982 spos\u00f2 l'attore Bill Hudson, dal quale divorzi\u00f2 nel 2000 e con il quale recit\u00f2 nell'episodio \"Help Wanted: Kids\" della serie \"Disneyland\", in cui Hudson interpretava proprio il ruolo di suo marito Tom Burke. Dal matrimonio nacquero 2 figli, Emily Hudson nel 1982 e Zachary Hudson nel 1986."}
{"id": "1593482", "revid": "45927", "url": "https://it.wikipedia.org/wiki?curid=1593482", "title": "Equilatero", "text": ""}
{"id": "1593483", "revid": "767487", "url": "https://it.wikipedia.org/wiki?curid=1593483", "title": "V\u00e2r\u0219ol\u021b", "text": "V\u00e2r\u0219ol\u021b \u00e8 un comune della Romania di 2.390 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 3 villaggi: Recea, Recea Mic\u0103, V\u00e2r\u0219ol\u021b."}
{"id": "1593485", "revid": "45927", "url": "https://it.wikipedia.org/wiki?curid=1593485", "title": "Equilateralit\u00e0", "text": ""}
{"id": "1593489", "revid": "287204", "url": "https://it.wikipedia.org/wiki?curid=1593489", "title": "Varsolt", "text": ""}
{"id": "1593490", "revid": "767487", "url": "https://it.wikipedia.org/wiki?curid=1593490", "title": "I gemelli del Texas", "text": "I gemelli del Texas \u00e8 un film del 1964 diretto da Steno.\nTrama.\nDopo una rapina a una diligenza due coppie di gemelli vengono scambiate, con le prevedibili conseguenze quando i bimbi saranno cresciuti e si troveranno nei guai."}
{"id": "1593493", "revid": "827882", "url": "https://it.wikipedia.org/wiki?curid=1593493", "title": "Pissalandrea", "text": "La pissalandrea (o pizza all'Andrea o piscialandrea o pizzalandrea o pissadella o sardenaira) \u00e8 una specialit\u00e0 della cucina ligure risalente al 1300, oggigiorno diffusa nella provincia di Imperia, nel Principato di Monaco e nella citt\u00e0 francese di Nizza; \u00e8 una focaccia, filetti di acciughe sotto sale dissalati, olive e aglio; successivamente all'importazione in Europa di nuovi alimenti dopo la scoperta dell'America, alla ricetta originale \u00e8 stato aggiunto il pomodoro.\nIn Costa Azzurra una versione senza pomodoro ma con cipolle prende il nome francese di pissaladi\u00e8re (\"pissaladiera\" in nizzardo) ed \u00e8 uno stuzzichino tipico della cucina nizzarda.\nOrigini.\nQuesta pizza sarebbe stata preparata per la prima volta intorno alla fine del Quattrocento e la tradizione vuole che sia stata chiamata \"pizza d'Andrea\" in onore del pi\u00f9 celebre degli onegliesi, l'ammiraglio Andrea Doria, a quel tempo principale artefice della politica della Repubblica di Genova. A questa etimologia se ne contrappone un'altra che fa derivare il nome dall'analoga preparazione provenzale, la \"pissaladi\u00e8re\" (o \"pissaladiero\" in nizzardo, derivato da \"peis salat\", pesce salato), che a sua volta sarebbe stata introdotta in Francia dai cuochi romani al seguito del papa ai tempi della cattivit\u00e0 avignonese.\nLe ricette.\nLa preparazione originaria prevedeva per l'impasto farina, acqua, sale, olio e lievito, per la farcitura un battuto di cipolla e acciughe salate (macchettu).\nA differenza di quella francese dopo la loro introduzione in Europa, alla fine del Cinquecento, la versione ligure si arricch\u00ec dei pomodori che furono aggiunti alle olive rivierasche, alle cipolle, a un formaggio molle ligure quasi liquefatto simile allo \"squacquerone\", e alle acciughe sotto sale, uno dei pesci tipici della tradizione ligure. Un'antica variante, tipica della citt\u00e0 di Sanremo, \u00e8 la \"sardenaira\", cio\u00e8 la pizza con le sardine, in cui le acciughe dissalate sono sostituite appunto dalle sardine. \nAltre varianti locali nei diversi paesi della Riviera dei Fiori:"}
{"id": "1593496", "revid": "767487", "url": "https://it.wikipedia.org/wiki?curid=1593496", "title": "Zalha", "text": "Zalha \u00e8 un comune della Romania di 1.011 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 7 villaggi: Ceaca, Ciureni, Valea Ciurenilor, Valea Hranei, Valea Lung\u0103, V\u00e2rte\u0219ca, Zalha.\nDi un certo interesse \u00e8 la chiesa lignea, costruita nel 1821, dipinta prima nel 1882 e poi nel 1966, come riportato in un'iscrizione vicino all'ingresso."}
{"id": "1593499", "revid": "767487", "url": "https://it.wikipedia.org/wiki?curid=1593499", "title": "Gli eroi del West", "text": "Gli eroi del West \u00e8 un film del 1963 diretto da Steno.\nTrama.\nMike e Colorado, due banditi si sostituiscono a due minatori, uccisi su ordine del sindaco che vuole impadronirsi della preziosa fonte di guadagno. Ma l'impresa non \u00e8 facile."}
{"id": "1593501", "revid": "21583", "url": "https://it.wikipedia.org/wiki?curid=1593501", "title": "Giovanni Battista Iachini", "text": "Nato da Giuseppe Iachini, notaio in Velletri, studi\u00f2 Giurisprudenza all'Universit\u00e0 La Sapienza di Roma, presso la quale consegu\u00ec la laurea abilitandosi all'esercizio della professione di avvocato.\nAll'et\u00e0 di ventiquattro anni, nel 1884, rese pubblica la prima edizione delle \"Poesie in dialetto velletrano\", sua famosa ed unica opera. Nella raccolta, composta in tutto da diciotto poesie in dialetto velletrano di varia lunghezza, si ricordano \" 'A precissione\" e \"La battaglia di Marino\".\nMor\u00ec all'et\u00e0 di soli trentotto anni, nel marzo 1898."}
{"id": "1593504", "revid": "1935652", "url": "https://it.wikipedia.org/wiki?curid=1593504", "title": "Rito ambrosiano", "text": "Il rito ambrosiano \u00e8 il rito liturgico ufficiale adottato dalla Chiesa latina nella maggior parte dell'arcidiocesi di Milano e in alcune zone che ne facevano precedentemente parte, che si distingue da quello utilizzato comunemente nel resto dell'Occidente, detto invece rito romano. Il capo del rito ambrosiano \u00e8 l'arcivescovo di Milano.\nOrigine.\nIl rito ambrosiano deriva dalla tradizione che si \u00e8 stratificata nella liturgia dell'arcidiocesi di Milano e che viene fatta risalire all'opera del vescovo Ambrogio, ma in alcuni tratti \u00e8 addirittura precedente.\nQuando papa Gregorio I, alla fine del VI secolo, modific\u00f2, riordin\u00f2 ed estese a tutta la chiesa latina la liturgia romana, il rito ambrosiano riusc\u00ec a sopravvivere alla soppressione insieme al rito mozarabico e ad altri riti locali.\nLa sua sopravvivenza vide molti critici, quando vennero soppressi altri riti locali, dopo il concilio di Trento (come il rito patriarchino, a cui erano legate le citt\u00e0 di Monza e Como e i patriarcati di Aquileia, di Grado e di Venezia).\nLa sua legittimazione definitiva si ebbe comunque con il Concilio di Trento (occorre tener conto che il papa Pio IV era milanese e che l'anima del Concilio fu l'arcivescovo di Milano san Carlo Borromeo) e ribadita dal Concilio Vaticano II.\nDiffusione.\nIn origine il rito ambrosiano aveva una diffusione molto vasta, su tutto il nord d'Italia fino a sud di Bologna. Nel corso della storia molte comunit\u00e0, anticamente di rito ambrosiano, sono passate al rito romano.\nIl rito ambrosiano \u00e8 attualmente seguito nella maggior parte dell'arcidiocesi di Milano, tranne le seguenti eccezioni dove viene seguito il rito romano:\nSi celebra in rito ambrosiano anche nelle seguenti zone che non appartengono pi\u00f9 all'arcidiocesi di Milano, ma un tempo ne facevano parte:\nIl rito ambrosiano era il rito proprio anche di altre parrocchie che per\u00f2, in seguito al passaggio ad altra circoscrizione ecclesiastica, hanno mutato anche il rito:\nAltri territori invece, anch'essi appartenenti un tempo alla diocesi di Milano (come ad esempio il vicariato di Verdello), non hanno mai conosciuto il rito ambrosiano.\nDal punto di vista amministrativo-civile, il rito ambrosiano \u00e8 diffuso nella maggior parte delle province di Lecco, Milano, Monza e Brianza e Varese, in buona parte della provincia di Como, in alcune zone delle province di Bergamo, Lodi, Pavia e Verbano-Cusio-Ossola, e in alcune zone del Canton Ticino in Svizzera.\nCaratteristiche della liturgia.\nLe caratteristiche della liturgia ambrosiana sono un forte cristocentrismo, derivante dalla lotta contro l'eresia ariana al tempo di Ambrogio, e una vicinanza con le liturgie orientali, prese da Ambrogio stesso come modello per la Chiesa milanese, seppur facendo sempre riferimento agli usi della Chiesa di Roma come fonte normativa.\nCelebrazione della messa.\nLa celebrazione della messa presenta gli stessi elementi del rito romano, ma alcuni di essi sono disposti diversamente o sono leggermente differenti:\nSuppellettili liturgiche.\nUna differenza con il rito romano riguarda la forma dell'ostensorio, che ha conservato la pi\u00f9 antica conformazione a tempietto, mentre nel rito romano ha assunto una forma di raggiera.\nL'ostensorio e la pisside sono ricoperti da conopei di colore rosso e non bianco.\nIl turibolo, a differenza di quello romano, \u00e8 privo del coperchio traforato e della quarta catena che serve ad aprirlo. Viene usato facendolo girare per aria, in un modo del tutto sconosciuto al rito romano che invece lo usa esclusivamente in senso antero-posteriore. Il modo di incensare ambrosiano \u00e8 infatti \"per ductum et tractum\", cio\u00e8 facendo prima roteare il turibolo (\"ductus\") e poi spingendolo in avanti (\"tractus\") verso la persona o la realt\u00e0 sacra da venerare, in modo tale che chi incensa \"disegni\" per cos\u00ec dire la forma di una croce. Nel \"ductus\" il turibolo viene fatto ruotare da destra a sinistra una volta e da sinistra a destra tre volte; nel \"tractus\" il turibolo viene alzato verticalmente e abbassato.\nI criteri usati per l'incensazione sono:\nL'aspersorio \u00e8 fatto come un piccolo pennello e l'acqua \u00e8 trattenuta dalle setole.\nLa croce astile viene sempre rivolta al celebrante, quindi nelle processioni il Crocifisso \u00e8 volto indietro, mentre nel rito romano \u00e8 volto in avanti. Sulla stessa croce o sulla croce dell'altare \u00e8 possibile collocare le candele.\nAlcuni sacerdoti (prevosti e vicari episcopali) hanno il diritto di portare durante le processioni la ferula, cio\u00e8 un bastone sormontato da un globo e una piccola croce.\nParamenti liturgici.\nIn generale la foggia dei paramenti liturgici \u00e8 uguale a quella romana, esistono per\u00f2 alcune particolarit\u00e0, sebbene non sempre presenti o rispettate:\nVi sono differenze anche negli abito del clero:\nColori liturgici.\nVi sono anche differenze che riguardano il colore dei paramenti:\nCanto ambrosiano.\nUn elemento fondamentale del rito e della liturgia ambrosiana \u00e8 costituito dal canto \"ambrosiano\". Fu Sant'Ambrogio stesso che, per la prima volta in assoluto nella liturgia della Chiesa, introdusse nel 386 l'uso di canti non derivanti dai salmi (gli unici fino ad allora cantati durante le messe). Questa sua innovazione si diffuse presto anche nelle Chiese di altro rito.\nAmbrogio \u00e8 stato definito il \"pi\u00f9 musicale dei Padri\", in quanto ha personalmente composto testi e musiche dei suoi inni, innovando anche lo stile, grazie all'introduzione della metrica classica al posto di quella libera che era simile alla salmodia ebraica. Scelse per i suoi inni il dimetro giambico e introdusse l'antifonia, elemento fondamentale per consentire a tutta la massa di fedeli una maggiore partecipazione al rito, grazie ad un canto collettivo eseguito da un'ala maschile e da un'altra ala composta da donne e bambini. Per agevolare il popolo alla declamazione, Sant'Ambrogio realizz\u00f2 versetti facili da recitare ed elimin\u00f2 sia il ruolo del solista sia la presenza dei vocalizzi, rendendo tutto l'insieme pi\u00f9 armonico.\nCome il canto gregoriano, anche il canto ambrosiano fu naturalmente modificato nel corso dei secoli dalla sua elaborazione da parte di Ambrogio, ma non di meno oggi lo si definisce il pi\u00f9 antico \"corpus\" musicale occidentale. Per preservare questo patrimonio insostituibile \u00e8 stato istituito il PIAMS (Pontificio Istituto Ambrosiano di Musica Sacra) consociato con il Pontificio Istituto di Musica Sacra di Roma. Secondo una dichiarazione del sinodo diocesano del 1994, esso \u00e8 il soggetto incaricato dell'educazione al canto ed alla musica nell'arcidiocesi di Milano.\nI testi liturgici musicali e canori ambrosiani sono contenuti nei volumi \"Antiphonale Missarum iuxta ritum Sanctae Ecclesiae Mediolanensis\" (1935) e \"Liber Vesperalis\" (1939), editi dal musicologo benedettino spagnolo Gregorio Maria Su\u00f1ol.\nRiti specifici.\nCanto dei 12 \"Kyrie\".\nQuando la messa \u00e8 preceduta da una processione, giunti al limite del presbiterio la processione si arresta, i ministranti con la croce e le candele si fermano: il clero si dispone su due file una di fronte all'altra; la croce, incensata e affiancata dai cantari ambrosiani, resta rivolta al celebrante, posto tra le due file. A questo punto il solista e l'assemblea si alternano cantando 12 volte (6 ciascuno) \"Kyrie eleison\" a cui segue di norma una sallenda. Durante il versetto \"Gloria al Padre...\" della sallenda i ministranti e il clero effettuano un lungo inchino rivolto alla croce; alle parole \"come era nel principio...\" se ne effettua uno pi\u00f9 corto rivolto al celebrante, quindi la processione entra in presbiterio.\nIl canto dei 12 \"Kyrie\" sostituisce l'atto penitenziale ed \u00e8 prescritto dopo la processione con le palme nella domenica delle palme e dopo la processione con le candele nella festa della presentazione del Signore al tempio.\nMessa vigiliare.\nCaratteristica tipica del rito ambrosiano \u00e8 l'assoluta centralit\u00e0 della domenica, con il suo inizio dal tramonto del sole del giorno precedente. La messa vespertina del sabato, impropriamente talvolta detta prefestiva, ha il suo valore proprio e originario di messa vigiliare, ben evidenziato da un particolare rito, introdotto con l'edizione del lezionario entrato in vigore in occasione dell'Avvento 2008: all'inizio della messa, al posto dei riti penitenziali, \u00e8 prevista la lettura di un brano di Vangelo che parla della Resurrezione di Ges\u00f9, tranne che in Quaresima dove vengono letti brani evangelici che preannunciano il mistero pasquale (come ad esempio la Trasfigurazione).\n\u00c8 anche possibile celebrare con maggior solennit\u00e0 l'inizio della domenica unendo i vespri alla messa vigiliare e alla lettura del vangelo vigiliare. L'inizio dei vespri \u00e8 caratterizzato dal \"rito della luce\" o \"lucernario\". La processione con il celebrante entra in chiesa al buio e con i cantari spenti al fianco dell'unica lanterna accesa, che apre la processione. Giunti ai piedi del presbiterio, dopo il saluto all'assemblea, al celebrante vengono presentati i cantari e la lanterna; il celebrante provvede ad accenderli, quindi vengono accesi i ceri dell'altare, sempre dalla stessa fiamma e, secondo l'opportunit\u00e0, infuso l'incenso e incensata la mensa. Il rito si conclude con l'inno.\nLa Messa vigiliare solenne assume dunque questa struttura:\nLa messa continua normalmente fino alla comunione, cui segue il canto del:\nConcludono la celebrazione l'Orazione dopo la comunione e la benedizione.\nIl cardinale Alfredo Ildefonso Schuster ha limitato questa liturgia alle solenni celebrazioni della vigilia.\nNel rito romano una variante di questa liturgia si svolge solo una volta all'anno, in occasione della benedizione del cero pasquale.\nRito del faro.\nTuttora in uso \u00e8 il rito del \"faro\", la cui origine \u00e8 antichissima (se ne trova traccia nel VII secolo), e celebrato ora in occasione delle feste patronali, ma solo se si tratta di un santo martire. La sua origine e significato sono incerti: un significato puramente allegorico sarebbe l'allusione al sacrificio della vita da parte del martire.\nIl rito si effettua solitamente durante il canto del Gloria. Nella forma pi\u00f9 solenne si svolge nella seguente modalit\u00e0: all'inizio della messa solenne, una processione che si ferma al limite del presbiterio, dove \u00e8 sospeso in alto un pallone di stoppa o bambagia oppure di altro materiale combustibile, solitamente ornato con una croce, una corona e delle palme (simbolo del martirio). Dopo il canto dei 12 \"kyrie\" e della sallenda propria con il \"Gloria al Padre\", mentre si ripete la sallenda, il celebrante, senza nulla dire, con un'apposita verga sormontata, solitamente, da tre piccole candele incendia il pallone e sale in presbiterio. Un tempo probabilmente veniva incendiato dalla candela che era posta sulla croce astile dallo stesso ostiario che portava la croce.\nIl rito del faro \u00e8 celebrato nel duomo di Milano in occasione di Santa Tecla, patrona della parrocchia del duomo e in molte delle parrocchie dedicate a santi martiri nel giorno della loro festa.\nCelebrazioni esequiali.\nNei funerali il rito dell'aspersione e dell'incensazione del defunto \u00e8 collocato all'inizio della celebrazione eucaristica e sostituisce l'atto penitenziale. Al posto della preghiera dei fedeli, invece, si cantano le litanie dei santi, seguite da quattro preghiere per il defunto e per i familiari; conclude il canto la triplice invocazione \"Kyrie eleison\".\nRiti propri del duomo di Milano.\nVi sono alcuni riti specifici che sono stati aboliti, ma di cui si pu\u00f2 trovare traccia nelle descrizioni storiche. Ad esempio, era usanza che durante certe messe solenni (e precisamente all'Offertorio) vi fosse una corsa che partiva dai quartieri fin dentro il duomo di Milano, con un enorme cavallo di legno ornato di salsicce e doni vari. Questa usanza venne abolita da San Carlo Borromeo. I riti descritti qui di seguito sono invece tutt'oggi in uso.\nMesse pontificali dell'arcivescovo.\nSecondo un'antica tradizione, la chiesa cattedrale metropolitana di Milano ha conservato alcuni riti particolari, quando la messa \u00e8 celebrata solennemente dall'arcivescovo.\nNelle Messe pontificali, prima che l'arcivescovo e i ministri bacino la mensa, due diaconi incensano l'altare. Un'altra particolarit\u00e0 \u00e8 l'incensazione dell'arcivescovo prima dell'omelia, in segno di devozione profetica.\nProcessione dell'Idea.\nUn'altra cerimonia particolare e di origine antichissima quanto incerta, \u00e8 la processione dell'Idea, che si svolge il 2 febbraio, festa della presentazione del Signore al tempio, e consiste nel portare in processione prima della messa un'icona mariana sormontata da una candela. Non si sa da che cosa derivi questa denominazione: secondo alcuni da una celebrazione della dea pagana Cibele (il cui attributo era \"Magna Mater Idea\"), secondo altri dal nome generico di \"immagine\".\nL'immagine in questione \u00e8 quella di una Madonna con bambino, una volta trasportata da due presbiteri su una lettiga con manici in forma di scala, portandola con stanghe e stando uno davanti e l'altro dietro, come si vede da un bassorilievo medievale conservato al Museo del Castello. Un tempo si svolgeva tra le chiese di Santa Maria Beltrade e Santa Maria Maggiore; oggi si svolge solo nel duomo di Milano e nella basilica di Sant'Ambrogio: la lettiga non viene pi\u00f9 portata da presbiteri, ma da diaconi.\nCelebrazioni del Santo Chiodo.\nNel catino absidale del duomo di Milano \u00e8 conservato un morso di cavallo che la tradizione dice essere uno dei chiodi della Passione. In occasione della festa dell'Esaltazione della Santa Croce, l'arcivescovo sale su un carro seicentesco che viene issato fino al reliquiario (a oltre 40\u00a0m di altezza rispetto al pavimento), lo porta a terra e lo espone alla venerazione dei fedeli. Alla fine, con lo stesso carro viene riportato al suo posto. Il carro \u00e8 ornato con angeli e nuvole dipinte, e per questo viene chiamato \"nivola\" (cio\u00e8 nuvola), da cui deriva il nome di rito della Nivola.\nLa cerimonia relativa prende il nome da questo carro, che per secoli \u00e8 stato issato da 24 uomini (12 a destra e 12 a sinistra), e solo negli ultimi anni \u00e8 stato motorizzato. La \"nivola\" fa parte delle \"macchine\", o apparati presenti in modo pi\u00f9 o meno residuale in celebrazioni in vari riti (come le macchine processionali per le statue di santi o il grande turibolo di Santiago di Compostela, il \"Botafumeiro\").\nCalendario liturgico.\nIl rito ambrosiano ha un suo calendario e un suo complesso di norme che regolano le precedenze liturgiche. L'anno liturgico inizia con l'Avvento, prosegue con il \"tempo di Natale\" e quello \"dopo l'Epifania\", seguono la Quaresima, il \"tempo pasquale\", il \"tempo dopo Pentecoste\", quello dopo il Martirio di san Giovanni Battista e quello dopo la dedicazione del Duomo di Milano.\nCon la riforma del lezionario del 2008, le solennit\u00e0 dell'Ascensione e del \"Corpus Domini\" sono state ricollocate nel giorno loro proprio: l'Ascensione quaranta giorni dopo la Pasqua e il Corpus Domini il gioved\u00ec della II settimana dopo Pentecoste con la possibilit\u00e0, per ragioni pastorali, di celebrarle anche la domenica successiva. Queste due solennit\u00e0, nel resto d'Italia, sono celebrate in domenica dal 1977.\nTempo di Avvento.\nParticolarit\u00e0 del tempo di Avvento, dedicato alla preparazione del Natale, \u00e8 la sua lunghezza: di sei settimane anzich\u00e9 quattro come nel rito romano. Inizia la prima domenica dopo il giorno di San Martino (11 novembre) e prevede sempre sei domeniche (quando il 24 dicembre cade di domenica, \u00e8 prevista la celebrazione di una domenica \"Prenatalizia\"). Gli ultimi giorni dell'Avvento sono le ferie dell'Accolto (\"de Exceptato\") e costituiscono la novena di Natale.\nNel rito ambrosiano \u00e8 previsto il colore morello (un colore simile al viola), tranne nell'ultima domenica (detta \"dell'Incarnazione\") nella quale si usa il bianco.\nTempo di Quaresima.\nUna delle peculiarit\u00e0 di questo rito, con profili non soltanto strettamente religiosi, \u00e8 l'inizio della Quaresima, che non parte dal mercoled\u00ec delle ceneri, ma dalla domenica immediatamente successiva. Ci\u00f2 d\u00e0 luogo (ad esempio in Canton Ticino, a Tesserete e Biasca) alla distinzione tra carnevale \"nuovo\" (quello romano) che termina con il marted\u00ec grasso e carnevale \"vecchio\" (quello ambrosiano) che si conclude, invece, il sabato seguente.\nLa differenza tra il carnevale ambrosiano e quello del resto del mondo \u00e8 dovuto proprio al diverso modo di calcolare le date di inizio e fine della Quaresima:\nVi sono differenze anche nella concezione dei venerd\u00ec di Quaresima: per il rito ambrosiano, infatti, il venerd\u00ec \u00e8 \"feria aneucaristica\", durante la quale non possono essere celebrate messe, per vivere in modo radicale la privazione da Cristo, come avviene nel Sabato Autentico, per accoglierLo pienamente con la Pasqua. Nelle altre \"feriae\" di Quaresima, quindi tutti i giorni tranne la domenica e il sabato (considerato semi-festivo in rispetto della prescrizione mosaica e come preparazione alla domenica), l'aspetto penitenziale \u00e8 espresso dalla colorazione (facoltativa) nera dei paramenti anzich\u00e9 viola o morello. Nelle domeniche invece, come da tradizione ambrosiana, \u00e8 sottolineato il percorso battesimale, che portava un tempo e pu\u00f2 tuttora portare i catecumeni a prepararsi al battesimo nel giorno di Pasqua, e che guida i fedeli battezzati a riscoprire il significato di questo sacramento.\nSettimana Autentica e Triduo pasquale.\nLa Settimana Santa \u00e8 chiamata \"Hebdomada Authentica\" (Settimana Autentica), in quanto vi si celebrano gli eventi centrali della storia. I riti del Triduo pasquale presentano alcune differenze da quelli del rito romano.\nIl testo dell\"'Exsultet\" ambrosiano \u00e8 differente dal corrispondente testo romano.\nLibri liturgici.\nMessale.\nIl messale attualmente in vigore \u00e8 l'edizione del 1990. Come il messale romano, contiene tutte le parti fisse e variabili della messa eccettuate le letture.\nIl 29 novembre 2020 \u00e8 entrato in uso il cosiddetto \"Rito della Messa per le comunit\u00e0 di rito ambrosiano\"; questo volume, pubblicato in attesa della nuova edizione del messale ambrosiano, contiene i cambiamenti introdotti nell'ordinario della messa dalla traduzione italiana della terza edizione del messale romano.\nLezionario.\nDopo un periodo transitorio, durato dalla riforma liturgica postconciliare, caratterizzato dall'utilizzo del lezionario romano e integrato da un volume ambrosiano utilizzato in alcuni periodi dell'anno liturgico, dal 16 novembre 2008 (I domenica di Avvento) \u00e8 entrato in vigore il nuovo lezionario.\nNel nuovo lezionario sono state mantenute le letture proprie dei tempi forti (Avvento, Natale, Quaresima, Settimana Santa, Pasqua) e recuperate altre letture tradizionalmente proclamate nel resto dell'anno. Accanto a questo recupero, secondo le indicazioni conciliari, sono state affiancate altre letture creando cos\u00ec, come nel rito romano, un ciclo triennale nelle domeniche e biennale nelle ferie.\n\u00c8 organizzato in tre libri:\nCiascun \"Libro\" \u00e8 suddiviso in un volume festivo articolato in un ciclo triennale (A-B-C) e uno feriale che segue un ciclo biennale (I per gli anni dispari, II per i pari).\nDal 14 novembre 2010 (I domenica di Avvento) entra in vigore anche il volume per le celebrazioni dei Santi. Inoltre da tale data hanno adottato il nuovo lezionario anche le parrocchie di rito ambrosiano appartenenti alla diocesi di Bergamo.\nTale versione del lezionario ha incontrato alcune perplessit\u00e0, in particolare di tipo teologico-liturgico, da parte di alcuni prelati, il pi\u00f9 autorevole dei quali \u00e8 stato il cardinale Giacomo Biffi, arcivescovo emerito di Bologna, profondo conoscitore della liturgia ambrosiana in quanto proveniente dal clero di Milano. Le perplessit\u00e0 del cardinale Biffi sono state confutate dalla Congregazione del rito ambrosiano, per voce del professor Cesare Alzati.\nEvangeliario.\nIl nuovo evangeliario ambrosiano \u00e8 stato promulgato dal cardinale Dionigi Tettamanzi l'11 giugno 2011 e si aggiunge come ultimo dei volumi di cui \u00e8 costituito il lezionario ambrosiano. L'evangeliario ambrosiano \u00e8 rilegato da una copertina esterna e corredato all'interno da 73 tavole a supporto del testo realizzate da sei artisti contemporanei; il cardinale Tettamanzi ha donato l'edizione originale al duomo di Milano, mentre altre copie alle parrocchie.\nLiturgia delle ore.\nLa liturgia delle ore \u00e8 pubblicata secondo il rito ambrosiano in 5 volumi distribuiti lungo l'anno liturgico; esistono anche edizioni ridotte in un solo volume (\"Diurna Laus\"). La struttura di lodi e vespri \u00e8 piuttosto diversa da quella del rito romano.\nRituali.\nNel rito ambrosiano sono stati pubblicati i seguenti rituali:\nPer le altre celebrazioni si usano i rituali romani fino alla pubblicazione dei rituali ambrosiani.\nSuono delle campane.\nUn tipico suono delle campane (peraltro non esclusivo del rito ambrosiano, ma diffuso anche in molte parti dell'Italia settentrionale a causa del forte influsso esercitato dalla tradizione dell'arcidiocesi di Milano) dipende dal tipo di struttura su cui sono montate le campane e dalla cosiddetta \"inceppatura\". Questo genere d'inceppatura \u00e8 tipico della Lombardia, della Liguria, della maggior parte del Piemonte, di parte del Veneto e di parte dell'Emilia-Romagna.\nUna volta messe in movimento, le campane possono suonare \"a distesa\" (senza sequenza) per semplice oscillazione di pochi gradi rispetto al loro asse, oppure \"a concerto\" (seguendo una serie precisa di \"sganci\").\nSu appositi supporti dell'\"incastellatura\", su cui \u00e8 collocata ogni singola campana, si trova una balestra che ha la funzione di far arrestare la campana stessa una volta che questa ha compiuto la sua rotazione; detta balestra serve anche a favorire (col suo molleggio) lo sgancio successivo. L'arresto e sosta \"in piedi\" della campana sono possibili grazie a una piccola staffa posta sulla ruota, la quale staffa va appunto a scontrarsi con la balestra. Per eseguire il concerto solenne occorre portare le campane in posizione ribaltata di 180\u00b0 rispetto alla posizione di fermo. Una volta raggiunta tale posizione di stallo, detta \"a bicchiere\" o \"in piedi\" (bocca in alto e contrappeso in basso), le campane, sganciate una alla volta o a coppie (eseguendo in questo secondo caso un accordo), si ribaltano (a questo punto di circa 360\u00b0) emettendo un rintocco ogni volta in cui il battacchio cade su uno dei due bordi, sempre inferiore, della campana, mentre essa gira: a ogni giro vi sono quindi due rintocchi, uno allo sgancio e uno al ritorno verso la posizione di stallo.\nCalcolando il tempo che ogni campana impiega per compiere detta rotazione, \u00e8 possibile comporre determinate successioni di suoni, con la possibilit\u00e0 di ottenere particolari concerti."}
{"id": "1593506", "revid": "123159387", "url": "https://it.wikipedia.org/wiki?curid=1593506", "title": "Acciarino da tasca", "text": "L'acciarino da tasca \u00e8 una piastra in acciaio usata prima dell'invenzione degli Accendini per accendere il fuoco.\nStruttura e uso.\nConsiste semplicemente in una piccola piastra di acciaio temprato, dalla superficie ruvida, sulla quale veniva battuta la pietra focaia per ricavarne scintille con le quali accendere un\"'esca\" (per esempio cotone impregnato di salnitro, foglie secche, paglia, trucioli di legno, carta, cotone o altro materiale altamente infiammabile). Dalla fiamma che si produceva si poteva accendere un bastoncino di legno secco e con esso accendere poi il fuoco nel caminetto o il tabacco nella pipa. La forma \u00e8 generalmente allungata, spesso a forma di fuso o sbarretta, con decorazioni diverse a seconda del periodo storico di appartenenza.\nStoria.\nOvviamente la sua fabbricazione fu possibile soltanto quando la metallurgia lo permise: bisognava disporre di un acciaio adatto e l'abilit\u00e0 necessaria per renderlo ben temprato e ci\u00f2 fu possibile quando le conoscenze nella lavorazione dei metalli raggiunsero un discreto livello: forse mille anni fa o forse prima. Forse gi\u00e0 all'epoca dell'antica Roma. I primi fiammiferi vennero inventati nella prima met\u00e0 dell'Ottocento, eppure l'acciarino fu ancora in uso per vari anni. La complessit\u00e0 delle operazioni per l'accensione del fuoco con l'acciarino ed il fatto che gi\u00e0 esistessero i fiammiferi ci pu\u00f2 dare un'idea della scarsa efficienza che dovevano avere questi ultimi.\nPrima della comparsa dell'acciarino si usavano ancora due legni di diversa durezza energicamente strofinati insieme (di solito per rotazione) e con il calore prodotto dal loro attrito si accendevano primitive esche di vario tipo (di solito vegetali secchi o pelo animale ben essiccato).\nUso odierno.\nOggigiorno vista la possibilit\u00e0 di funzionare anche in condizioni impervie (sotto la pioggia, in mezzo alla neve, in ambienti umidi, sotto forti raffiche di vento o temperature estreme), l'acciarino costituisce un elemento importante di molti kit di appassionati di sopravvivenza ed escursionismo.\nViene venduto sia come oggetto a s\u00e9 sia come componente di bracciali, orologi e coltelli tematici, pertanto lo si pu\u00f2 trovare di lunghezza e diametro differenti.\nLa riscoperta di questo strumento ha portato all'implementazione dell'\"acciarino al magnesio\", un acciarino contenente magnesio da grattare in polvere sull'esca per aumentare notevolmente le possibilit\u00e0 di riuscita dell'accensione del fuoco."}
{"id": "1593508", "revid": "767487", "url": "https://it.wikipedia.org/wiki?curid=1593508", "title": "Psycosissimo", "text": "Psycosissimo \u00e8 un film del 1961 diretto da Steno.\nTrama.\nUgo, Raimondo e Marcella sono tre attori specializzati in brevi scene di carattere poliziesco che nessun impresario accetta. Un marito, afflitto da una consorte perfida ed infedele, assistendo casualmente alla recitazione dei tre e scambiando Ugo e Raimondo per due assassini di professione, propone loro di liberarlo della moglie dietro lauto compenso. I due accettano l'incarico, decisi ad imbastire un finto assassinio e dileguarsi non appena pagati. Ma anche la donna, oggetto della macchinazione, ha un suo piano: quello di disfarsi del marito, con la complicit\u00e0 dell'amante. Morto il mandante, Ugo e Raimondo vengono a trovarsi cos\u00ec tra due fuochi: la polizia, da una parte, li crede colpevoli e gli omicidi, dall'altra, intendono liberarsi dai due malcapitati e incomodi testimoni. Quando la sorte sembra ormai segnata per gli sfortunati attori, sul punto di essere inghiottiti da un enorme tritacarne (la scena finale si svolge in un salumificio) e trasformati in salumi, giunge tempestivamente la polizia avvertita da Marcella. Nel tritacarne finiranno gli assassini.\nCritica.\n\u00abCommediola squinternata...\u00bb per Il Mereghetti (edizione 1994)."}
{"id": "1593510", "revid": "175886", "url": "https://it.wikipedia.org/wiki?curid=1593510", "title": "Coglians", "text": ""}
{"id": "1593520", "revid": "767487", "url": "https://it.wikipedia.org/wiki?curid=1593520", "title": "Zimbor", "text": "Zimbor \u00e8 un comune della Romania di 1.135 abitanti, ubicato nel distretto di S\u0103laj, nella regione storica della Transilvania.\nIl comune \u00e8 formato dall'unione di 5 villaggi: Chendremal, Dolu, S\u00e2ncraiu Alma\u0219ului, Sutoru, Zimbor.\nDi particolare rilievo \u00e8 la chiesa lignea dell'Assunzione di Maria (\"Adormirea Maicii Domnului\"), che un'iscrizione posta al di sopra del portale d'ingresso indica essere stata costruita nel 1643."}
{"id": "1593523", "revid": "136053", "url": "https://it.wikipedia.org/wiki?curid=1593523", "title": "Civitavecchia di Arpino", "text": ""}
{"id": "1593524", "revid": "1924342", "url": "https://it.wikipedia.org/wiki?curid=1593524", "title": "Irreplaceable (Beyonc\u00e9)", "text": "Irreplaceable \u00e8 un singolo della cantante statunitense Beyonc\u00e9, pubblicato il 26 ottobre 2006 come terzo estratto dal secondo album in studio \"B'Day\".\nIl singolo \u00e8 stato accolto con favore dai critici musicali contemporanei che ne hanno esaltato la sua grandiosa struttura in confronto a molti altri brani del disco, e hanno lodato il suo hook. Negli Stati Uniti d'America \u00e8 rimasto in vetta alla Billboard Hot 100 per dieci settimane consecutive, diventando il disco pi\u00f9 venduto dell'anno. Inoltre ha ricevuto una nomination come disco dell'anno ai Grammy Awards 2008. \"Irreplaceable\" ha venduto circa 4.6 milioni di copie, diventando il decimo singolo pi\u00f9 venduto a livello mondiale del 2007, e il singolo di maggior successo estratto da \"B'Day\", rimanendo per ben dieci settimane consecutive alla prima posizione, e diventando anche la sua quarta numero uno, dopo \"Crazy In Love\", \"Baby Boy\" e \"Check On It\".\nDescrizione.\n\"Irreplaceable\" era stata scritta per Chrisette Michele. Gli Stargate e Ne-Yo l'avevano composta per il secondo album di inediti di Beyonc\u00e9, \"B'Day\", ma Tor Erik Hermansen degli Stargate ha ribattuto che non avrebbero fatto la scelta giusta se avessero lavorato al brano. La casa di produzione norvegese e Ne-Yo avevano creato la canzone da una prospettiva maschile. Oltretutto Ne-Yo ha dichiarato di essersi ispirato allo stile country di Shania Twain o Faith Hill.. Quando Ne-Yo prov\u00f2 a cantare il brano per\u00f2 fu chiaro che era una canzone molto pi\u00f9 adatta ad una voce femminile.\nIn quel periodo Beyonc\u00e9 aveva appena finito di lavorare al film \"Dreamgirls\", e stava cercando nuove canzoni da incidere per l'album di imminente uscita \"B'Day\". Fu lei la prima scelta della produzione e, quando la cantante sent\u00ec il brano, le piacque subito. Fu cos\u00ec che dopo aver cambiato leggermente il testo per adattarlo ad una donna, e aver alzato il tono della canzone per renderlo pi\u00f9 adatto alle sue corde, Beyonc\u00e9 registr\u00f2 il brano.\nAccoglienza.\n Bill Lamb di About.com ha elogiato il lavoro svolto dagli Stargate per la composizione del brano, ritenuto dal critico \u00abavvolto in un magnifico arrangiamento swing\u00bb.\nVideo musicale.\nIl videoclip \u00e8 stato girato da Anthony Mandler e filmato nella settimana dell'11 settembre 2006 a New York. \u00c8 stato trasmesso in anteprima da MTV il 20 ottobre 2006, ed \u00e8 rimasto alla vetta della trasmissione \"Total Request Live\" per 14 settimane.\nIl video si divide in due parti. Nella prima, si vede Beyonc\u00e9 limarsi le unghie con aria distaccata, mentre il suo ex-fidanzato (interpretato dal modello Bobby Roache) carica sull'automobile le proprie cose, entrando e uscendo dalla casa, sotto lo sguardo indifferente della cantante. Lei lo guarda con disapprovazione e muove le mani a destra o a sinistra; poi guarda la camera e si distacca da Roache. Il senso \u00e8: \"\"Non pensare nemmeno per un secondo che tu sia insostituibile\". Difatti, lo redarguisce mentre lo vede prendere le proprie cose e con risolutezza, si muove sinuosamente sia ad una porta, sia alle scale.\nIntanto Bobby ripete i gesti con cadenza ritmica, ma l'artista lo segue e gli toglie pure il giubbotto prima che lui se ne vada. Quando il ragazzo va via nella seconda parte, si vede Beyonc\u00e9 ballare davanti allo specchio in biancheria intima e bigodini, ancheggiando e sedendosi rizzando il busto. Infine, nella parte finale, la si vede cantare con la propria band, le \"Suga mama\" (gi\u00e0 viste nei video di \"Check On It\" e in \"Green Light\"\"). Alla fine del video, dopo che Beyonc\u00e9 con la biancheria intima si dimena e si siede con movenze delicate, si vede il nuovo fidanzato della cantante (voltato di spalle) suonare alla porta di casa di Beyonc\u00e9. Le ultime scene inquadrano l'artista mentre apre la porta e si sporge in avanti, sorridente, per accogliere il nuovo fidanzato, mentre la camera s'oscura."}
{"id": "1593526", "revid": "1442080", "url": "https://it.wikipedia.org/wiki?curid=1593526", "title": "Ricardo Giusti", "text": "La sua famiglia ha origini italiane (Monterubbiano).\nCarriera.\nClub.\nGiusti ha militato sempre e solo in squadre argentine, come il Newell's Old Boys e l'Argentinos Juniors, ma \u00e8 diventato soprattutto un pilastro dell'Independiente. Ha chiuso la sua carriera nell'Uni\u00f3n de Santa Fe.\nNazionale.\nGiusti conta 53 presenze con la Nazionale di calcio argentina, con nessuna rete segnata.\nFaceva parte della rosa che vinse i Mondiali di Messico 1986."}
{"id": "1593529", "revid": "119751464", "url": "https://it.wikipedia.org/wiki?curid=1593529", "title": "Brandon (Canada)", "text": "Brandon \u00e8 una citt\u00e0 canadese situata nella regione sud-occidentale del provincia del Manitoba. Brandon copre un'area di circa 465.16 km\u00b2. \nConta una popolazione di 41.511 abitanti \u00e8, dopo Winnipeg, la seconda citt\u00e0 della provincia."}
{"id": "1593530", "revid": "194688", "url": "https://it.wikipedia.org/wiki?curid=1593530", "title": "PalaTrussardi", "text": ""}
{"id": "1593534", "revid": "712828", "url": "https://it.wikipedia.org/wiki?curid=1593534", "title": "Maestro Mutaito", "text": ""}
{"id": "1593541", "revid": "174925", "url": "https://it.wikipedia.org/wiki?curid=1593541", "title": "Ford C-Max", "text": ""}
{"id": "1593545", "revid": "1652635", "url": "https://it.wikipedia.org/wiki?curid=1593545", "title": "Risicoltura", "text": "La risicoltura \u00e8 la coltivazione del riso, la principale risorsa alimentare di base dell'umanit\u00e0, specialmente in Asia, seguita da grano e mais, ed \u00e8 presente in ogni continente (ad eccezione dell'Antartide) e nelle pi\u00f9 diverse zone climatiche del pianeta. Pi\u00f9 di tre miliardi di persone si alimentano quotidianamente con questo cereale, e per numero di addetti la sua coltivazione rappresenta la maggiore attivit\u00e0 economica mondiale. La produzione mondiale di riso si \u00e8 attestata negli anni '10 del XXI secolo oltre i 600 milioni di tonnellate, mentre la superficie coltivata supera i 150 milioni di ettari.\nDelle circa venti specie del genere Oryza, solo due sono coltivate: la pi\u00f9 diffusa Oryza sativa, di origine asiatica, nelle sottospecie \"indica\", \"javanica\" e \"japonica\", e Oryza glaberrima, di origine africana. Principali produttori mondiali sono Cina e India, che ne sono anche i maggiori consumatori.\nLe origini della coltivazione del riso in epoca neolitica (e la sua domesticazione a partire da specie selvatiche) sono oggetto di studio; tuttavia lo sviluppo della risicoltura si pu\u00f2 far risalire con certezza al 5000 a.C. nell'area della Cina meridionale, e durante il IV millennio in Indocina, nella Cina settentrionale e nella valle dell'Indo.\nTecniche colturali.\nIl riso, generalmente coltivato in monocoltura, richiede grandi quantit\u00e0 di risorse idriche; a seconda del sistema adottato e della disponibilit\u00e0 di irrigazione, le piante di riso possono essere coltivate in diversi modi:\nColtivazione tradizionale.\nLa lavorazione del terreno nella risicoltura tradizionale \u00e8 caratterizzata ancora oggi da animali da soma e dall'uso dell'aratro, con il quale si incorporano nella terra anche i residui vegetali e il letame bovino. Le zolle di terra rivoltate vengono accuratamente frantumate con gli erpici: quanto pi\u00f9 la struttura granulare della terra \u00e8 omogenea, tanto pi\u00f9 regolarmente potranno essere ripartite le sementi. Infine il campo viene spianato. Gli argini vengono controllati e liberati dalle erbacce.\nIl terreno per la coltura \u00e8 sempre perfettamente livellato, diviso in vasche pi\u00f9 o meno grandi, dette \"camere\", mediante piccoli argini di terra. Le camere possono essere allagate prima o dopo la semina delle cariossidi di riso, a seconda del sistema adottato. Nella risicoltura tradizionale dell'estremo oriente \u00e8 consueta la coltivazione a terrazze di piccole dimensioni, costruite con grande impiego di forza lavoro e progettate per economizzare e irreggimentare l'acqua piovana. Le precipitazioni, raccolte dalla ubicazione pi\u00f9 elevata, vengono arginate tramite dighe e l'acqua dei fiumi viene deviata intervenendo sul decorso. Spesso, l'acqua deve essere addotta ai campi tramite canalizzazioni o altri sistemi di approvvigionamento d'acqua, in alcuni luoghi viene anche semplicemente prelevata con dei secchi dai fiumi, dai laghi o da serbatoi, e portata ai campi.\nAl momento del raccolto, le spighe vengono mietute a mano con le falci e quindi fatte essiccare al sole, sciolte o in covoni. Nella fase di trebbiatura, le spighe vengono battute sul terreno o su supporti di legno. Quindi, i chicchi cos\u00ec ricavati vengono spulati, ovverosia gettati in aria con dei cesti piani, in modo che il vento porti via la pula (i cascami) pi\u00f9 leggera.\nColtivazione moderna.\nCon la moderna agricoltura meccanizzata, l'estensione di ogni camera \u00e8 stata progressivamente aumentata, per permettere la lavorazione a macchinari sempre pi\u00f9 efficienti, fino a raggiungere alcuni ettari: il limite alle dimensioni \u00e8 determinato dalle condizioni di allagamento e prosciugamento delle risaie, che diventerebbe difficoltoso oltre un certo limite. Il terreno \u00e8 perfettamente livellato, con macchinari a controllo laser, evitando ogni pendenza; con l'aratro o con appositi assolcatori vengono effettuati un numero pi\u00f9 o meno alto di solchi longitudinali di scolo delle acque, a seconda della permeabilit\u00e0 del terreno, e vengono messe in comunicazione fra loro le camere della risaia per permettere una irrigazione ottimale. Dopo la livellatura si applica una erpicatura e (dopo la sommersione) una rigatura del terreno, per rendere possibile la successiva semina.\nLa raccolta si effettua tramite mietitrebbiatrici che tagliano le spighe e separano immediatamente la granella dalle parti di scarto."}
{"id": "1593546", "revid": "767487", "url": "https://it.wikipedia.org/wiki?curid=1593546", "title": "Assolto per aver commesso il fatto", "text": "Assolto per aver commesso il fatto \u00e8 il terzultimo film diretto da Alberto Sordi, uscito nelle sale italiane il 17 aprile 1992.\nTrama.\nEmilio Garrone, un ex ispettore della SIAE, puntando tutto sulla sua furbizia e caparbiet\u00e0, tenta di accaparrarsi (spesso anche con modi truffaldini) tutte le televisioni o radio private che gli capitano sotto mano; il tutto per accontentare una misteriosa donna di nome Gilda.\nProduzione.\nBench\u00e9 il produttore negasse decisamente che il personaggio di Garrone fosse direttamente ispirato a Silvio Berlusconi, vi sono numerose analogie con l'imprenditore lombardo e la sua \"scalata\" alle televisioni private. Come dir\u00e0 lo stesso Sordi in una intervista, \u00abil pubblico sa bene che io ho sempre portato sullo schermo personaggi 'emblematici' senza fare l'imitazione di questo o quello. Lo spunto in questo caso \u00e8 stata la cronaca, che ci presenta ogni giorno finanzieri e imprenditori rampanti che, partendo dal nulla, arrivano a concludere affari da 2000, 3000 miliardi. La gente si chiede, come fanno? Con Sonego abbiamo cercato una risposta: abbiamo fatto vedere, ad esempio, come i debiti possono anche non costituire una perdita per un'azienda. Superato un certo limite, le banche ti continuano a finanziare per cercare di recuperare le somme prestate\u00bb.\nDistribuzione.\nSi tratta di uno dei pochissimi film di Alberto Sordi che non \u00e8 stato ancora riversato in DVD. \u00c8 stato distribuito esclusivamente in VHS (Filmauro), con pochissimi passaggi televisivi."}
{"id": "1593547", "revid": "682976", "url": "https://it.wikipedia.org/wiki?curid=1593547", "title": "Iaso", "text": ""}
{"id": "1593548", "revid": "2373", "url": "https://it.wikipedia.org/wiki?curid=1593548", "title": "Pissaladi\u00e8re", "text": ""}
{"id": "1593551", "revid": "2373", "url": "https://it.wikipedia.org/wiki?curid=1593551", "title": "Pissaladiere", "text": ""}
{"id": "1593554", "revid": "965226", "url": "https://it.wikipedia.org/wiki?curid=1593554", "title": "National Endowment for the Arts", "text": "Il National Endowment for the Arts (NEA) (\"Sovvenzionamento Nazionale per le Arti\") \u00e8 un'agenzia federale statunitense che offre supporto e fondi ai pi\u00f9 promettenti progetti artistici.\nFu istituito tramite una legge del Congresso degli Stati Uniti d'America nel 1965 come un organismo indipendente del governo federale. L'attuale presidente e direttore generale \u00e8 Patrice Walker Powell, i cui uffici si trovano nell'Old Post Office building, a Washington, D.C.\nL'obiettivo del NEA \u00e8 quello di \"arricchire gli Stati Uniti d'America con i suoi diversi patrimoni storico-culturali attraverso il sostegno delle opere artistiche di eccellenza, facendo progredire la conoscenza delle arti e potenziando le stesse in comunit\u00e0 per tutto il paese.\" Lo slogan \u00e8 \"Because a great country deserves great art.\" (letteralmente \"Perch\u00e9 un grande paese merita una grande arte\").\nFra il 1965 ed il 2003, l'agenzia ha rilasciato circa 119.000 sovvenzioni. Il congresso ha garantito 160-180 milioni di dollari annuali dalla met\u00e0 degli anni '80 alla met\u00e0 degli anni '90. Nel 1996, il congresso ha diminuito i fondi a 99,5 milioni di dollari (cronologia fondi) dopo forti pressioni da parte dei gruppi conservatori, fra i quali la American Family Association, che ha criticato duramente l'agenzia per aver finanziato e sostenuto artisti molto controversi come Robert Clark Young, Andres Serrano, Robert Mapplethorpe, ed i cosiddetti \"NEA Four\". Dal 1996, il budget \u00e8 aumentato parzialmente a 121 milioni di dollari (2004). Per il 2008, il budget dovrebbe ammontare a 144,7 milioni. Supporta la rivista internazionale Words Without Borders.\nIl NEA sovvenziona principalmente in tre campi:\nIn pi\u00f9, il NEA stanzia anche fondi individuali per la letteratura.\nPresidenti.\nLa seguente lista elenca i diversi presidenti che si sono succeduti al NEA:"}
{"id": "1593557", "revid": "123910255", "url": "https://it.wikipedia.org/wiki?curid=1593557", "title": "Ross Hill", "text": "Biografia.\nFiglio adottivo di Terence Hill e fratello minore di Jess Hill, recit\u00f2 a fianco del padre in due film. Possedendo spiccate doti atletiche, come il padre, faceva parte della squadra scolastica di e di quella di canottaggio. Ross alternava i suoi impegni di studente a quelli d'attore. Era infatti agli inizi d'una promettente carriera, e proprio in quel periodo si stava preparando ad interpretare il ruolo di Billy the Kid in uno degli episodi della serie \"Lucky Luke\" che il padre, nel doppio ruolo di regista e protagonista, aveva iniziato a girare a Santa Fe. Ross, oltre all'inglese, parlava molto bene l'italiano e il tedesco. Studiava nel prestigioso \"Middlesex College\" di Concord a 30 km da Boston.\nIl 30 gennaio 1990, dopo aver passato il fine settimana in famiglia, tornava in auto verso il college con il suo amico Kevin Lehmann, di Beaumont. Durante il tragitto l'auto, guidata da Ross, fin\u00ec su una lastra di ghiaccio formatasi sulla strada e, sbandando per circa venti metri, si schiant\u00f2 contro un albero. Ross rimase ucciso sul colpo, mentre Kevin mor\u00ec la sera stessa in ospedale. L'incidente \u00e8 avvenuto a Stockbridge, nel Massachusetts; entrambi avevano 16 anni.\nLa prematura e violenta scomparsa provoc\u00f2 nel padre una crisi che lo avrebbe portato a rallentare i ritmi della sua carriera per tutti gli anni novanta: ai ragazzi avrebbe dedicato la sua serie televisiva \"Lucky Luke\", con la frase \u00abL'amore \u00e8 eterno\u00bb."}
{"id": "1593558", "revid": "123755096", "url": "https://it.wikipedia.org/wiki?curid=1593558", "title": "Biodegradazione", "text": "In chimica ambientale, la biodegradazione \u00e8 la degradazione di un composto (a prescindere che sia di origine naturale o sintetico) attraverso processi enzimatici, in genere per azione di microrganismi quali batteri e funghi. Un materiale che \u00e8 suscettibile di attacco enzimatico \u00e8 detto biodegradabile. La biodegradazione interessa i composti a base di carbonio a basso stato di ossidazione, studiati dalla chimica organica. \nLa biodegradazione, se \u00e8 completa, porta il carbonio organico del composto a carbonio inorganico, studiato dalla chimica inorganica. In questo caso si parla di biodegradazione ultima, in quanto i prodotti finali di tale processo sono sostanze stabili che non possono essere degradate ulteriormente. Altrimenti nel caso di degradazione non completa, detta primaria, si ha una trasformazione del composto originario in molecole meno complesse ma non ancora portate allo stato inorganico. \nLa biodegradazione riveste un ruolo fondamentale nel mantenere l'equilibrio ecologico degli ecosistemi ed in generale del pianeta in quanto permette di reimmettere il carbonio organico, fissato durante la fotosintesi, nel ciclo biogeochimico del carbonio come carbonio minerale (anidride carbonica).\nIl termine \"biodegradabile\" \u00e8 spesso confuso con \"compostabile\", dove quest'ultimo termine implica che la biodegradazione avvenga sotto particolari condizioni associate al processo di compostaggio.\nStoria.\nSebbene il concetto di \"biodegradabilit\u00e0\" fosse noto gi\u00e0 nel 1926, quando il ricercatore francese Maurice Lemoigne scopr\u00ec la prima bioplastica (il Poli-\u03b2-idrossibutirrato o PHB, biodegradabile dal batterio \"Bacillus megaterium\"), l'uso del termine \"biodegradabile\" \u00e8 attestato per la prima volta in un libro del 1961 sulla microbiologia industriale.\nAl 1989, in seguito al disastro petrolifero della petroliera Exxon Valdez, in Alaska, furono utilizzati fertilizzanti allo scopo di accelerare la crescita dei batteri presenti nella zona, promuovendo in questo modo il naturale processo di biodegradazione del petrolio.\nMeccanismo.\nA seconda del caso specifico, la biodegradazione pu\u00f2 avvenire per via aerobica (cio\u00e8 in presenza di ossigeno) o anaerobica (cio\u00e8 in assenza di ossigeno). Inoltre pu\u00f2 avvenire \"in vivo\" o \"in vitro\".\nNel caso pi\u00f9 comune il materiale biodegradabile \u00e8 costituito da sostanze organiche che fungono da nutriente per i microorganismi. In particolare, la biodegradazione di ciascun composto chimico, quando \u00e8 possibile, avviene per mezzo di un particolare microorganismo. Alcuni microrganismi possono essere inoltre modificati geneticamente in modo da biodegradare una particolare sostanza.\nAttraverso la biodegradazione tali sostanze organiche, che possono essere generate direttamente o indirettamente dalla fotosintesi, vengono convertite in sostanze inorganiche. La biodegradazione svolge dunque una funzione inversa a quella della fotosintesi e dei successivi processi biosintetici che danno origine alla biomassa. Mentre la fotosintesi produce molecole organiche a partire da molecole inorganiche, la biodegradazione riduce le sostanze di partenza in costituenti via via pi\u00f9 semplici (come anidride carbonica, acqua e ammoniaca) per infine riportarle eventualmente ad uno stadio inorganico. In questo caso si parla di \"mineralizzazione\".\nIl fenomeno della biodegradazione \u00e8 molto importante per l'ambiente, che deve liberarsi dai rifiuti e dalle scorie per far posto alla nuova vita. Gli alberi, le piante, le alghe, ossia tutti gli organismi fotosintetici, grazie al sole sono in grado di assorbire l'anidride carbonica presente nell'atmosfera ed utilizzarla per sintetizzare zuccheri, molecole organiche alla base di tutte le numerosissime sostanze organiche presenti nella biosfera.\nTramite la catena alimentare, il flusso di sostanze e di energia passa dalle piante (produttori) agli erbivori (consumatori primari) e da questi ai carnivori (consumatori secondari). Questo meccanismo si incepperebbe velocemente, per\u00f2, se non esistesse la possibilit\u00e0 inversa, cio\u00e8 quella che permette di liberare anidride carbonica a partire dalla materia organica morta, assicurando la circolazione di materia. Quindi il processo di biodegradazione ha, nell'equilibrio naturale, pari dignit\u00e0 al processo della fotosintesi di cui rappresenta l'esito e nello stesso tempo la partenza. La biodegradazione \u00e8 attuata dai decompositori, microrganismi (funghi, batteri, protozoi) che crescono sulla materia organica morta, ossia sui rifiuti prodotti dall'ecosistema.\nMateriali biodegradabili.\nPerch\u00e9 un composto possa essere considerato \"biodegradabile\" \u00e8 necessario che in natura esista un microrganismo in grado di decomporre, assimilare ed infine mineralizzare il materiale.\nI materiali organici di origine naturale sono biodegradabili mentre i materiali di origine sintetica possono essere resistenti alla biodegradazione.\nMateriali non biodegradabili.\nUn materiale \"non biodegradabile\" non \u00e8 suscettibile all'azione degli enzimi microbici. Pertanto la degradazione di questi composti avviene solo a causa di degradazione abiotica quali la fotodegradazione o la idrolisi. In genere tali materiali hanno un impatto ambientale negativo in quanto persistono per tempi lunghi e sono pertanto considerati inquinanti.\nLe sostanze non biodegradabili pi\u00f9 comuni sono la maggior parte delle materie plastiche, che sono formate principalmente dal carbonio, l'idrogeno e l'ossigeno.\nUtilizzi.\nIl processo di biodegradazione pu\u00f2 essere utilizzato su larga scala allo scopo di abbattere il quantitativo di sostanze tossiche presenti in siti contaminati, quali possono essere ad esempio le discariche o zone interessate da sversamenti petroliferi."}
{"id": "1593560", "revid": "1924342", "url": "https://it.wikipedia.org/wiki?curid=1593560", "title": "Listen (Beyonc\u00e9)", "text": "Listen \u00e8 un singolo della cantante statunitense Beyonc\u00e9, pubblicato il 29 gennaio 2007. \u00c8 contenuto nella colonna sonora del film \"Dreamgirls\" e come ghost track nell'edizione internazionale dell'album della cantante \"B'Day\". La musica di \"Listen\" \u00e8 stata scritta da Henry Krieger insieme a Scott Cutler e alla Knowles. Anne Preven invece ha scritto il testo. \"Listen\" \u00e8 stata nominata sia per il Golden Globe 2007 sia per l'Academy Award 2007 come miglior canzone originale. La canzone \u00e8 una delle poche ad essere stata scritta appositamente per il film e non era presente nell'opera teatrale del 1981 da cui \u00e8 stata tratta la pellicola. Il brano \u00e8 stato reinterpretato dal cantante Valerio Scanu e pubblicato come suo singolo l'8 luglio 2009.\nVideo musicale.\nEsistono tre versioni del video di \"Listen\".\nLa prima versione \u00e8 stata trasmessa in anteprima su MTV il 29 novembre ed \u00e8 stata diretta da Diane Martel. Vede Beyonc\u00e9 camminare dietro le quinte di un teatro mentre esegue il brano. Intanto, Deena (il personaggio della cantante) entra su un palco ad eseguire la propria performance davanti ai spettatori. Una volta arrivata sul palco, l'artista compare vestita col costume di Deena, il personaggio che interpreta nel film, e i capelli raccolti a spirale con un fermaglio.\nQueste scene sono inframmezzate con sequenze dell'omonimo film, soprattutto relative alle scene di Deena con il marito Curtis Taylor, Jr., e finisce con la Knowles che si mette in piedi davanti alla telecamera che si spegne con uno stacco nero di pausa.\nLa seconda versione del video, diretta da Matthew Rolston, vede Beyonc\u00e9 in abiti moderni, cantare \"Listen\" davanti ad uno sfondo bianco. Vengono alternate alle sequenze di Beyonc\u00e9, fotografie dal film. Questa versione del video \u00e8 presente anche sul DVD di \"Dreamgirls\".\nNella terza versione del video, Beyonc\u00e9 \u00e8 nel mezzo di un servizio fotografico, vestita con abiti che evidentemente non la mettono a suo agio, mentre il regista la fa agghindare ed acconciare troppo. Infatti verso la fine del video, la cantante finalmente si spoglia da tutti gli accessori e gli abiti che aveva addosso, sale sul tetto dello studio e finisce la canzone. L'ultima scena la inquadra mentre guarda verso lo spettatore con il vestito nero, e poggia la mano destra sul fianco mentre l'obiettivo inizia ad allontanarsi."}
{"id": "1593565", "revid": "767487", "url": "https://it.wikipedia.org/wiki?curid=1593565", "title": "Modello UML", "text": "Un modello UML \u00e8 un modello di un sistema software (o di un sistema di altro genere) realizzato nel linguaggio di modellazione UML. Informalmente, un modello UML viene spesso inteso come un insieme di diagrammi correlati, ciascuno dei quali descrive un particolare aspetto o una particolare porzione del sistema modellato.\nModello e diagrammi.\nL'affermazione comune secondo cui un modello UML \u00e8 una collezione di diagrammi non \u00e8 formalmente corretta. I documenti ufficiali prodotti da OMG, infatti precisano che\nSebbene il modello venga tipicamente creato attraverso la redazione di diagrammi, quindi, il modello in senso stretto non coincide con i diagrammi, ma con il loro contenuto informativo astratto, interpretabile secondo il metamodello di UML. Per questo motivo, per esempio, gli ambienti software di modellazione UML distinguono fra la cancellazione di un simbolo da un diagramma (che \u00e8 un'operazione che riguarda solo le visualizzazioni) e la cancellazione del corrispondente elemento dal modello (che \u00e8 un'operazione concettuale).\nModelli e XMI.\nI modelli UML possono essere salvati in un formato di interscambio basato su XML e chiamato XMI."}
{"id": "1593568", "revid": "110157", "url": "https://it.wikipedia.org/wiki?curid=1593568", "title": "Santuario di Maria Santissima di Servigliano", "text": "Il santuario di Maria Santissima di Servigliano si trova in Val d'Agri (Basilicata), sul punto pi\u00f9 alto della Serra di Montemurro (Altopiano di Santo Jaso, 1299 m s.l.m.), nel comune di Montemurro.\nStoria.\nLa chiesa originaria, con annessa badia e antichissima (appare gi\u00e0 nel 1068 in un diploma di concessione del feudo di Montemurro alla chiesa episcopale di Tricarico con il nome di \"Ecclesiam Sanctae Mariae de Sorbaleno\") si trovava invece in localit\u00e0 Servigliano o \"Sorvegliano\", ma fu distrutta dalla frana che colp\u00ec Montemurro il 26 febbraio 1907. La ricostruzione avvenne per\u00f2 in altro luogo, a seguito della visione da parte di un contadino della Madonna che chiedeva, \"ad remittendum peccata\", la costruzione del proprio santuario sull'altopiano di Santo Jaso, ove \u00e8 attualmente.\nLa nuova chiesa, di pi\u00f9 modesto impianto, fu interamente costruita dagli abitanti di Montemurro e terminata nel 1911. La bellissima statua della \"Madonna di Servigliano\" risale al XIV secolo ed \u00e8 stata recentemente restaurata: viene portata in processione dal paese al santuario la seconda domenica di maggio e dal santuario al paese la seconda domenica di settembre, custodita nella Chiesa Madre.\nCurioso \u00e8 il nome dell'altopiano, da molti ritenuto corruzione dialettale di san Biagio. In realt\u00e0 il nome deriva da Jaso, figlia di Asclepio, una delle divinit\u00e0 greche della medicina (a Roma fu venerato col nome di Esculapio). Santo \u00e8 invece corruzione del termine latino \"saltus\", in quanto la zona veniva chiamata \"saltus Iasi\", cio\u00e8 foresta di Jaso."}
{"id": "1593573", "revid": "287204", "url": "https://it.wikipedia.org/wiki?curid=1593573", "title": "Pterophyllum leopoldi", "text": "Pterophyllum leopoldi \u00e8 un pesce d'acqua dolce appartenente alla famiglia Cichlidae.\nDistribuzione e habitat.\nQuesto pesce \u00e8 al momento segnalato solamente nel Rio Solimoes (tratto brasiliano del Rio delle Amazzoni, a monte della confluenza con il Rio Negro) e nel Rio Rupununi.\nDescrizione.\nL'aspetto generale di \"Pterophyllum leopoldi\" \u00e8 molto simili alle altre due specie del genere \"Pterophyllum\". Le scaglie sono grandi come in \"Pterophyllum scalare\". La differenza \u00e8 l'aspetto: nello \"P. scalare\" la pinna anale e dorsale tendono a svilupparsi verticalmente, mentre in \"P. leopoldi\" a svilupparsi orizzontalmente.\nAlimentazione.\nHa dieta onnivora: si nutre di piccoli pesci (specialmente avannotti), vermi, insetti e vegetali."}
{"id": "1593574", "revid": "125422686", "url": "https://it.wikipedia.org/wiki?curid=1593574", "title": "Terfenile", "text": "I terfenili sono un gruppo di idrocarburi aromatici costituiti da una catena di tre anelli benzenici. Sono noti anche con il nome di difenilbenzeni o trifenili.\nSono possibili tre isomeri, noti come \"p\"-, \"o\"-, \"m\"-terfenile, in base alla posizione del terzo gruppo fenile rispetto all'anello benzenico centrale. \nDerivati dei terfenili sono stati scoperti per la prima volta nella seconda met\u00e0 del XIX secolo sotto forma di pigmenti contenuti all'interno di alcune specie di funghi.\nLa prima delucidazione della struttura chimica di sostanze aventi lo scheletro di atomi di carbonio riconducibile ai terfenili \u00e8 stata compiuta ad opera di K\u00f6gl, che descrisse in particolare due composti: l'acido poliporico e l'atromentina.\nI derivati chimici dei terfenili spesso presentano una ossidazione chinonica del benzene centrale per cui \u00e8 facile che vengano classificati come fenilchinoni.\nTerfenili naturali.\nDei terfenili sono presenti in natura specialmente i derivati del \"p\"-terfenile, meno frequenti sono i derivati del \"m\"-terfenile, mentre sono tuttora sconosciuti i derivati dell\"'o\"-terfenile. \nNello specifico, i \"p\"-terfenili, diffusissimi nel regno dei funghi, non sono ancora stati trovati nel regno vegetale; viceversa non esiste segnalazione di \"m\"-terfenili nel regno dei funghi.\nUtilizzi industriali.\nIl \"p\"-terfenile \u00e8 l'isomero pi\u00f9 comune; esso \u00e8 utilizzato come colorante per laser a coloranti e ingrediente per filtri solari.\nI terfenili commercialmente disponibili sono solitamente una miscela dei tre isomeri.\nQuesta miscela \u00e8 utilizzata nella produzione di terfenili policlorurati, che in passato erano impiegati come agenti di accumulo e trasferimento termico.\nAttivit\u00e0 farmacologica.\nAlcuni terfenili sono spesso presenti nei funghi di normale consumo alimentare, ma per alcuni di essi \u00e8 stata verificata una significativa attivit\u00e0 farmacologica come immunosoppressori, neuroprotettori, antitrombinici, anticoagulanti, inibitori enzimatici specifici, agenti citotossici. \nFarmaci ottenuti impiegando i terfenili naturali dotati di attivit\u00e0 o derivati specifici hanno suscitato notevole interesse in virt\u00f9 del fatto che la sintesi chimica di questi prodotti \u00e8 relativamente semplice, non essendovi centri chirali."}
{"id": "1593576", "revid": "1762751", "url": "https://it.wikipedia.org/wiki?curid=1593576", "title": "Coppa delle Alpi 1970", "text": "La Coppa delle Alpi 1970 \u00e8 stata la decima edizione del torneo a cui hanno partecipato le squadre dei campionati italiano e svizzero. Il torneo ha visto la vittoria del ."}
{"id": "1593599", "revid": "287204", "url": "https://it.wikipedia.org/wiki?curid=1593599", "title": "Poesie in dialetto velletrano", "text": "Poesie in dialetto velletrano \u00e8 una raccolta di diciotto poesie in dialetto velletrano composte da Giovanni Battista Iachini (1860-1898) e pubblicate per la prima volta nel 1884. In seguito, nel 1890 l'autore cur\u00f2 una riedizione riveduta e corretta delle \"Poesie\", edita da Cesare Bertini Libraio-Editore in Velletri. La riedizione si era resa necessaria dopo alcune polemiche sollevate da un anonimo critico (che si firmava come \"il Volsco\") dalle pagine del giornale di stampa locale \"Il Nuovo Censore\" a partire dall'11 maggio 1884. Questi accusava lo Iachini anzitutto di aver usato un linguaggio poco decente, poi di aver usato parole del dialetto romanesco e quindi, nella poesia \"La battaglia di Marino\" di:\nIachini controbatt\u00e9 energicamente alle accuse, tuttavia acconsentendo qualche anno dopo a cambiare alcuni aspetti delle poesie nella seconda edizione.\nContenuti.\nLe poesie sono, nell'ordine dato nella seconda edizione, le seguenti:\nDalla poesia \"La battaglia di Marino\" \u00e8 stato liberamente tratto un \"musical\" in due atti messo in scena la prima volta nel marzo 2008 proprio a Velletri.\nOltre alla prima pubblicazione, avvenuta nel 1884 in Velletri, ed alla seconda riveduta e corretta del 1890, le \"Poesie\" vennero pubblicate nel 1971 dalla Tipografia Vela, nel 1976 all'interno del libro del professor Antonio Venditti \"Poesie e canti in dialetto velletrano\", e per le Edizioni Scorpius nel 1982, nel 1984, nel 1986, nel 1988, ed infine nel 1992 nel numero di 210 copie numerate fedelmente riprodotte dalla seconda edizione corretta."}
{"id": "1593624", "revid": "1543377", "url": "https://it.wikipedia.org/wiki?curid=1593624", "title": "Battaglia di Kolubara", "text": "La battaglia di Kolubara venne combattuta dal 16 novembre al 15 dicembre 1914 nell'ambito della campagna di Serbia della prima guerra mondiale, e vide contrapposti l'esercito serbo dei generali Radomir Putnik e \u017divojin Mi\u0161i\u0107, ed un'armata austro-ungarica sotto il generale Oskar Potiorek; la battaglia si concluse con una netta vittoria serba, che decret\u00f2 il fallimento del terzo tentativo austro-ungarico di occupare il paese."}
{"id": "1593626", "revid": "122400650", "url": "https://it.wikipedia.org/wiki?curid=1593626", "title": "Fetanasimo", "text": "Fetanasimo (in latino \"Fatanasinum\") \u00e8 stato un vasto possedimento feudale esistito in Sicilia dal XII al XIV secolo. \nAppartenente alla citt\u00e0 di Caltagirone, il suo territorio corrispondeva ad un'area oggi facente parte dei territori dei comuni di Caltagirone e Mazzarrone in provincia di Catania, e di Niscemi, in Provincia di Caltanissetta, corrispondente all'areale boschivo delle riserve naturali di Santo Pietro e della Sughereta.\nOrigine del nome.\nIl nome del feudo, forma corrotta dell'antico \"Fatanasimo\", tradotto dal latino \"Fatanasinum\", \u00e8 di probabile derivazione araba, poich\u00e9 trarrebbe origine dalle trib\u00f9 berbere ibadite di \"Fa\u1e6dan\u0101sa\" (o \"Fu\u1e6d\u1e6dan\u0101sa\"), provenienti dalla Cirenaica, e stabilitisi nel sito all'epoca della dominazione saracena in Sicilia. \u00c8 molto probabile una correlazione tra il nome del feudo con quella della citt\u00e0 di Niscemi.\nStoria.\nLa venuta dei Normanni in Sicilia e l'instaurazione del loro dominio nella seconda met\u00e0 dell'XI secolo, port\u00f2 all'introduzione nell'isola del feudalesimo. Il conte Ruggero I di Sicilia, concedette in feudo numerosi territori a cavalieri normanni giunti al suo seguito nell'isola, che si distinsero in maniera particolare nelle guerre contro gli occupanti islamici. Caltagirone, situata nel Val di Noto, fu liberata dal dominio saraceno nel 1090 ed ebbe lo \"status\" di citt\u00e0 demaniale: il 1\u00ba settembre 1143, il re Ruggero II di Sicilia, quale ricompensa per l'aiuto prestatogli contro i Saraceni, concesse alla \"universitas\" di Caltagirone le baronie di Fetanasimo e Judica.\nL'acquisizione delle suddette baronie da parte dell\"universitas\" di Caltagirone venne effettuata sulla base di 40.000 tar\u00ec, con l'obbligo di pagarne altri 5.000 ogni anno e di somministrare 250 marinai alla flotta reale, ogni qualvolta il sovrano ne la richiedesse. Il denaro ricavato dal Sovrano normanno da questa operazione serviva per finanziare la sua campagna militare in Africa. La concessione delle baronie di Fetanasimo e Judica venne confermata dal diploma rilasciato dal re Guglielmo I di Sicilia nel maggio 1160, che conteneva il seguente testo:\nIl dominio feudale su Fetanasimo e Judica venne confermato nel 1197 dall'imperatore Enrico VI di Svevia, che per effetto del matrimonio con Costanza d'Altavilla, si era insediato al trono del Regno di Sicilia. La conferma del privilegio fu probabilmente dovuta al fatto che Caltagirone, dopo essere stata conquistata nel 1194 dalle truppe comandate dal marchese Bonifacio I del Monferrato, al servizio dell'Imperatore tedesco, si arrese e giur\u00f2 fedelta ai nuovi dominatori svevi. In epoca sveva, il possesso delle due baronie venne confermato coi successivi diplomi, del febbraio 1201 dato da Gualtiero di Palearia, vescovo di Troia, tutore di Federico II di Svevia, e del gennaio 1254 dato da Corrado IV di Svevia. Nel 1324 una parte del feudo pass\u00f2 alla famiglia dei Branciforte, fatto che successivamente dar\u00e0 costituzione alla citt\u00e0 di Niscemi.\nLa baronia di Fetanasimo aveva un'estensione di 25.000 ha, e presentava una superficie boschiva caratterizzata da un vasto sughereto. In epoca sveva e angioina aveva subito pesanti ridimensionamenti, per opera degli oligarchi caltagironesi che ne avevano staccato ampi appezzamenti. Fetanasimo venne smembrata in epoca aragonese per la concessione a nuovi baroni dei feudi Bidino, Favara, Graneri, Mazarone, Ramione e Sciri, e la parte rimasta sotto la giurisdizione dell'universit\u00e0 calatina, notevolmente ridotta, prese il nome di Santo Pietro. "}
{"id": "1593633", "revid": "73843", "url": "https://it.wikipedia.org/wiki?curid=1593633", "title": "RDS Stadium (Genova)", "text": "Il RDS Stadium (gi\u00e0 denominato per ragioni di sponsorizzazione Mazda Palace tra il 2003 e il 2007 e Vaillant Palace tra il 2007 e il 2011 e 105 Stadium tra il 2011 e 2016) \u00e8 una delle principali strutture polivalenti di Genova. Si trova nel popoloso quartiere di Sampierdarena, a breve distanza dalla stazione ferroviaria locale.\nStoria.\nIl RDS \"Stadium\" fu costruito nel 2003 nell'area un tempo occupata dall'Ansaldo di Sampierdarena, nell'ambito di un progetto di riqualificazione dell'area ormai nota come \"Fiumara\" che ha compreso anche un Multisala UCI Cinemas e un centro commerciale costato 40 miliardi di lire, comprendente un punto vendita MediaWorld, ma in gran parte consacrato all'abbigliamento.\n\u00c8 stato un recupero anche dal punto di vista architettonico: del vecchio capannone \u00e8 rimasto lo scheletro esterno in acciaio rosso sotto il quale sono stati inseriti cubi di calcestruzzo con giunti in acciaio e in gomma, per garantire un perfetto isolamento termico e acustico.\nIl parterre del \"RDS Stadium\" \u00e8 lungo 60 metri, largo 30 e alto 23, \u00e8 dotata di moderni servizi e ospita al suo interno anche la palestra Virgin Active. Grazie a pareti e gradinate a scomparsa \u00e8 possibile passare da una capienza di circa cinquemila posti a sedere per eventi sportivi e spettacoli, a una capienza massima di 7376 spettatori (2837 in piedi) per i grandi eventi.\nLa struttura ebbe come primo nome \"Mazda Palace\" e ci\u00f2 la gemell\u00f2 di fatto con le analoghe strutture di Torino e Milano, tutte gestite dalla General Production S.r.l. del Gruppo Togni. In seguito, sia la struttura di Milano (che divent\u00f2 PalaSharp) che quella di Torino (oggi PalaTorino) cambiarono nome.\nAllo stesso modo, nel 2007 la struttura genovese cambi\u00f2 denominazione, assumendo quella del nuovo sponsor Vaillant; il Gruppo Togni ne mantenne la propriet\u00e0. Il precedente nome \"105 Stadium\" (che gi\u00e0 apparteneva all'ex \"PalaMulazzani\" di Rimini) \u00e8 stato adottato nel 2011 e dismesso nel 2016, in seguito a un nuovo accordo di sponsorizzazione con Radio 105. Nel 2017 la struttura ha preso il nome di RDS Stadium grazie alla sponsorizzazione con Radio Dimensione Suono.\nEventi.\nNato come \"nuovo Palasport\" (in aggiunta a quello nell'area Fiera) di fatto la struttura ha ospitato soprattutto concerti musicali, \u00e8 stato inaugurato il 21 ottobre 2003 dallo spettacolo musicale \"Notre Dame de Paris\", seguito il 15 novembre dalla diretta televisiva di una puntata della trasmissione televisiva di Giorgio Panariello \"Torno Sabato... e tre\"."}
{"id": "1593652", "revid": "307923", "url": "https://it.wikipedia.org/wiki?curid=1593652", "title": "Axente Sever", "text": ""}
{"id": "1593656", "revid": "1924342", "url": "https://it.wikipedia.org/wiki?curid=1593656", "title": "Crazy in Love (Beyonc\u00e9)", "text": "Crazy in Love \u00e8 un singolo della cantante statunitense Beyonc\u00e9, pubblicato il 20 maggio 2003 come primo estratto dal primo album in studio, \"Dangerously in Love.\" Scritta insieme al produttore Rich Harrison e con la partecipazione vocale del rapper Jay-Z divenuto successivamente marito della cantante, \"Crazy in Love\" \u00e8 una canzone d'amore contenente elementi dello stile funk degli anni settanta e dei generi soul e dance pop. Il brano implementa un sample della canzone \"Are You My Woman (Tell Me So)\" dei The Chi-Lites.\nI critici esaltarono la canzone per il sample, per l'apparizione come ospite di Jay Z e per la sicurezza che Beyonc\u00e9 mostra nel cantare il brano. \"Crazy in Love\" si staglia al 16\u00b0 posto nella lista delle 500 migliori canzoni di tutti i tempi del \"Rolling Stone\" nel 2021. La rivista VH1 la inser\u00ec alla prima posizione nella lista delle \"100 migliori canzoni degli anni 2000\". Il singolo valse alla cantante due Grammy Awards del 2004 per le categorie \"Best R&amp;B Song\" e \"Best Rap/Sung Collaboration\". \"Crazy in Love\" \u00e8 la prima hit di Beyonc\u00e9: raggiunse infatti la prima posizione della \"Billboard Hot 100\" per 8 settimane consecutive negli Stati Uniti e nel Regno Unito della \"Official Singles Chart\"; rientr\u00f2 inoltre nella Top ten delle classifiche di Australia, Canada, Danimarca, Irlanda, Italia, Nuova Zelanda, Norvegia, Paesi Bassi, Svezia e Svizzera, venendo certificata multi-platino in molti di questi paesi.\nIl videoclip di accompagnamento del brano le frutt\u00f2 nel 2003 ben tre MTV Video Music Awards e il direttore del video, Jake Nava, vinse un Music Video Production Association Award nel 2004 per il \"Miglior Video R&amp;B\". Del brano sono state fatte anche molte cover, di cui si ricorda quella del musicista David Byrne, ed \u00e8 stata utilizzata in molti show televisivi e film (in Italia \u00e8 stata utilizzata come colonna sonora del film \"Che pasticcio, Bridget Jones!\"). Nel 2009 \u00e8 stata scelta come \"Canzone del decennio\" dalla rivista \"New Musical Express\".\nNel 2015 Beyonc\u00e8 ha prodotto un remix del singolo, dal titolo \"Crazy In Love (Fifty Shades Of Grey Remix)\", per la colonna sonora del film \"Cinquanta sfumature di grigio\".\nAntefatti.\nNel luglio del 2002 Beyonc\u00e9 aveva gi\u00e0 pronte molte canzoni per il suo primo album da solista \"Dangerously in Love\". La Columbia Records preannunci\u00f2 l'uscita dell'album nel mese di ottobre 2002, ma in seguito la pubblicazione fu rinviata diverse volte per incrementare il successo riscosso dal singolo del rapper statunitense Nelly \"Dilemma\", cantata insieme alla collega delle Destiny's Child, Kelly Rowland. Questi rinvii concessero a Beyonc\u00e9 di far ritorno in sala di registrazione e produrre nuovo materiale.\nPrima di incontrare Beyonc\u00e9, Rich Harrison, che ha scritto il testo della canzone, aveva gi\u00e0 registrato una demo del brano, allora intitolato \"Crazy Right Now\". Prima di incontrare la cantante, Harrison prov\u00f2 ad inserire nel brano un vecchio campionamento del corno preso dal brano \"Are You My Woman? (Tell Me So)\", originariamente scritto da Eugene Record, voce principale dei The Chi-Lites. Il produttore cap\u00ec subito di avere qualcosa di buono tra le mani e che doveva aspettare di trovare l'artista giusta a cui affidarlo.\nBeyonc\u00e9 riusc\u00ec a mettersi in contatto con Harrison tre mesi prima le registrazioni, grazie a Keri Hilson, autrice di molti testi delle Destiny's Child. In studio, Harrison fece ascoltare la demo del brano alla cantante, la quale giudic\u00f2 il campionamento \"troppo r\u00e9tro\"; secondo lei \"...nessuno usa pi\u00f9 i corni nel XXI secolo.\" Nonostante questa sua idea, rimase colpita dal sample stesso e chiese a Harrison di scrivere i testi. Per questi Harrison prese spunto da una frase ripetuta sempre da Beyonc\u00e9 nelle sue esibizioni: \"I'm looking crazy right now\". Decise allora di occuparsi del campione e delle strofe, lasciando i bridge a lei.\nDescrizione.\nSecondo un articolo pubblicato su Musicnotes.com dall'Alfred Music Publishing, \"Crazy in Love\" \u00e8 una canzone d'amore R&amp;B contaminata dal rap e scritta sulla tonalit\u00e0 della chiave di fa. Contiene rimandi allo stile funk degli anni settanta, e influenza della musica soul e dance pop. Secondo Robert Webb, del giornale \"The Independent\", le influenze del vecchio soul sembrano derivare dal corno, che prende spunto da una canzone degli anni settanta. Beyonc\u00e9 al \"Sunday Herald\" disse che il beat \"\u00e8 cos\u00ec forte che ferisce il cuore\". Il tempo della canzone \u00e8 un moderato 100 battiti al minuto.\nVideo musicale.\nIl video di \"Crazy in Love\", pubblicato nel febbraio 2003, \u00e8 stato girato nel 22-24 agosto 2002 Jake Nava ed \u00e8 stato presentato in anteprima mondiale su MTV Making The Video. Il videoclip sostanzialmente non segue una storia precisa, ma si ricalca sulla sensualit\u00e0 e bellezza della cantante, come avverr\u00e0 per quasi tutta la videografia successiva, e non si rinunzia a far vedere fianchi che si muovono con movenze sensuali. Nel video, la cantante sfoggia varie mise, da quella pi\u00f9 di strada con cappellino da baseball e pantaloni hip hop larghi a quella pi\u00f9 sexy con un vestito arancione molto corto e scollato. Il look della cantante \u00e8 decisamente pi\u00f9 aggressivo e sensuale rispetto a quello passato, e alterna capelli lisci con frangetta sulla fronte a capelli mossi e vaporosi.\nIl video comincia con la veduta di una strada (dopo una veloce dissolvenza del nero verso il grigiore dell'asfalto) e poi la bocca di Jay Z che inizia a declamare il primo verso della canzone. Poi si vede di nuovo la strada, e intanto il cantante comincia la propria parte, mentre sulla strada si vede Beyonc\u00e9 camminare con cortissimi hot pants di jeans e vertiginosi tacchi a spillo rossi. Intanto Jay si sistema il cappello e lei arriva su una piattaforma all'ingresso d'un edificio, e mentre il collega canta, la ragazza segue il ritmo della canzone, prima piegando una gamba verso dietro e l'altra verso l'esterno. Poggia le mani per terra e alza i glutei, poi lavora sul bacino mentre segue i passi cadenzati e schematici guardando la camera. Jay Z si sposta la tesa del capello, mentre la cantante solleva il bacino e poi la veduta s'allarga rivelando un'altra Beyonc\u00e9, vestita d'un abito color verde scuro e largo sui fianchi, cortissimo, mentre continua a ballare. Circondata da alcuni obiettivi, si muove con le braccia e la testa, poi si volta di nuovo ed eccola ripresa dal punto di vista dell'obiettivo, mentre intanto s'avvia su una strada, con indosso un berretto rosso, un giubbino chiaro e dei pantaloni larghi e scuri. La ragazza vestita di scuro si china e protende la mano, mentre lo schermo si sposta verso sinistra, e qui inizia la coreografia dell'altra Beyonc\u00e9. Questa muove scattante e agitato il bacino, guardando verso lo spettatore, alzando le braccia seguita dal suo gruppo di ballerine, e muove i fianchi anche dall'altra parte.\nPoi si appoggia al muro e si volta: dopo aver ancheggiato il fondoschiena, continua la sua performance e la si vede poco dopo, in una scena successiva, oscurata mentre cerca di trovare spazio in un'automobile. Jay Z all'esterno accende l'accendino mentre ancora Beyonc\u00e9 \u00e8 dentro la vettura; poi l'accendino cade sulla benzina e subito fa fuoco. Beyonc\u00e9 continua ad agitarsi finch\u00e9 la tanica di benzina non s'incendia completamente e la vettura scoppia tra le fiamme. Poi Jay si rivolge alla telecamera e la cantante si presenta a lui con una pelliccia di visone e si muove a passo da diva, deciso e fervido. Il rapper continua la sua performance mentre vediamo altre due cloni della ragazza: una calcia un idrante (che si apre facendo fuoriuscire un tizzone d'acqua) e l'altra che si muove davanti a una ventola di colore giallo. Alla fine le tre immagini vengono sovrapposte, le tre ragazze ballano e danzano con grazia mentre la ragazza della ventola muove il bacino.\nLa Beyonc\u00e9 bagnata si volta verso Beyonc\u00e9 insieme a Jay Z, mentre un'altra Beyonc\u00e9, inginocchiata su se stessa, s'apre con torsione del busto, rivelando un completo con una scollatura a \"V\", che arriva fino ai glutei. Intanto la macchina in fiamme fa da supporto all'ultimo ritornello dei due giovani, mentre la cantante bagnata dall'idrante si china sul fianco prominente. Queste scene sono interpretate bene dalla Beyonc\u00e9 fino a quella davanti alla ventola che balla, poi si volta e se ne va, mentre le ragazze s'appartano e la telecamera si spegne lentamente.\nAccoglienza.\n\"Crazy in Love\" \u00e8 stato lodato dai critici che hanno esaltato le lineari e bollenti strofe e la comparsa di Jay Z nel brano. Alcuni gli hanno conferito il titolo di \"inno dell'estate 2003\". Tim Sendra da AllMusic, un rinomato sito di musica, l'ha definito un \"grandioso capolavoro pop\", mentre Stephen Thomas Erlewine dello stesso sito l'ha descritto come \"uno splendido delirio\".\nRiconoscimenti.\nIl brano ha ricevuto una moltitudine ingente di nomination a molti premi internazionali, vincendo nella maggior parte dei casi. Ai Grammy Awards del 2004 ha ricevuto una nomination come Registrazione dell'anno e ha vinto in ben due categorie: Miglior canzone R&amp;B e Miglior collaborazione rap/cantata. Beyonc\u00e9 aveva gi\u00e0 vinto nella categoria \"Miglior canzone R&amp;B\" con le Destiny's Child grazie a \"Say My Name\" nel 2000, e nello stesso anno di \"Crazy in Love\" port\u00f2 a casa altri tre Grammy grazie all'album da cui la canzone \u00e8 tratta.\n\"Crazy in Love\" ha ricevuto nomination anche ai Soul Train Music Awards e ai MOBO Awards, mentre ha vinto ai BET Awards e ai Billboard Music Awards. Il video del brano ha ricevuto due \"moonman\" agli MTV Video Music Awards del 2003 nelle categorie Miglior video femminile e Miglior video R&amp;B; in quest'ultima categoria aveva vinto gi\u00e0 due volte in passato con le Destiny's Child.\nLista completa delle nomination.\nIn Grassetto compaiono i titoli vinti.\nIl brano \u00e8 stato aggiunto in numerose classifiche stilate da riviste e canali musicali riguardanti le migliori canzoni di sempre o degli anni 2000, in molti casi nelle posizioni pi\u00f9 alte. Nella sua lista delle 100 migliori canzoni degli anni '00, la rivista Rolling Stone ha posizionato la canzone al terzo posto precisando che \"le trombe [all'inizio della canzone] non erano un'introduzione. Erano un'annunciazione: la nuova regina del Pop \u00e8 arrivata.\" La cantante \u00e8 presente all'interno della classifica con altre due canzoni. La rivista ha inserito il brano anche nella classifica delle 500 migliori canzoni di tutti i tempi, precisamente alla 118\u00aa posizione.\nAnche la webzine Pitchfork ha inserito la canzone sul podio della lista delle migliori canzoni degli anni '00, al quarto posto, affermando che \"la pura forza della sua presenza basta a far passare in secondo piano un forte cameo dello stravagantemente carismatico Jay Z e a quasi cancellare il ricordo delle passate colleghe nelle Destiny's Child.\"\nLa rivista Slant ha inserito il brano al sesto posto nella lista dei 100 migliori singoli degli anni '00, definendolo \"un tocco di funkadelia in stile anni settanta\".\nIn occasione del quindicesimo compleanno del suo sito internet, la rivista NME ha compilato una classifica delle 150 migliori tracce dei 15 anni passati, ed ha inserito il brano al sedicesimo posto, asserendo che \"il suo primo singolo post-Destiny's Child [...] faceva rimanere a bocca aperta\". La stessa rivista ha classificato la canzone al primo posto nella lista delle 100 Migliori Tracce degli anni 2000, descrivendola come \"il miglior singolo di Beyonc\u00e9\".\nIl canale musicale VH1 ha apprezzato al massimo, piazzando la canzone al primo posto tra le 100 migliori della decade; la cantante \u00e8 presente nella lista anche al sedicesimo posto con \"Single Ladies (Put a Ring on It)\" e al diciannovesimo con \"Bootylicious\" delle Destiny's Child.\nStylus ha inserito il brano al numero 23 tra le 100 migliori canzoni degli anni 2000, attribuendo il merito della canzone alla \"voce coraggiosa e audace di Beyonc\u00e9\" e il critico della rivista continua asserendo che \"non si trattava solo di un debutto, era un fervido appello, un'affermazione di intenti\".\nImpatto culturale.\nCover.\nMolti artisti hanno inciso cover del brano. Il cantautore Mickey Joe Harte, per esempio, ha cantato una versione acustica di \"Crazy in Love\" poi registrata per l'album di beneficenza \"Even Better Than the Real Thing Vol. 1\". Il gruppo alternative rock degli Snow Patrol, invece, ha riprodotto il brano in una sessione di BBC con Zane Lowe e ha scelto di lanciarlo come b-side del singolo \"Spitting Games\". Questa cover ha riscosso una buona fortuna al punto da finire prima nella compilation \"Cosmosonica - Tom Middleton Presents Crazy Covers Vol. 1\", e poi nella prima compilation del gruppo, \"Up to Now\". Nel 2007, invece, il gruppo alternative rock americano dei Switchfoot ha prodotto una cover rock di \"Crazy in Love\" presentata in una parte delle CoverArt di Yahoo!.\nLa band britannica The Magic Numbers si esibirono con \"Crazy in Love\" alla stazione radio australiana \"Triple J\" e la registrarono poi, per l'album di cover per Starbucks, \"Sounds Eclectic: The Covers Project\". Tracy Bonham registr\u00f2 una cover della canzone accompagnata da violini e chitarra per l'album \"In The City + In The Woods\" (2007). Il gruppo tedesco The Baseballs produsse una cover in stile rockabilly per il proprio album di debutto \"Strike! Back\" nell'agosto 2010.\nMedia.\nNel 2002 Beyonc\u00e9 firm\u00f2 un contratto con la Pepsi e apparve in molti suoi video pubblicitari, uno dei quali aveva come canzone di sottofondo proprio \"Crazy in Love\". Dopo aver vinto un premio ai BET Awards 2004 nella categoria \"Best Collaboration Award\", Beyonc\u00e9 dedic\u00f2 la canzone all'attrice Mo'Nique che, seguita da 6 ballerine altrettanto formose, fece una parodia del balletto del video della canzone. \"Crazy in Love\" \u00e8 stata inoltre usata come soundtrack di molti film, tra cui: \"Che pasticcio, Bridget Jones!\" (2004), \"White Chicks\" (2004), New York Taxi (2004), Tutte pazze per Charlie (2007), e Scrivimi Ancora (2014). Il cast di Glee ha creato un mash-up di \"Crazy in Love\" insieme a Hair per l'undicesimo episodio della prima serie, \"Hairography\". Nel 2013, la cantante R&amp;B Emeli Sand\u00e9 ha inciso con la collaborazione della Bryan Ferry Orchestra una versione swing di \"Crazy Love \"per la colonna solonna del film \"Il grande Gatsby\" di Baz Luhrmann.\nSuccesso commerciale.\nNegli Stati Uniti la canzone si piazz\u00f2 alla posizione numero uno nella classifica Billboard Hot 100.\nCover.\nIl direttore d'orchestra nonch\u00e9 pianista Maxence Cyrin ha prodotto una cover del brano in chiave pianistica nel suo album Nov\u00f6 Piano."}
{"id": "1593659", "revid": "2139626", "url": "https://it.wikipedia.org/wiki?curid=1593659", "title": "Gregorio Caloprese", "text": "Biografia.\nGregorio Caloprese nacque a Scalea nel 1654, da Carlo e da Lucrezia Gravina, che si sposarono a Roggiano nel 1653, cade cos\u00ec la leggenda che Gregorio fosse nato nel 1650, quando i suoi genitori ancora non si conoscevano . \nI suoi genitori si resero presto conto dell'intelligenza del loro figliolo e lo avviarono a studiare a Napoli sotto la guida del letterato Giuseppe Porcella Si laure\u00f2 successivamente nel campo a lui pi\u00f9 congeniale della medicina. Rimase sempre in rapporto da Scalea, dove si era ritirato, con i centri intellettuali di Napoli e Roma dove risiedeva suo cugino Gian Vincenzo Gravina e dove lo stesso Caloprese soggiorn\u00f2 sul finire del'600.\nA Scalea fond\u00f2 una scuola che ebbe una certa rinomanza e partecip\u00f2 all'attivit\u00e0 culturale dell'Accademia di Medinaceli traendone ispirazione per i suoi interessi antiautoritari e antidogmatici scientifici e filosofici che lo fecero schierare dalla parte di coloro che subordinavano l'indagine naturalistica al metodo razionale di tipo cartesiano.\nVico, Metastasio , Giannone lo qualificano come \u00abgran renatista\u00bb ma la sua reale posizione filosofica \u00e8 piuttosto da rintracciare in chi era a lui pi\u00f9 vicino: il suo discepolo Francesco Maria Spinelli che racconta come Caloprese, tornato da Napoli a Scalea visse dei proventi di alcune sue propriet\u00e0 praticando la medicina solo per i suoi amici e i poveri e che descrive la scuola di Caloprese come fondata sullo studio letterario e scientifico e l'esercizio fisico nella convinzione del rapporto tra mente e corpo. Alla lettura dei testi di Cartesio si associava quella di Lucrezio e Bacone secondo l'ideale teorico di una sintesi di sperimentalismo e atomismo, razionalismo e mentalismo."}
{"id": "1593660", "revid": "1094968", "url": "https://it.wikipedia.org/wiki?curid=1593660", "title": "Cresta di Enghe", "text": "La Cresta di Enghe \u00e8 una montagna delle Alpi alta 2414\u00a0m.s.l.m. Si trova nelle Dolomiti Pesarine e il Gruppo divide il Comune di Sappada dal Comune di Santo Stefano di Cadore. Separa il Gruppo dei Clap (a est) dal monte Terza Grande (a ovest). Tra la Cresta di Enghe e la Terza Grande vi \u00e8 lo stretto intaglio del Passo di Oberenghe, ben visibile da Sappada."}
{"id": "1593664", "revid": "767487", "url": "https://it.wikipedia.org/wiki?curid=1593664", "title": "Cacciatori di zombi", "text": "\"Cacciatori di zombi (House of the Dead 2)\" \u00e8 un film horror del 2005 diretto da Michael Hurst.\nSequel di \"House of the Dead\" (2003), \u00e8 la seconda trasposizione cinematografica dell'omonima serie di videogiochi.\nTrama.\nDopo essere stata sorpresa dagli amici del fidanzato con cui aveva un rapporto sessuale, Tresy se ne va dalla casa dell'amica, ma viene subito catturata e uccisa dal Dr. Curien. Il dottore porta il corpo della giovane, nel suo studio all'universit\u00e0, e le inietta del siero che dovrebbe resuscitarla, ma poich\u00e9 non succede niente l'uomo si dispera. Apre una camera, dove dentro, c'\u00e8 Alice, la ragazza del film precedente, ormai diventata una zombie. Curien ha infatti ottenuto il siero dal corpo della ragazza. Successivamente, vede che il corpo di Tresy \u00e8 scomparso, e se la ritrova dietro di lui, diventata una zombie. Dopo averlo aggredito e infettato, la ragazza d\u00e0 il via a un nuovo contagio.\nAlexandr si trova in un ristorante insieme a un uomo conosciuto online. Quando viene a conoscenza che il cameriere \u00e8 stato morso, lo uccide senza piet\u00e0 e porta un'altra vittima in ospedale. Nell'autoambulanza, parla col suo collega Ellis, il quale le rivela della morte del fratello Tom, e dell'inizio di un'operazione molto importante. I due vengono informati dal colonnello, di un'infezione scoppiata dentro un campus universitario. Lo scopo della missione \u00e8 bloccare una nuova epidemia del tutto simile a quella che si verific\u00f2 nell'isola, e che si \u00e8 ripresentata in questo ateneo, e di prelevare un campione del morbo in modo da poterne ricavare un vaccino. Cos\u00ec Ellis e Alexandra, insieme al soldato Dalton, O'Conner, Henson, Bart, Nakagawa, Griffin e Rodriguez, vengono inviati dentro l'universit\u00e0.\nDopo il primo attacco degli zombie, Nakagawa viene morso. Alexandra consiglia di ucciderlo, ma Dalton gli taglia il braccio. Questo non pone fine alla sua mutazione, e i soldati sono costretti ad uccidere sia lui che il dottore, morso a sua volta.\nTra i membri dell'unit\u00e0 scoppia un dibattito riguardante la loro missione, chi vuole favorire la creazione di un vaccino e debellare definitivamente la malattia e chi invece vuole sfruttarlo per scopi militari/strategici.\nNello stesso tempo, l'esercito di infetti sale a dismisura, e anche Alicia (dal primo film) si scopre essere tra essi; poich\u00e9 \u00e8 una delle prime contagiate la cura potrebbe trovarsi nel suo sangue.\nGli zombie uccidono gran parte degli agenti governativi, i restanti sopravvissuti decidono di lottare per la stessa causa: eliminare la minaccia, e dopo essersi rifugiati tornano indietro a uccidere gli infetti. Ellis e Alexandra, riescono a ottenere il campione zero da Alicia, uccidendola. Subito dopo, scappano in fretta e furia dall'universit\u00e0, visto che entro qualche minuto, l'intera zona verr\u00e0 bombardata. Nella fuga, il campione zero viene perso, quindi i due, insieme a Henson, ritornano indietro per prendere campioni di sangue dal cadavere di Alicia. Dopo la scomparsa di Alexandria, la morte di Henson, e la distruzione dell'intera struttura, Ellis, l'ultimo rimasto, ha uno scontro con Bart, miracolosamente sopravvissuto. Bart, intende prendere il campione ottenuto, per venderlo a una societ\u00e0 farmaceutica, per questo, cerca di uccidere l'uomo, ma viene ucciso da Alexandria, sopravvissuta al crollo della struttura. Ellis domanda alla donna se l'infezione \u00e8 realmente estirpata, e lei risponde di no. E mentre i due stanno tornando a casa loro, una nube di fumo e distruzione regna sulla citt\u00e0, attaccata dagli zombi.\nDistribuzione.\nLa prima statunitense risale all'11 febbraio 2005. In Italia \u00e8 stato commercializzato direttamente per il mercato home video, con l'uscita di un'edizione DVD il 7 febbraio 2007.\nSequel.\nUn terzo film \u00e8 stato prodotto esclusivamente per la messa in onda televisiva. Il titolo di lavorazione era \"House of the Dead 3\", ma \u00e8 stato cambiato in \"Dead &amp; Deader\"."}
{"id": "1593672", "revid": "767487", "url": "https://it.wikipedia.org/wiki?curid=1593672", "title": "Konstantin Apollonovi\u010d Savickij", "text": "Biografia.\nLa famiglia di Savickij viveva in un edificio del Ginnasio maschile di Taganrog, dove il padre di Kostantin lavorava come dottore. A Taganrog pass\u00f2 la sua infanzia e la sua giovinezza. Durante l'estate, la famiglia affittava una casa a Frankovka (o Baronovka chiamata cos\u00ec dopo la formazione del governo di Otto Pfeilizer-Frank). Konstantin mostr\u00f2 interesse per la pittura fin dalla prima infanzia. Frequentando la spiaggia sul mare di Azov con i suoi genitori amava fare schizzi e disegnare, e le lezioni di disegno al Ginnasio erano le sue preferite.\nQuando si diplom\u00f2 al ginnasio di Taganrog la sua vita cambi\u00f2 drasticamente, perch\u00e9 entrambi i suoi genitori improvvisamente morirono. Suo zio, che viveva nell'odierna Lettonia, lo prese con s\u00e9 divenendone suo tutore. Savickij entr\u00f2 in un collegio privato e dopo il diploma part\u00ec per San Pietroburgo, dove entr\u00f2 all'Accademia Russa di Belle Arti. Il'ja Efimovi\u010d Repin, Ivan Ivanovi\u010d \u0160i\u0161kin, Viktor Michajlovi\u010d Vasnecov, Mark Matveevi\u010d Antokol'skij, Vasilij Petrovi\u010d Stasov, Nikolaj Michajlovi\u010d Karamzin, ebbero una grande influenza sul giovane artista.\nPresto Savickij divenne uno dei migliori studenti dell'accademia; i suoi dipinti da studente vennero premiati con delle medaglie d'argento e il suo dipinto \"Caino ed Abele\" del 1871 ricevette la medaglia d'oro. \nDopo il diploma e due anni all'estero, Savickij inizi\u00f2 ad esporre con i Peredvi\u017eniki (gli \"itineranti\"), un gruppo di artisti realisti russi che protestavano contro le restrizioni accademiche, e avevano formato nel 1870 una cooperativa di artisti, chiamata la \"Compagnia delle mostre itineranti di arte\". L'opera \"Riparazione della ferrovia\" fu uno dei primi dipinti dedicati alla vita della classe operaia.\nKonstantin Apollonovi\u010d Savickij fu uno dei coautori del famoso dipinto \"Mattino nella pineta\". Alla mostra dei Peredvi\u017eniki il quadro fu esposto assieme ad Ivan \u0160i\u0161kin. Si suppose che Savickij avesse dipinto gli orsi e \u0160i\u0161kin la foresta, ma poi degli studenti trovarono dei disegni preparatori della foresta di pini eseguiti da entrambi gli autori. In seguito Savickij ritir\u00f2 la sua firma dal quadro e questo fu comunemente esposto come un lavoro del solo \u0160i\u0161kin.\nI titoli dei suoi lavori come \"Lost all their possessions in the fire\", \"Alla guerra\", \"I pastori\", \"Krutchnik\", \"Argument at the Bound\" sono indicativi della direzione del suo lavoro.\nDopo il diploma l'artista dedic\u00f2 pi\u00f9 di venti anni ad insegnare nelle scuole d'arte di Mosca, San Pietroburgo e Penza. Nel 1897 Konstantin Apollonovi\u010d Savickij divenne membro dell'Accademia Russa di Belle Arti."}
{"id": "1593682", "revid": "20768", "url": "https://it.wikipedia.org/wiki?curid=1593682", "title": "Ashvamedha", "text": ""}
{"id": "1593687", "revid": "36426", "url": "https://it.wikipedia.org/wiki?curid=1593687", "title": "Altichiero (Padova)", "text": "Altichiero \u00e8 un rione di Padova. Amministrativamente appartiene al Quartiere 6 Ovest della citt\u00e0, di cui occupa la porzione nord-ovest del territorio. \u00c8 anche detto (soprattutto dai pi\u00f9 anziani) \"Altichiero Croce\", con allusione ad un'antica croce che risalirebbe ai primissimi evangelizzatori della landa.\n\u00c8 di fatto incanalato tra la ferrovia che unisce il capoluogo euganeo a Calalzo (limite est) ed il \"nuovo\" tracciato dell'ex Statale \"Valsugana\" (limite ovest). Il fiume Brenta lo separa dal Comune di Vigodarzere, vicinissimo in linea d'aria.\nNon sono disponibili (per ovvie ragioni organizzativo-anagrafiche) dati demografici specifici su Altichiero, ma \u00e8 sempre possibile far riferimento ai dati del \"quartiere amministrativo\", peraltro reperibili sulla voce principale indicata in proemio.\nSi tratta di un tipico agglomerato urbano, evolutosi da un contesto eminentemente agrario ad un necessitato ruolo \"sub-residenziale\", determinato dall'obiettiva vicinanza con il capoluogo comunale, e dall'ovvia saturazione degli spazi edificabili presto raggiunta dalla citt\u00e0, caratterizzata da un impianto urbanistico sostanzialmente medievale.\nStoria.\nIl toponimo compare in un documento dell'imperatore Berengario I (per quanto se ne sappia) non prima del 20 aprile 918, nella forma \"Autikeria\" o \"Altikeria\". Questa seconda dicitura \u00e8 confermata in uno scritto del vescovo Ildeberto in occasione del sinodo padovano svoltosi nel 964.\nSecondo lo storico ecclesiastico Monsignor Bellinati, Altichiero deriverebbe da \"karitz\", il termine con cui i longobardi designavano un'erba palustre. Il prefisso \"alt\" (che anche nella lingua tedesca significa \"antico\") presupporrebbe dunque una maggior anzianit\u00e0 di Altichiero rispetto al confinante abitato di Vigodarzere, ossia \"Vico (paese) dell'argine\", verosimilmente costruito in epoca successiva a quella in cui Altichiero era un'antica \"(Alt)\" estensione di erba palustre \"(karitz)\".\nQueste le ipotesi. \u00c8 invece un dato di fatto che l'antica \"Chiesa di Sant'Eufemia\" esistesse (come gi\u00e0 detto), quanto meno nel 918, e secondo alcune fonti addirittura poco dopo il Sinodo di Grado, ovvero verso il 579."}
{"id": "1593711", "revid": "838137", "url": "https://it.wikipedia.org/wiki?curid=1593711", "title": "Iacobeni", "text": "Il toponimo Iacobeni pu\u00f2 riferirsi a diverse localit\u00e0 della Romania:"}
{"id": "1593724", "revid": "110157", "url": "https://it.wikipedia.org/wiki?curid=1593724", "title": "Coral Gables", "text": "Coral Gables \u00e8 un sobborgo degli Stati Uniti d'America, nello Stato della Florida. \u00c8 del tutto indipendente da Miami nonostante ne sia confinante.\nGeografia fisica.\nTerritorio.\nCoral Gables si trova a sudovest della citt\u00e0 di Miami. I suoi confini sono dati da:\nSecondo lo United States Census Bureau, la citt\u00e0 ha un'area complessiva di 96\u00a0km\u00b2, 34\u00a0km\u00b2 dei quali \u00e8 su terra, mentre 62\u00a0km\u00b2 di questi (64,64%) sono acqua.\nStoria.\nCoral Gables fu sviluppata da George Edgar Merrick durante il boom immobiliare della Florida negli anni 1920 ed \u00e8 stata una delle prime New Town, precorrendo lo sviluppo delle comunit\u00e0 urbane e delle associazioni di proprietari; \u00e8 famosa per la sua rigida regolamentazione urbanistica. Nel 1926 la citt\u00e0 copriva 40\u00a0km\u00b2, con vendite per 150 milioni di dollari su 100 milioni spesi per la sua costruzione.\nL'architettura della citt\u00e0 \u00e8 quasi interamente in stile \"Mediterranean Revival\". Merrick progett\u00f2 il distretto commerciale del centro cittadino largo solo quattro isolati e lungo pi\u00f9 di 3\u00a0km. L'arteria principale, Ponce De Leon Boulevard, tagliava in due il distretto degli affari e Merrick poteva vantarsi che ogni attivit\u00e0 di Coral Gables poteva essere raggiunta a piedi con meno di due isolati.\nLa citt\u00e0 aveva un sistema di tram elettrico, che venne superato con la diffusione delle automobili. Dal novembre 2003 una nuova linea gratuita \u00e8 attiva su Ponce de Le\u00f3n Boulevard. Nel 1925, praticamente alla fondazione di Coral Gables, la citt\u00e0 fu selezionata come sede per la Universit\u00e0 di Miami, che fu costruita quell'anno su 1\u00a0km\u00b2 di terreno ad ovest della U.S. Route 1, circa a 3\u00a0km a sud del centro di Coral Gables.\nSociet\u00e0.\nSecondo le stime del 2012, nella citt\u00e0 ci sono 47.401 persone, 18.189 nuclei famigliari e 11.115 famiglie. Il reddito medio per nucleo familiare era di 77.890$, mentre quello individuale di 48.811$. Circa il 5,94% delle famiglie ed il 3,55% delle famiglie con bambini sono sotto la soglia di povert\u00e0.\nLa composizione razziale della citt\u00e0 \u00e8 del 54% di ispanici, 39% di bianchi, 3% di persone di colore, 3% di asiatici e 1% di altre razze.\nLo spagnolo era parlato a casa dal 50,9% dei residenti, mentre l'inglese era l'unica lingua parlata a casa del 42,95%. Altre lingue parlate dalla popolazione sono il francese 1,22%, portoghese 0,28% e l'italiano 3,91%.\nCultura.\nBiblioteche.\nIl \"Miami-Dade Public Library System\" ha una propria sede anche a Coral Gables.\nScuole.\nLe scuole di Coral Gables fanno parte delle \"Miami-Dade County Public Schools\", che copre quasi tutta l'area metropolitana di Miami. Il distretto gestisce una scuola elementare, \"Coral Gables Elementary School\" situata su Ponce de Leon Boulevard, una scuola media, la \"George Washington Carver Middle School\", ed una scuola superiore a Coral Gables, la \"Coral Gables High School\".\nA Coral Gables si trova la sede delle \"Gulliver Schools\".\nLa storica \"St. Theresa Catholic School\" si trova nei pressi del Biltmore Hotel.\nAltra scuola presente in citt\u00e0 \u00e8 la \"St. Philip's Episcopal and Riviera Day School\".\nCoral Gables \u00e8 la sede dell'Universit\u00e0 di Miami, una delle universit\u00e0 principali degli Stati Uniti, negli indirizzi economia, ingegneria, legge, oceanografia, medicina, comunicazione e musica.\nInfrastrutture e trasporti.\nCoral Gables \u00e8 servita dalla metropolitana di Miami con le stazioni di: \nLa citt\u00e0 ha anche un servizio gratuito di trolley lungo Ponce de Leon Boulevard."}
{"id": "1593727", "revid": "80339", "url": "https://it.wikipedia.org/wiki?curid=1593727", "title": "Konstantin Apollonovich Savitsky", "text": ""}
{"id": "1593732", "revid": "123929346", "url": "https://it.wikipedia.org/wiki?curid=1593732", "title": "Cindy Sherman", "text": "Biografia.\nPoco tempo dopo la sua nascita, la famiglia lasci\u00f2 il New Jersey per trasferirsi a Huntington, Long Island. Cindy Sherman cominci\u00f2 a interessarsi di arti visive gi\u00e0 al college (SUNY Buffalo), dove cominci\u00f2 a dedicarsi alla pittura, che per\u00f2 abbandon\u00f2 presto per dedicarsi alla fotografia. Insieme a Longo (Compagno di studi), a Charls Clough e altri artisti fonda la galleria d'arte Hallwalls. Per un breve periodo si focalizza sulla pittura dipingendo in maniera realista copie di foto tratte da riviste e ritratti. Quando in America ci fu la contestazione femminile, Sherman si appropria dello stereotipo maschilista della donna sensuale, lo interpreta in prima persona per riutilizzarlo in chiave ironica. Usa lo stereotipo per eliminare lo stereotipo.\nNel 1995, Sherman ha ricevuto uno dei prestigiosi premi MacArthur Fellowships, conosciuti come \"Genius Awards.\" Nel 2006 ha creato una serie di pubblicit\u00e0 di moda per il designer Marc Jacobs. Nell'autunno del 2011 MAC, azienda leader nella produzione di cosmetici professionali, esce con una collezione i cui poster pubblicitari ufficiali sono delle caratterizzazioni della Sherman. Attualmente lavora a New York.\nIl lavoro nella fotografia.\nSherman produce serie di opere, fotografando se stessa in una variet\u00e0 di costumi. In serie recenti, datate 2003, si presenta come clown. Sebbene la Sherman non consideri il proprio lavoro femminista, molte delle sue serie di fotografie, come \"Centerfolds,\" (1981), richiamano l'attenzione sullo stereotipo della donna come appare nella cinematografia, nella televisione e sui giornali.\nCindy Sherman non manipola in alcun modo le sue foto.\nall'estremit\u00e0 opposta c'\u00e8 invece la fotografia composta e manipolata, resa finzione. Questa strategia crea una finzione attraverso l'apparenza di una realt\u00e0 senza soluzione di continuit\u00e0; la Sherman adotta questo modo al fine di esporre una finzione filmica tramite una serie di fotografie usate come fotogrammi di una pellicola cinematografica.\nLe fotografie della donna sono il ritratto di se stessa, nelle quali appare travestita recitando un ruolo. L'ambiguit\u00e0 narrativa \u00e8 parallela all'ambiguit\u00e0 di se stessa, poich\u00e9 Cindy Sherman \u00e8 sia attrice che creatrice della foto.\nLe immagini create sono tutte riguardanti alcuni stereotipi femminili.\nIl ciclo \"Untitled Film Stills\".\nGli Untitled Film Stills costituiscono una serie fotografica di 69 immagini in bianco e nero e di piccolo formato. Sherman \u00e8 sia la \"regista\" che l'attrice protagonista della serie, all'interno della quale intende evocare gli immaginari cinematografici degli anni Cinquanta e Sessanta. Sherman mette a confronto le immagini del cinema hollywoodiano (in particolare del film di serie B e dei film noir) con le immagini del cinema europeo, riproducendone in entrambi i casi gli aspetti meramente visivi.\nGli Untitled Film Stills riproducono gli immaginari del cinema degli anni Cinquanta e Sessanta e secondo l'artista stessa non si riferiscono esclusivamente al cinema hollywoodiano. L'artista infatti cerca di inserire aspetti visivi del cinema europeo per contrapporli agli schemi del cinema americano. La serie prende in considerazione il cinema come schema di pensiero collettivo e come produttore di immaginario; le immagini generano un doppio livello di finzione che riproducono l'immaginario gi\u00e0 di per s\u00e9 fittizio del cinema. Il fatto interessante nella prima fase di studio della Sherman \u00e8 il suo voler preservare l'aura e lo stile di autori come Hitchcock, Antonioni e la corrente del neorealismo. L'autrice svolge un'attivit\u00e0 di ricerca prendendo come riferimento Greta Garbo, il cinema est-europeo, il cinema muto e il cinema horror.\nL'immagine prodotta dalla Sherman \u00e8 una riproduzione del fotogramma cinematografico. utilizzato come un'immagine sospesa; ovviamente, essa fa parte di una serie che produce una specie di narrazione cinematografica volutamente immobilizzata. Nel periodo dell'appropriation art, la riproduzione delle immagini e gli immaginari del cinema sono da intendere come unico riferimento collettivo alla realt\u00e0: \u00e8 proprio ci\u00f2 che Sherman fa con le sue fotografie, che sfidano il limite della loro esistenza oggettiva, tanto da rendere sfumato il confine con le immagini mediatiche. Possiamo ritrovare nello Still del fotogramma la compresenza di movimento e immobilit\u00e0. Il fotogramma filmico introduce la frammentazione delle immagini, che non possono quasi mai essere percepite in modo isolato ed impongono allo spettatore di essere osservate nell'insieme..\nGli Untitled Film Stills costituiscono un oggetto ambiguo. Essi mimano le fotografie pubblicitarie di film inesistenti costituendone l'unico fotogramma; c'\u00e8 un'ispirazione generica agli stereotipi hollywoodiani ma nessuna citazione diretta. Emerge un processo di elaborazione dell'identit\u00e0 post-moderna intesa come costruzione immaginaria attraverso concetti di distanza e di sdoppiamento. Le immagini prodotte da Cindy Sherman non si riferiscono a nessun film in particolare, ma si riferiscono all'immaginario cinematografico collettivo e per questo sono definite simulacri: il concetto di 'originale' viene meno, proprio in virt\u00f9 di questa produzione di immagini che nascono come copie prive di una matrice. Nella serie degli Untitled Film Stills, al di l\u00e0 dei riferimenti delle immagini dei libri da lei acquistati e dei suo studi, si serve della sua realt\u00e0. Permettendo che altre persone scattino le foto, la Sherman ha la possibilit\u00e0 di tagliarle, modificarle e dare alle immagini la forma voluta. Oltre che nei lavori della Sherman, anche in quelli di Richard Prince e Robert Longo, assume piena centralit\u00e0 l'idea del Film Still come nucleo di narrazione ipotetica da contrapporre e sostituire a quella dei media.\nNegli Untitled Film Stills Cindy Sherman, vuole presentare i vari aspetti della donna tramite alcuni scatti. Le immagini che propone, forzano lo spettatore a \"spezzare\" l'immagine e l'identit\u00e0 che le donne sperimentano ogni volta. Ogni immagine avvicina lo spettatore a costruire la natura della donna, ma allo stesso tempo, avvicinandosi cos\u00ec tanto all'identit\u00e0 femminile, indebolisce questo tipo di costruzione (Stereotipo). C'\u00e8 una dualit\u00e0 nelle opere della Sherman: da una parte, il fantasticare su ci\u00f2 che mostra l'immagine, dall'altra la rappresentazione stessa della fotografia. Cindy Sherman, mostrando i tipi di donna e di femminilit\u00e0, ci offre lo stile di visualizzazione e simultaneamente il tipo di femminilit\u00e0: questi due aspetti sono inscindibili. L'osservatore non vede la rappresentazione della donna, ma la donna stessa, in quanto l'immagine diviene surrogato della realt\u00e0. Ogni posa ed espressione facciale sembrano esprimere un'immisurabile interiorit\u00e0 e una totale identit\u00e0 femminile. I frame congelano i momenti della performance e il senso della personalit\u00e0 \u00e8 intrappolato nell'immagine stessa; l'espressione facciale \u00e8 quasi un'impressione della situazione, ed il volto registra una data reazione. Alcune Stills rendono questo concetto molto esplicito (Untitled #96).\nEsattamente come succede in generale nei media, l'immagine di una donna in lacrime pu\u00f2 essere usata per mostrare i sentimenti che determinanti eventi scaturiscono nell'essere umano; \u00e8 l'evento che dona al viso l'espressione. Untitled Film Stills da definizione ad un momento preciso nella narrativa; in ogni Stills le donne ritratte suggeriscono qualcosa di profondo oltre a loro stesse, non sono mai complete. Non sono necessariamente parte del processo ideologico. Sherman utilizza nelle Stills alcuni dettagli, come ad esempio le labbra socchiuse, che danno un nuovo senso all'erotismo, mostrandone tutta la vulnerabilit\u00e0 al contrario di quello che accade nelle scene di sesso esplicito presenti in alcuni film horror, in cui le donne sono ritratte terrorizzate in posizioni vulnerabili. La vulnerabilit\u00e0 \u00e8 sempre erotica. Le eroine della Sherman danno sempre l'idea di una donna vulnerabile e spaventata. Cindy Sherman si appropria anche della nostalgia, cos\u00ec come di altri elementi importanti per comporre il suo lavoro.\nUn'altra particolarit\u00e0 delle Stills \u00e8 quella della sessualit\u00e0 ambigua, sottolineata dal comparare le immagini in cui la \"modella\" \u00e8 vestita con abiti prima maschili, poi femminili. Ci sono alcuni elementi che producono una lettura mascolina dell'immagine (Stills #112). La femminilit\u00e0 ha diverse sfaccettature che danno l'idea di una superficie profonda e totale, le donne non devono rimanere intrappolate dietro questa superficie. Il lavoro di ritrattista della Sherman \u00e8 una parodia dell'immagine che danno i media della donna. Untitled Film Stills \u00e8 una vera riorganizzazione e ricodificazione, non \u00e8 un lavoro che si ferma alla critica della costruzione dell'io, ma una riaffermazione del post moderno; la costruzione si basa su film inesistenti. La sua opera \u00e8 una rivelazione di stereotipi; imita il look di vari generi cinematografici e non c'\u00e8 mai la Cindy Sherman reale in queste fotografie.\nDalla met\u00e0 degli anni sessanta alla fine degli anni settanta, si verificano cambiamenti significativi nel campo delle arti visive e del cinema, e di conseguenza anche il lavoro della Sherman cambia, accentuando un rigore minimalista. In questo decennio inizia una nuova fase di produzione dell'autrice: il modo operativo di lavoro comincia a prendere una direzione pi\u00f9 precisa, ricordando il suo lavoro precedente in cui cerc\u00f2 di salvare l'aura degli autori che aveva preso come riferimento. In questa nuova fase lavora con attrici famose come Brigitte Bardot nella Still #13, Jeanne Moreau nella #16 e Sophia Loren nella #35.\nAltri lavori.\nNel ciclo \"A Play of Selves\" lavora (richiamando lo stile di Duchamp) sul cambiamento di identit\u00e0 e sull'analisi delle definizioni dell'apparenza e del genere dettate dai fotografi. Compare sola nelle sue fotografie, giocando con travestimenti, amatorialit\u00e0 e ricerca di s\u00e9 stessi intesi come diverse entit\u00e0, rimandando alla fragilit\u00e0 dell'io di fronte ai meccanismi di identificazione e di riconoscimento sociale. Nel 1975 con il ciclo \"Untitled A B C D\" lavora sul proprio viso come tela, utilizzando trucco e accessori per assumere connotati diversi.\nLa sua non \u00e8 un'indagine su se stessa come quella portata avanti da Francesca Woodman, ma un lavoro sull'identit\u00e0 in generale. Parla di s\u00e9 stessa con distacco e lavorando su gli stereotipi e sui modelli. Si pensi al ciclo \"Bus Rider\", in cui la Sherman reinterpreta con il gioco dei travestimenti le diverse tipologie di persone intente ad aspettare l'autobus, o al ciclo\"Hollywood\", in cui lavora sui cosiddetti falliti, quegli individui cio\u00e8 che hanno mancato il sogno americano; questo lavoro comprende quindi anche una riflessione sul patetico dei sogni che non si riescono a realizzare.\nLavoro molto importante \u00e8 \"Untitled film stills\" in cui la Sherman ricrea dei fotogrammi cinematografici, mettendo in scena un'azione o uno stereotipo femminile del cinema americano.\nNel 1980 presenta \"Rear Screen Projection\" in cui si fotografa su vari sfondi proiettati alle sue spalle, usati anche come fonte luminosa per lo scatto.\nLa Sherman lavora anche nel campo della moda, collaborando nel 1983 con la rivista Interview, Marc Jacobs, e Jurgen Teller; riprende poi il mondo della moda nel ciclo \"Centerfold/Horizontals\", in cui reinterpreta delle pagine pubblicitarie, mettendole in scena.\nnel 1989 con il ciclo \"ritratti storici e antichi maestri\" si ricollega alla storia dell'arte, incarnando modelli immaginari della storia della pittura.\nDal 1985 con il ciclo \"Fairytales\", e \"Disasters\" la Sherman introduce nel suo lavoro un nuovo elemento, che diventer\u00e0 poi quasi una costante: i manichini; inizialmente usati per richiamare in maniera grottesca il mondo dei giocattoli, saranno i protagonisti nel ciclo \"Sex pictures\", in cui vengono scomposti e utilizzati per reinterpretare scene hard.\nRiconoscimenti.\nNel 1999 le \u00e8 stato assegnato l'Hasselblad Award."}
{"id": "1593754", "revid": "287204", "url": "https://it.wikipedia.org/wiki?curid=1593754", "title": "Seica", "text": ""}
{"id": "1593764", "revid": "133248", "url": "https://it.wikipedia.org/wiki?curid=1593764", "title": "\u0218eica", "text": "Il toponimo \u0218eica pu\u00f2 riferirsi a diverse localit\u00e0 della Romania:"}
{"id": "1593776", "revid": "287204", "url": "https://it.wikipedia.org/wiki?curid=1593776", "title": "Giglio Bianco Catania", "text": "Il Club Atletico Giglio Bianco \u00e8 stato una societ\u00e0 polisportiva italiana, attiva nella pallacanestro e nella pallanuoto, con sede a Catania.\nFondata nel 1944 da Gianni Naso, si afferm\u00f2 in ambito provinciale e regionale. Ebbe l'opportunit\u00e0 di disputare le qualificazioni interregionali del campionato italiano 1945-1946, chiudendo terzo e ultimo nel Girone A di Napoli. L'attivit\u00e0 principale della societ\u00e0 presieduta da Gianni Naso era tuttavia la pallanuoto, di cui Gigio Rinaldi era uno dei giocatori pi\u00f9 rappresentativi. Sotto la presidenza Naso, la squadra pallanotistica vinse per cinque anni di fila la Serie B, disputando le finali per la Serie A.\nErroneamente, si \u00e8 tramandato che la squadra pallanotistica fu rilevata da una nuova societ\u00e0, l'Associazione Sportiva Grifone, che avrebbe aperto alla pallacanestro solo nel 1955."}
{"id": "1593783", "revid": "1305772", "url": "https://it.wikipedia.org/wiki?curid=1593783", "title": "Curazia", "text": ""}
{"id": "1593791", "revid": "1924342", "url": "https://it.wikipedia.org/wiki?curid=1593791", "title": "Baby Boy", "text": "Baby Boy \u00e8 un singolo della cantante statunitense Beyonc\u00e9, pubblicato il 3 agosto 2003 come secondo estratto dal primo album in studio \"Dangerously in Love\".\nScritto da Beyonc\u00e9 stessa insieme a Scott Storch, Sean Paul, Robert Waller e Jay-Z, \"Baby Boy\" ha visto la partecipazione vocale del rapper giamaicano Sean Paul e ha ottenuto un ottimo successo commerciale, piazzandosi in vetta nella Billboard Hot 100 per nove settimane, replicando i risultati della precedente hit. Nel resto del mondo, il singolo \u00e8 andato altrettanto bene, entrando nella top ten di quasi tutti i mercati.\nAntefatti.\nNel 2002, Beyonc\u00e9 si \u00e8 recata a Miami, negli Stati Uniti, per lavorare con il produttore discografico americano Scott Storch al suo album di debutto, \"Dangerously in Love\". L'artista e Storch hanno scritto \"Baby Boy\", con i contributi dell'autore americano Robert Waller e dell'allora compagno di Beyonc\u00e9, l'artista hip hop Jay-Z. Il brano presenta anche un'interpolazione nei testi di \"No Fear\" del gruppo hip hop O.G.C. usata verso la fine del brano: \"We steppin' in hotter this year\".\nUna volta che il brano venne apparentemente completato, Beyonc\u00e9 ha avuto l'idea che sarebbe stato \"perfetto\" se l'artista reggae giamaicano Sean Paul avesse contribuito con una parte canora. Beyonc\u00e9 ha contattato Sean Paul chiedendogli di collaborare con lei in \"Baby Boy\". Sean Paul accett\u00f2 e prese il volo dalla Giamaica per affiancarla durante le sessioni di registrazione del brano. Il rapper contribu\u00ec con una strofa toast, ed entrambi finirono di registrare \"Baby Boy\" a marzo 2003, durante le ultime sedute di registrazione del disco.\nDescrizione.\n\"Baby Boy\" \u00e8 un brano midtempo contemporary R&amp;B e dancehall, con sfumature di musica reggae e araba. \u00c8 stato scritto usando un tempo comune nella tonalit\u00e0 del Do minore, e posto su un impulso ritmico moderato di 92 battiti per minuto. La padronanza di Storch della musica indiana e mediorientale ha contribuito agli influssi di musica asiatica. La voce di Beyonc\u00e9 \u00e8 accompagnata da battiti dalle sonorit\u00e0 di nacchere, applausi sintetizzati e slapping. Secondo Roger Friedman di Fox News Channel, \"Baby Boy\" \u00e8 basato sul brano reggae \"Here Comes the Hotstepper\" del 1995, cantato dal cantante giamaicano Ini Kamoze.\n\"Baby Boy\" \u00e8 stato considerato in un certo senso un seguito a \"'03 Bonnie &amp; Clyde\", un brano di Jay-Z cantato con Beyonc\u00e9 del 2002. I testi descrivono le fantasie di una donna e, mantenendo la linea con lo spirito dell'intero album, Beyonc\u00e9 li ha definiti a lei personali.\nPromozione e accoglienza.\n\"Baby Boy\" \u00e8 stato lanciato come secondo singolo dall'album di debutto di Beyonc\u00e9, \"Dangerously in Love\". \u00c8 stato annoverato alle playlist delle contemporary hit radio e rhythmic contemporary degli Stati Uniti il 3 agosto 2003. Il brano \u00e8 stato distribuito in un Maxi singolo in Canada il 7 ottobre 2003, e in un CD singolo in Germania, e negli Stati Uniti il 13 e il 14 ottobre rispettivamente.\n\"Baby Boy\" \u00e8 stato molto ben accolto dalla critica. Anthony DeCurtis della rivista \"Rolling Stone\" ha scritto che Beyonc\u00e9 sembra che si stia \"divertendo\" molto nel brano.\nVideo musicale.\nIl videoclip di \"Baby Boy\" \u00e8 stato diretto da Jake Nava, che aveva lavorato con la cantante gi\u00e0 nel video di \"Crazy in Love\", e girato a Miami fra il 7 e l'8 agosto 2003. \u00c8 girato sia di sera sia anche di giorno, ma prevale comunque il buio e l'oscurit\u00e0, e dura 4:08. L'ambientazione \u00e8 una casa arredata secondo differenti stili: c'\u00e8 una stanza in stile giapponese e un'altra in stile vecchio inglese.\n\"Baby Boy\" \u00e8 stato trasmesso in anteprima su MTV il 25 agosto 2003, ed \u00e8 rimasto nella classifica di \"Total Request Live\" per quasi un anno.\nLa preparazione della coreografia \u00e8 stata mostrata in parte durante una puntata dello show MTV Diary che vedeva Beyonc\u00e9 come protagonista; una parte \u00e8 eseguita con quattro ballerine e utilizza elementi stilistici tipici della dancehall; ma la parte pi\u00f9 accattivante \u00e8 quella in cui la cantante si esibisce in un assolo su una spiaggia di notte, eseguendo un balletto molto influenzato dalla danza del ventre; questa scena \u00e8 stata girata su uno strumentale che non \u00e8 presente nella versione originale del brano."}
{"id": "1593800", "revid": "1318658", "url": "https://it.wikipedia.org/wiki?curid=1593800", "title": "John Laurinaitis", "text": "\u00c8 il fratello del wrestler Joseph Laurinaitis, meglio conosciuto come Road Warrior Animal, deceduto il 22 settembre 2020.\nIl 3 settembre 2015, Laurinaitis si fidanz\u00f2 con Kathy Colace, che \u00e8 la madre delle Bella Twins e la suocera dell'ex campione WWE Daniel Bryan. I due si sono sposati in una cerimonia privata il 24 marzo 2016, divenendo a tutti gli effetti il patrigno delle due gemelle.\nCarriera.\nNational Wrestling Alliance (1987\u20131990).\nJohn Laurinaitis inizia la sua carriera da wrestler professionista nel 1987, esibendosi in alcuni territori della National Wrestling Alliance con il ring name Johnny Ace; in questo periodo forma un'alleanza con il collega Shane Douglas, denominata \"The Dynamic Dudes\".\nAll Japan Pro-Wrestling (1990\u20132000).\nNel 1990 John Laurinaitis si trasferisce in Giappone, nella All Japan Pro-Wrestling, dove rimane per circa dieci anni, conquistando grandi risultati soprattutto nella categoria di coppia insieme a Kenta Kobashi. Nel 2000 annuncia il suo ritiro dal wrestling lottato.\nWorld Championship Wrestling (2000\u20132001).\nNel 2000 John Laurinaitis torna negli Stati Uniti d'America e, grazie alle sue conoscenze, ottiene il ruolo di \"head booker\" della World Championship Wrestling.\nWorld Wrestling Entertainment (2001\u2013presente).\nIn seguito all'acquisizione della World Championship Wrestling da parte della World Wrestling Entertainment, approda in quest'ultima federazione con il ruolo di produttore. Nel 2004 diventa vice-presidente per le relazioni con gli atleti, sostituendo il dimissionario Jim Ross.\nNella puntata \"Raw\" del 10 ottobre 2011 viene nominato General Manager dello show da Vince McMahon; la sera stessa licenzia Jim Ross e riassume The Miz e R-Truth (\"kayfabe\"). Alla fine della puntata, annuncia un altro match tra Alberto del Rio e CM Punk contro Miz e Truth. Nella puntata di Raw del 17 ottobre 2011 riassume Jim Ross per farlo combattere in coppia con John Cena contro Alberto del Rio e Michael Cole. Il 26 dicembre 2011 Laurinaitis annuncia un gauntlet match per il number one contender al WWE Championship di CM Punk, con avversari Jack Swagger, Dolph Ziggler e Mark Henry. Se Punk li avesse sconfitti tutti e tre avrebbe ottenuto un match contro lo stesso Laurinaitis la sera stessa. Mentre CM Punk lottava contro Dolph Ziggler, Laurinaitis \u00e8 intervenuto e ha distratto Punk, causandone la sconfitta. Il 2 gennaio ne ha causato di nuovo la sconfitta, stavolta per count out, in un incontro valido per il WWE Championship contro Dolph Ziggler, per aver distratto l'arbitro. Nella puntata di Raw andata in onda il 16 gennaio 2012 ha ammesso di voler fregare CM Punk, reo di avergli mancato di rispetto, ed ha attaccato Mick Foley, intervenuto a difesa di Punk.\nNella puntata di \"Raw\" del 23 gennaio 2012, su proposta di WWE CM Punk, viene stipulato un match tra quest'ultimo e Laurinaitis, match che alla fine non si svolge come previsto, dato che il GM incarica il suo segretario (David Otunga) di prendere il suo posto. Laurinaitis, che ha guardato tutto da bordo ring, alla fine del match subir\u00e0 comunque una \"GTS\" da Punk finendo al tappeto. Alla Royal Rumble sar\u00e0 arbitro speciale del match tra CM Punk e Dolph Ziggler, valevole per il WWE Championship, tuttavia, a sorpresa, lascia il posto da Special Refree e segue il match. Quando CM Punk schiena Ziggler per il conteggio decisivo, il GM entra nel ring e conta insieme all'arbitro designato, compiendo un improvviso turn face e congratulandosi con Punk.\nIl 30 gennaio 2012, al Raw, apre la puntata salendo sul ring e parlando del fatto che ha promesso di essere imparziale nel match valido per il WWE Championship della sera prima, e cos\u00ec \u00e8 stato. Ha poi parlato degli sbagli che ha commesso, dicendo che tutti sbagliano nella vita. Annuncia poi i partecipanti all'Elimination Chamber match, che si svolger\u00e0 nell'omonimo PPV, valido per il WWE Championship: il campione CM Punk, Kofi Kingston, The Miz, Dolph Ziggler, R-Truth, e Chris Jericho. Anche i match della serata sono stati rivelati: The Miz contro Kofi Kingston, Dolph Ziggler contro il rientrante Randy Orton, Beth Phoenix contro Eve Torres per il Divas Championship, e, dopo l'ingresso sul ring dei due campioni CM Punk e Daniel Bryan, un Champion vs Champion match che li vedr\u00e0 coinvolti. Alla fine della serata, ritorna sul ring e ricorda al pubblico cos'ha fatto per lo show, dandosi un voto di cinque in una scala da zero a cinque. Viene per\u00f2 interrotto dal COO Triple H, che crede stia mentendo su ci\u00f2 che dice. Dopo una breve discussione, il GM sta per essere licenziato, quando il tutto viene interrotto dall'arrivo di The Undertaker, che vuole risfidare Triple H a WrestleMania XXVIII dopo 10 mesi di inattivit\u00e0.\nNella puntata di \"Raw\" del 13 febbraio 2012, direttamente dal Quartier generale della WWE, gli venne rinnovata la fiducia e quindi rimarr\u00e0 a svolgere il suo lavoro di General Manager di Raw.\nA partire dalle prime puntate di febbraio 2012 del \"Raw\", John Laurinaitis, con l'iniziativa del suo consulente legale David Otunga, ha l'obiettivo di diventare, oltre che GM dello show rosso, anche di quello di SmackDown. Al pay-per-view Elimination Chamber viene tenuto un siparietto sul ring, nel quale intervengono Mark Henry e i rientranti Alberto Del Rio e Christian, che chiedono la nomina di Laurinaitis come General Manager di \"Raw\" e \"Smackdown\". Theodore Long esterna il suo disappunto e i due iniziano un'accesa discussione.\nNella puntata di \"SmackDown\" del 21 febbraio 2012 ha una accesa discussione proprio con Laurinaitis in quanto \u00e8 in disaccordo su chi sia il vincitore fra CM Punk e Daniel Bryan, visto che nel corso del match si sono schienati a vicenda. I due arrivano quasi alle mani, ma l'attuale GM di SmackDown, Theodore Long, se ne va infuriato. Circolano voci nei magazine americani che i due potrebbero affrontarsi al WrestleMania XXVIII per decretare il General Manager unico di entrambi i roster. Il 27 febbraio 2012, al Raw, fa finire il match tra Daniel Bryan e CM Punk in un No-contest venendo attaccato da Teddy Long, con il quale litiga nuovamente, venendo comunque separati da David Otunga e Santino Marella. Tramite un comunicato della WWE a fine show, viene annunciato che John Laurinaitis diventer\u00e0 per una settimana soltanto il General Manager di \"SmackDown\", dal 9 marzo 2012. Nella suddetta puntata, istituisce uno Steel Cage match tra Santino Marella e Jack Swagger per lo United States Championship, in quanto, nell'ultima puntata dello show in rosso, Swagger ha perso il titolo in favore di Santino. Alla fine \u00e8 l'italo-canadese a portare a casa la vittoria, mantenendo il titolo. Nella stessa serata, annuncia il match che vedr\u00e0 affrontarsi Kane e Aksana, la fidanzata di Theodore Long. Il GM di Smackdown chiede di annullare il match, ma Laurinaitis informa Long che invece se la vedranno loro due sul ring, e se Long dovesse vincere il match ci sar\u00e0. Pi\u00f9 tardi nella serata, il GM di Raw chiama Kane sul ring, ma interviene Randy Orton che lo colpisce con la \"RKO\", mettendolo fuori combattimento, e consentendo a Long di sorprendere Laurinaitis con un roll-up e di vincere il match.\nIntanto la WWE, tramite il suo sito, ha ufficializzato l'incontro che vedr\u00e0 due team a confronto, quello di Teddy Long e quello di John Laurinaitis. Il match si svolger\u00e0 al WrestleMania XXVIII in un 12-man tag team match. Al WrestleMania XXVIII il team di Laurinaitis sconfigge quello di Teddy Long, diventando cos\u00ec il General Manager a tutti gli effetti della Raw e dello SmackDown.\nNella puntata \"Raw\" del 9 aprile 2012, invita a salire sul ring Brock Lesnar che proferisce parole \"dolci\" per il General Manager. Nella stessa sera, ha un diverbio molto acceso con John Cena. A fine puntata, applaude Lesnar in quanto ha attaccato Cena, facendo dunque pensare che fra di loro sia stato instaurato un feud, proprio con Brock Lesnar. Nella puntata Raw del 16 aprile 2012, durante un match di John Cena contro \"Lord Tensai\", Laurinaitis dice a Otunga di interverire nel match, e, proprio per colpa di Otunga, Cena perde il match.\nLa settimana seguente convince John Cena e Brock Lesnar a firmare il contratto che sancir\u00e0 il loro match per l'Extreme Rules. Nello stesso momento, per\u00f2, Lesnar \"minaccia\" il GM che se non soddisfarr\u00e0 le richieste fatte dall'ex lottatore della UFC non combatter\u00e0 al PPV. Laurinaitis dunque si sente costretto ad accettare tutte le richieste di Brock Lesnar. All'Extreme Rules parla al telefono con Triple H, una telefonata alquanto misteriosa. Nella puntata di Raw del 30 aprile 2012, confeziona un panegirico a Brock Lesnar, e quest'ultimo lo riceve ben volentieri. Poco dopo, per\u00f2, appare come promesso, Triple H; non \u00e8 d'accordo sul contratto che ha formulato per l'ex lottatore della UFC e lo strappa davanti ai suoi occhi. Nella stessa sera, innervosito per ci\u00f2 che Triple H ha fatto, si reca sul ring da John Cena, e gli presenta il suo prossimo avversario per Over the Limit: Lord Tensai, accompagnato come sempre dal maestro Sakamoto. Laurinaitis, assieme a Tensai e al suo maestro, attacca il leader della Cenation proprio sul braccio sinistro, e l\u00ec clamorosamente il General Manager della WWE gli annuncia che non sar\u00e0 Tensai il suo avversario, ma bens\u00ec egli stesso.\nNella puntata di Raw del 14 maggio 2012 licenzia Big Show. Nella stessa sera, mentre stava discutendo con il rivale, John Cena, arriva l'assistente Eve Torres con una lettera proveniente dal consiglio di amministrazione della WWE che comunica che se lo stesso GM dovesse risultare sconfitto domenica ad Over the Limit verr\u00e0 sollevato dall'incarico. A Over the Limit mantiene il suo incarico di General Manager, sconfiggendo John Cena grazie all'aiuto determinante e inatteso di Big Show, che sferra la \"W.M.D.\" ai danni del Leader della Cenation. Nella puntata Raw seguente il PPV, dichiara il suo nuovo rapporto di collaborazione con Big Show, lo riassume inserendoo subito al prossimo PPV, No Way Out, contro John Cena: il match sar\u00e0 uno Steel Cage match.\nDal sito WWE.com si apprende che nella puntata \"Raw\" dell'11 giugno 2012 torner\u00e0 Vince McMahon al fine di valutare l'operato del GM John Laurinaitis, e, eventualmente, rimuoverlo dall'incarico. Nella puntata di \"Raw\" dell'11 giugno 2012, come promesso, Vince McMahon fa il suo ritorno per valutare l'operato dell'attuale General Manager. Il Chairman, a fine serata, lo riconferma temporaneamente, perch\u00e9 questa domenica a \"No Way Out\", se Big Show dovesse perdere contro John Cena, Laurinaitis verr\u00e0 immediatamente licenziato. Dopodich\u00e9 Big Show e Cena, finita la loro discussione, si mettono le mani addosso mettendo anche fuori gioco la security; interviene dunque Mr. McMahon, che accidentalmente viene colpito da una potentissima \"W.M.D.\" di Big Show e messo al tappeto. A \"No Way Out\", Cena riesce a sconfiggere Big Show, e cos\u00ec Laurinaitis viene licenziato (keyfabe) e colpito da una \"Attitude Adjustment\" di Cena sul tavolo dei commentatori.\nIl giorno dopo, a Raw, riceve prima l'abbandono di Big Show, poi quello di Otunga durante un handicap match contro Cena. In conclusione del match riceve dal rapper di Boston tre \"Attitude Adjustment\" e viene infine fatto cedere con la \"STFU\".\nCritiche.\nNel 2005 John Laurinaitis venne criticato da alcuni atleti e addetti ai lavori per via delle sue azioni durante il primo mandato da dirigente."}
{"id": "1593802", "revid": "697352", "url": "https://it.wikipedia.org/wiki?curid=1593802", "title": "Sura (disambigua)", "text": "Con la grafia \u0218ura pu\u00f2 riferirsi a diverse localit\u00e0 della Romania:"}
{"id": "1593804", "revid": "115533", "url": "https://it.wikipedia.org/wiki?curid=1593804", "title": "Fra Vincenzo Maria Pietrosanti", "text": ""}
{"id": "1593810", "revid": "1543377", "url": "https://it.wikipedia.org/wiki?curid=1593810", "title": "Serie C 1950-1951 (pallacanestro maschile)", "text": "Il campionato di Serie C di pallacanestro maschile 1950-1951 \u00e8 stato organizzato in Italia.\nDopo la conclusione della stagione regolare, vengono ammesse 32 squadre che, raggruppate in quattro gironi, si disputeranno la promozione attraverso scontri diretti andata e ritorno, in caso di parit\u00e0 vale la differenza canestri. Le quattro vincenti dei rispettivi gironi si disputeranno il titolo di Campione d'Italia in un concentramento finale.\nStagione regolare.\nGirone A friulano.\nSquadre partecipanti:\nTriveneta autotrasporti Udine (6-4), Zorutti Cervignano, Cral Meneghel Pordenone, CRDA Monfalcone, Straccis Gorizia, MIR Gorizia.\nvi sar\u00e0 uno spareggio a tre con Gorizia e Monfalcone, che vede prevalere Udine, che nella finale per il titolo regionale batter\u00e0 la Muggesana 39-30 a Gorizia. (verif. risultato: vittoria certa, 2 risultati diversi)\nGirone Sicilia occidentale.\nL'Unione Sportiva Palermo qualificata."}
{"id": "1593811", "revid": "599013", "url": "https://it.wikipedia.org/wiki?curid=1593811", "title": "Tarnava", "text": ""}
{"id": "1593816", "revid": "767487", "url": "https://it.wikipedia.org/wiki?curid=1593816", "title": "Ideas Above Our Station", "text": "Ideas Above Our Station \u00e8 l'album di debutto del gruppo alternative rock inglese Hundred Reasons. Accolto da ottime critiche, ha raggiunto la posizione numero 6 della \"UK Album Charts\"."}
{"id": "1593818", "revid": "154639", "url": "https://it.wikipedia.org/wiki?curid=1593818", "title": "Del primo fondamento della distinzione delle regioni dello spazio", "text": "Del primo fondamento della distinzione delle regioni dello spazio \u00e8 un saggio scritto nel 1768 da Immanuel Kant. L'opera appartiene ai cosiddetti \"scritti pre-critici\" e si occupa di indagare sulla natura ontologica della spazio. Ai fini della filosofia kantiana \u00e8 importante perch\u00e9 apre le vie alla riflessione sullo spazio che Kant porter\u00e0 a termine nella \"Critica della ragion pura\".\nLe origini: disputa sulla natura ontologica dello spazio.\nAl tempo in cui Kant era vivo andavano per la maggiore due contrapposte teorie riguardo alla natura dello spazio, l'una di Leibniz, l'altra di Newton (in realt\u00e0 Newton non si espose mai in prima persona: nell'intensa disputa epistolare con Leibniz, Clarke si fece portavoce della visione newtoniana):\nKant eredita molti spiragli di riflessione da questa disputa.\nKant adotta la posizione newtoniana.\nNel saggio che qui si sta trattando Kant sosterr\u00e0 la posizione newtoniana dichiarando di voler dimostrare che un oggetto spaziale non pu\u00f2 essere determinato soltanto nel rapporto reciproco tra le sue parti ma anche in relazione con lo spazio assoluto universale. Pi\u00f9 avanti, nel corso della sua vita, Kant modificher\u00e0 il suo pensiero e sosterr\u00e0, in altri scritti, posizioni diverse da questa, senza mai adottare la posizione leibniziana.\nDefinizione dei termini.\nKant, per dimostrare quanto ha dichiarato, stabilisce in primo luogo, cosa che \u00e8 sempre caratteristica del suo modo di filosofare, una chiarificazione dei termini che user\u00e0 definendo gli elementi che occorrono per caratterizzare spazialmente delle entit\u00e0 fisiche. Definisce in questo modo: \nQuesta distinzione dei termini gi\u00e0 mostra come non basti, al fine di determinare spazialmente una o pi\u00f9 entit\u00e0 fisiche, prendere in considerazione esclusivamente la reciproca relazione delle parti, essendo queste riferite per necessit\u00e0 allo spazio esterno alla loro estensione, cio\u00e8 quello spazio unico, continuo e infinito che comprende ogni estensione. Gi\u00e0 qui Kant ci sta indicando lo spazio come non dipendente dalle cose.\nOpposti incongruenti.\nLa prova di quanto ci sta dicendo, e quindi della validit\u00e0 della teoria newtoniana circa la natura dello spazio, Kant la trova portando come esempio una particolare classe di oggetti attraverso i quali dimostrer\u00e0 la fallacia della teoria leibniziana. Tali oggetti sono gli \"opposti incongruenti\"; cio\u00e8 oggetti tra loro identici quanto a dimensione, ordine e posizione delle parti ma che non possono essere messi l'uno al posto dell'altro. Come detto, lavorando su tali oggetti, smonter\u00e0 il ruolo (sostenuto da Leibniz) della posizione come unica fonte della spazialit\u00e0. La particolarit\u00e0 degli opposti incongruenti \u00e8 di poter essere costruiti geometricamente a partire dal loro speculare; di tali costruzioni Kant propone alcuni esempi, la pi\u00f9 convincente delle quali \u00e8 quella che lavora su un elemento assolutamente comune: una mano. Il procedimento di costruzione geometrica \u00e8 piuttosto semplice; si pu\u00f2 ottenere comunemente mettendo la mano sinistra di fronte ad uno specchio. In questo modo dalla mano sinistra si ottiene la destra e sulla differenza tra la due si basa la prova cercata da Kant. \nLa dimostrazione.\n1. le due mani siano identiche (una \u00e8 la riproduzione speculare dell'altra) e i rapporti delle loro parti sono identici. \n2. eppure non sono intercambiabili perch\u00e9 il loro orientamento nello spazio \u00e8 diverso.\nDa qui si evince che se lo spazio fosse conseguenza della posizione delle parti che compongono l'oggetto non si avrebbe ragione di chiamare una mano \u201csinistra\u201d piuttosto che \u201cdestra\u201d; infatti le due sarebbero identiche e quindi senz'altro intercambiabili e non si potrebbero avere opposti incongruenti. Cos\u00ec Kant dimostra quanto si era prefissato.\nEvoluzione verso la soggettivit\u00e0 trascendentale.\nTale dimostrazione porta a pensare lo spazio indipendente dalla materia. Pensare uno spazio non dipendente dalla materia \u00e8 il primo passo del cammino che porta a pensare la sua soggettivit\u00e0 trascendentale; cammino compiuto da Kant attraverso altre due opere: \nSi osservi per\u00f2 come anche gli strumenti impiegati in questa dimostrazione ricorrano ad una base prettamente soggettiva dell'esperienza: la costruzione della prova, infatti, sottintende la nozione di verso, senza la quale non potremmo comprendere l'incongruenza di due enti identici (cio\u00e8 non potremmo comprendere gli opposti incongruenti) poich\u00e9 ci\u00f2 che li diversifica \u00e8 il loro essere orientati in direzioni differenti. Da dove traiamo la nozione di direzione? Ovviamente da noi stessi.\nLa natura, precisa ancora Kant, sembra evidenziare un'intrinseca differenza fra sinistra e destra, ma tale differenza pu\u00f2 avere senso solo relativamente ad un osservatore che si trova nello spazio e spazializza gli enti a partire dal proprio corpo, facendo di s\u00e9 una sorta di linea spartiacque tale da organizzare lo spazio in determinate regioni spaziali (alto/basso, ecc.)."}
{"id": "1593828", "revid": "124199828", "url": "https://it.wikipedia.org/wiki?curid=1593828", "title": "Sport in Lombardia", "text": "La Lombardia \u00e8 una regione molto attiva dal punto di vista sportivo. Alla numerosa e capillare presenza di impianti sportivi sul suo territorio, si accompagna anche la rilevanza a livello nazionale ed internazionale delle sue societ\u00e0 sportive.\nGrande lustro allo sport italiano \u00e8 stato (e viene ancora) dato da alcune delle squadre pi\u00f9 titolate del mondo nel calcio e nella pallacanestro (, , Atalanta, Brescia, Olimpia Milano, Pallacanestro Varese, Pallacanestro Cant\u00f9, Basket Brescia Leonessa, Vanoli Basket Cremona, Blu Basket 1971 Treviglio). Importantissimo il contributo della Lombardia in altri sport come il ciclismo (nel 2008 la regione ha ospitato i Campionati Mondiali a Varese), la Formula 1 (dal 1950, eccetto il 1980 in cui si corse a Imola, si corre a Monza il Gran Premio d'Italia), il rugby, l'hockey su ghiaccio, la pallavolo e la pallanuoto, seppur con alterne fortune. Inoltre in Lombardia vengono anche disputati due tornei di tennis: Torneo di Milano e il Torneo di Monza Brianza\nPrincipali impianti sportivi.\nPalasport.\nAltri impianti:\nPrincipali societ\u00e0 sportive.\nAtletica leggera\nBaseball:\nBasket Femminile:\nBasket Maschile:\nBeach Soccer:\nCalcio Femminile:\nCalcio Maschile:\nCalcio a 5:\nCanottaggio:\nCricket:\nFloorball:\nFootball americano e flag football:\nGinnastica artistica\nHockey in-line:\nHockey su ghiaccio Maschile:\nHockey su pista:\nHockey su prato:\nPallamano femminile:\nPallamano maschile:\nPallanuoto:\nPallavolo Femminile:\nPallavolo Maschile:\nRoller derby:\nRugby:\nRugby Femminile:\nScherma:\nSoftball:\nTamburello:"}
{"id": "1593829", "revid": "287204", "url": "https://it.wikipedia.org/wiki?curid=1593829", "title": "Gran Premio del Belgio 2007", "text": "Il Gran Premio del Belgio 2007 \u00e8 stata la quattordicesima prova del campionato mondiale di Formula 1 2007 e ha visto trionfare le due Ferrari di R\u00e4ikk\u00f6nen e Massa. La McLaren \u00e8 stata squalificata dal Campionato Costruttori per le vicende della \"Spy-Story\", e ha laureato le rosse di Maranello campione del mondo squadre, costruttori e motori."}
{"id": "1593832", "revid": "121837", "url": "https://it.wikipedia.org/wiki?curid=1593832", "title": "Alrai A", "text": ""}
{"id": "1593835", "revid": "1149807", "url": "https://it.wikipedia.org/wiki?curid=1593835", "title": "Newmarket Films", "text": "La Newmarket Films \u00e8 una societ\u00e0 di produzione e distribuzione cinematografica statunitense, sussidiaria della Newmarket Capital Group. \u00c8 stata fondata nel 1994.\nBreve sintesi.\nNewmarket Films \u00e8 una propriet\u00e0 privata e realmente una societ\u00e0 di produzione e distribuzione di film indipendenti. La \"Newmarket\" cerca di acquistare, produrre, e distribuire film diversi. La societ\u00e0 ha prodotto film come \"Memento\", \"The Mexican\", \"Cruel Intentions\", e \"The Prestige\" di Christopher Nolan. La \"Newmarket\" ha distribuito in Nord America film come \"La passione di Cristo\", \"Whale Rider\", \"Monster\", \"Donnie Darko\", e solo recentemente ha pubblicato \"God Grew Tired of Us\" vincitore del Sundance Film Festival. La societ\u00e0 possiede una vasta libreria di oltre 300 film.\nFilm.\nLa \"Newmarket Films\" ha avuto a che fare con la produzione o la distribuzione dei seguenti film:"}
{"id": "1593842", "revid": "2730", "url": "https://it.wikipedia.org/wiki?curid=1593842", "title": "Rosario Giorgio Costa", "text": "Biografia.\nPresidente della Provincia di Lecce per la Democrazia Cristiana dal 1990 al 1993.\nViene eletto per la prima volta senatore nel 1994 nel Partito Popolare Italiano. Nel luglio 1995 segue la scissione di Rocco Buttiglione, che d\u00e0 vita ai Cristiani Democratici Uniti.\nNel 1996 \u00e8 rieletto senatore nella XIII legislatura coi CDU; nel 1998 partecipa alla scissione promossa fra gli altri da Roberto Formigoni che d\u00e0 vita al movimento dei Cristiani Democratici per la Libert\u00e0 e assieme ad altri due senatori ex-CDU si unisce a quelli del Centro Cristiano Democratico, unione che a Palazzo Madama porta alla costituzione del gruppo CCD-CdL. \nSuccessivamente il movimento dei CDL si federa a Forza Italia, in cui confluisce definitivamente nel marzo del 2001.\nDal 2001 viene quindi eletto senatore con Forza Italia nella XIV Legislatura ed \u00e8 vice-capogruppo forzista al Senato. \nDal 2006, per la XV Legislatura \u00e8 Membro della 6\u00aa Commissione permanente (Finanze e tesoro), Membro della Commissione speciale per la tutela e la promozione dei diritti umani, Vicepresidente della Commissione di inchiesta sull'uranio impoverito e Membro della Commissione parlamentare di vigilanza sull'anagrafe tributaria. \nViene rieletto a Palazzo Madama anche nel 2008 nel Popolo della Libert\u00e0, restando in carica per la XVI Legislatura. Dopo cinque mandati consecutivi al Senato, conclude la propria esperienza parlamentare nel 2013."}
{"id": "1593846", "revid": "729019", "url": "https://it.wikipedia.org/wiki?curid=1593846", "title": "Dahlia Grey", "text": "Ha vinto l'AVN Award for Best Tease Performance nell\"'AVN Awards 2000\".\nHa lavorato spesso come attrice per Andrew Blake, dove \u00e8 talvolta comparsa con il nome di Jami Dion. Per Penthouse \u00e8 stata pet del mese nel marzo 1992."}
{"id": "1593855", "revid": "287204", "url": "https://it.wikipedia.org/wiki?curid=1593855", "title": "Shatterproof Is Not a Challenge", "text": "Shatterproof Is Not a Challenge \u00e8 il secondo album del gruppo alternative rock inglese Hundred Reasons. \u00c8 maggiormente orientato ad altri generi come il post-grunge e il post-hardcore che l'alternative rock. Non ha ricevuto le stesse ottime critiche del precedente album, tuttavia, contiene diverse tracce come \"Harmony\" e \"Pop\" che hanno ottenuto buone critiche per la resa live.\n\"Shatterproof\" non \u00e8 stato prodotto alla Columbia, bens\u00ec alla V2 Records.\nPaul Townsend ha lasciato il gruppo in seguito all'uscita di questo album.\nLa canzone \"Still Be Here\", \u00e8 stata dedicata dal cantante Colin Doran al padre, reincontrato dopo pi\u00f9 di sei anni."}
{"id": "1593857", "revid": "125543676", "url": "https://it.wikipedia.org/wiki?curid=1593857", "title": "Castel Madama", "text": "Castel Madama \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nCastel Madama sorge a 428 metri sul livello del mare, sulle propaggini settentrionali dei monti Prenestini, dove questi confinano con i monti Tiburtini, in posizione dominante sulla valle sottostante dove scorre l'Aniene. Su di essa passa la via Tiburtina Valeria nel tratto tra Tivoli e Vicovaro.\nStoria.\nSimboli.\nLo stemma del Comune di Castel Madama \u00e8 stato riconosciuto con decreto del capo del Governo del 31 gennaio 1929. Nello scudo \u00e8 raffigurata la parte superiore di una torre sulla quale si erge l'arcangelo Gabriele.\nSociet\u00e0.\nTradizioni e folclore.\nManifestazione che rievoca l'ingresso, nel 1538, di Margherita d'Austria (figlia dell'imperatore Carlo V) nel feudo, che da lei ha poi preso il nome.\nIl Palio di Castel Madama, che fino al 2012 si svolgeva ogni anno nel 2\u00ba fine settimana di Luglio, a partire dal 2013 \u00e8 programmato durante la prima e la seconda settimana di luglio. Il palio ripropone quadri di vita rinascimentale, grazie alla partecipazione di figuranti in abiti d'epoca, tra le strade e i vicoli dei quattro Rioni di Castel Madama: Borgo, Castelluccio, Empolitano e Santa Maria della Vittoria.\nIl Palio ha inizio nel pomeriggio del primo sabato di luglio, con la presentazione delle scenografie del palio, e continua la domenica pomeriggio successiva con il corteo storico dal Castello Orsini per le vie del paese.\nIl sabato sera della seconda settimana di luglio si svolge una cena rinascimentale, durante la quale sono servite pietanze tipiche dell'epoca, cui segue un corteo, guidato dalla Madama e dalle autorit\u00e0 di Palazzo, che accompagnano il nuovo Palio che per la prima volta \u00e8 mostrato al pubblico.\nLa domenica mattina sfilano i cortei dei 4 rioni, che partendo dal Castello Orsini, attraversano le vie del paese, per ritrovarsi in Piazza del Palio, dove la sfilata termina con il giuramento dei Massari davanti al \"Priore di Palazzo\".\nNel pomeriggio si svolge la contesa a cavallo vera e propria, che si tiene presso il campo sportivo comunale \"Attilio Testa\". La contesa prevede tre prove: la giostra del saraceno, il gioco delle bandierine e la corsa finale. Alla fine sono assegnati i titoli in palio: il \"Rione nobile\", che premia il Rione che ha realizzato i migliori addobbi e il migliore corteo, il \"Palio\", che oltre agli addobbi e il corteo tiene in considerazione anche la contesa a cavallo, e la \"Spada di Carlo V\" che premia il miglior fantino della contesa finale.\nAmministrazione.\nAltre informazioni amministrative.\nFa parte della Comunit\u00e0 montana dei Monti Sabini, Tiburtini, Cornicolani e Prenestini\nUniversit\u00e0 agraria"}
{"id": "1593877", "revid": "729019", "url": "https://it.wikipedia.org/wiki?curid=1593877", "title": "Charles \u00c9douard Jennings de Kilmaine", "text": "Biografia.\nNato a Dublino col nome Charles Edward Jennings, all'et\u00e0 di undici anni segu\u00ec il padre in Francia, dove cambi\u00f2 il suo nome in Kilmaine.\nNel 1774 entr\u00f2 a far parte dell'esercito francese in uno squadrone di cavalleria. Nel 1778, lasciati i dragoni si arruol\u00f2 volontario in marina e part\u00ec alla volta del Senegal, allora colonia francese. Dal 1780 al 1783 combatt\u00e9 in America durante la rivoluzione americana contro il malgoverno della monarchia hannoveriana inglese. Durante la guerra Kilmaine serviva sotto il conte di Rochambeau.\nDopo la nomina a capitano ed un periodo di riposo venne richiamato nel 1791 con il grado di tenente colonnello; nel 1792 divenne colonnello, nel 1793 generale di brigata e di Stato Maggiore.\nIn quegli anni ebbe modo di distinguersi in vari atti militari, come nella battaglia di Jemappes, ma il 4 agosto 1793 fu sospeso, e non fu richiamato a servizio attivo fino a 1795. Si credeva infatti che, date le sue origini, fosse in relazione con gli inglesi.\nPrese poi parte alle campagne italiane del 1796 e 1797, e fu nominato comandante di Lombardia.\nKilmaine ricevette il comando della cavalleria dell\"'Armata d'Inghilterra\" di Napoleone. Nel 1798 fu nominato comandante in capo in una eventuale assenza del generale Desaix."}
{"id": "1593878", "revid": "767487", "url": "https://it.wikipedia.org/wiki?curid=1593878", "title": "48/49", "text": "48/49 \u00e8 l'album d'esordio dei Beatsteaks, pubblicato nel 1997 dalla XNO Records. In seguito, la band firmer\u00e0 con la Epitaph Records."}
{"id": "1593883", "revid": "365417", "url": "https://it.wikipedia.org/wiki?curid=1593883", "title": "Associazione italiana radioascolto", "text": "LAssociazione italiana radioascolto, in acronimo AIR \u00e8 un'associazione italiana che raccoglie appassionati del radioascolto (broadcast, utility, radioamatoriale). La sua fondazione \u00e8 avvenuta nel 1982 a Firenze e l'associazione conta centinaia di soci in tutta Italia. Venne fondata da Primo Boselli (25 aprile 1908 - 8 dicembre 1993), pioniere della radio e prolifico scrittore.\nObiettivi.\nGli obiettivi statutari, come dallo statuto dell'associazione approvato il 10-05-2009, sono:\nAttivit\u00e0.\nFra le attivit\u00e0 principali, l'AIR pubblica la rivista \"Radiorama on Web\", contenente servizi realizzati principalmente dai soci (come ascolti, notizie, interventi, tecnica, test e prove, scambio di esperienze) e distribuita al pubblico (soci e non) tramite il sito dell'associazione.\nNel mese di gennaio ha luogo un \"contest\", ovvero una competizione di radioascolto: in questo caso l'associazione indica le modalit\u00e0 di ascolto che devono essere seguite rigorosamente da tutti i partecipanti, ed al termine della gara viene stilata una graduatoria in base al punteggio ottenuto.\nL'ottenimento di diplomi \u00e8 invece riservato a chi abbia ricevuto un certo numero di conferme d'ascolto (QSL) da parte di stazioni radiofoniche operanti in paesi distinti, come ad esempio il diploma \"Unione europea\", relativo ai Paesi europei; il \"Diploma Continenti\", relativo agli ascolti dei programmi emessi in lingua italiana fuori del territorio nazionale; il \"Diploma Paesi Mondiali\", conferito a tutti coloro che abbiano ottenuto conferme da emittenti di radiodiffusione da Paesi diversi, secondo la lista ufficialmente riconosciuta dall'European DX Council.\nIl periodo a cavallo tra i mesi di aprile e maggio vede lo svolgimento di un'assemblea annuale, ogni volta in una localit\u00e0 differente, generalmente accompagnata da altri eventi quali dibattiti, incontri e visite, connessi al mondo della radio.\nTramite l'organizzazione di \"campi d'ascolto\", l'associazione permette agli appassionati di riunirsi e, praticando il radioascolto in localit\u00e0 particolarmente attrezzate o favorevoli, mettere in comune tecnica e pratica, condividere conoscenze ed esperienze. In settembre \u00e8 organizzato un campo d'ascolto presso Cesana Torinese, una localit\u00e0 montana in alta val di Susa, ed in altre date a Piancada in Friuli. Altre date sono stabilite all'occasione.\nLe attivit\u00e0 dei gruppi locali sono attive principalmente a Torino e a Roma, dove \u00e8 possibile assistere a conferenze, partecipare a mostre e fiere e praticare degli scambi di materiale."}
{"id": "1593890", "revid": "124352444", "url": "https://it.wikipedia.org/wiki?curid=1593890", "title": "Decanter (programma radiofonico)", "text": "Decanter \u00e8 un programma radiofonico italiano, in onda su Rai Radio 2 dal luned\u00ec al venerd\u00ec dalle 13.45 alle 14.00 e il sabato e domenica dalle 19.45 alle 21.00. Programma cult, in onda dal 2003, Decanter Radio2 \u00e8 stata la prima trasmissione a parlare esclusivamente di cibo e di vino alla radio. \nCondotta da \"Fede\" (Federico Quaranta) e \"Tinto\" (Nicola Prudente), con la partecipazione del gastronomo Andrea Amadei, la trasmissione prevede frequenti interventi da parte degli ascoltatori ma anche di cuochi, sommelier, nutrizionisti, esperti, o rappresentanti di aree geografiche \"enologicamente interessanti\", oltre che di diversi personaggi dello spettacolo e dello sport.\nLa trasmissione parla di tutto ci\u00f2 che ruota attorno ai mondi dell'enogastronomia e dell'agricoltura in maniera coinvolgente e spesso dissacrante. Il tono \u00e8 colloquiale e il linguaggio semplice e comprensibile a tutti.\nOltre all'enologia, il programma tratta dei pi\u00f9 disparati argomenti, dall'attualit\u00e0 alle notizie pi\u00f9 curiose del giorno, per distinguersi dalle serissime trasmissioni gastronomiche e potersi rivolgere anche ad un pubblico non esperto.\nOltre alle classiche puntate Decanter \u00e8 stata anche la prima trasmissione a realizzare corsi di cucina (Chef ma non troppo, in collaborazione con l'Alma di Colorno) e sommellerie (Sommelier ma non troppo, in collaborazione con la FIS di Roma) alla radio completamente gratuiti e tutt'oggi scaricabili in podcast.\nFino alla stagione 2020/2021 andava in onda dal luned\u00ec al venerd\u00ec dalle 20 alle 21.\nDalla stagione 2021/2022 il programma abbandona la storica collocazione lasciando spazio alla versione radiofonica di \"Ti sento\" con Pierluigi Diaco e approda dal luned\u00ec al venerd\u00ec dalle 13.45 alle 14.00 e nel weekend nella storica collocazione feriale dalle 19.45 alle 21.00."}
{"id": "1593893", "revid": "399", "url": "https://it.wikipedia.org/wiki?curid=1593893", "title": "27P/Crommelin", "text": "27P/Crommelin, anche nota come Cometa Crommelin e Cometa Pons-Coggia-Winnecke-Forbes, \u00e8 una cometa periodica del Sistema solare. L'attuale designazione ufficiale le \u00e8 stata assegnata dal nome dell'astronomo inglese che ne calcol\u00f2 l'orbita nel 1930, Andrew Crommelin. \u00c8 una delle quattro comete la cui denominazione non riporta il nome o i nomi degli scopritori. Le altre tre sono: la Cometa di Halley, la Cometa di Encke e la Cometa di Lexell.\nLa prima osservazione documentata risale al 23 febbraio 1818 e fu registrata da Jean-Louis Pons dell'Osservatorio di Marsiglia. Pons continu\u00f2 a seguire la cometa fino al 27 febbraio, dopodich\u00e9 ne fu impedito dal cattivo tempo. Johann Franz Encke ne stim\u00f2 l'orbita, ma il suo tentativo era affetto da notevoli errori.\nNel 1872, John R. Hind produsse una nuova stima dell'orbita, anch'essa piuttosto grossolana, che si avvicinava molto a quella della Cometa di Biela. Basandosi su queste osservazioni, Edmund Weiss ipotizz\u00f2 che 27P/Crommelin potesse essere parte della Cometa di Biela.\nLe osservazioni successive furono registrate il 10 novembre 1873 da J\u00e9r\u00f4me E. Coggia dell'Osservatorio di Marsiglia e l'11 novembre da Friedrich A. T. Winnecke dell'osservatorio di Strasburgo. La cometa fu perduta il 16 novembre. Weiss e Hind raccolsero le osservazioni e calcolarono una serie di orbite che potevano essere in accordo con quella della cometa Pons del 1818. Tuttavia, non riuscirono ad identificare in modo univoco l'orbita.\nUna terza scoperta avvenne il 19 novembre 1928 ad opera di Alexander Forbes, dell'Osservatorio di Citt\u00e0 del Capo e fu confermata il 21 novembre da Harry E. Wood dello Union Observatory di Johannesburg. Infine, nel 1930, Crommelin ne calcol\u00f2 l'orbita ricollegando i dati sulle tre apparizioni note della cometa: Pons (1818), Coggia-Winnecke (1873) e Forbes (1928)."}
{"id": "1593895", "revid": "767487", "url": "https://it.wikipedia.org/wiki?curid=1593895", "title": "Kill Your Own", "text": "Kill Your Own \u00e8 il terzo album discografico degli Hundred Reasons, anch'esso prodotto alla V2 Records, dopo il precedente \"Shatterproof Is Not a Challenge\". Dopo la dipartita del chitarrista Paul Townsend, viene subito sostituito da Larry Habbit (che fu anche il produttore del disco).\nIl primo singolo estratto dall'album, \"Kill Your Own\", arriv\u00f2 alla posizione numero 45 nella \"UK single charts\" e l'album, invece, alla numero 79 di quella degli album. Nonostante ci\u00f2, guadagn\u00f2 la posizione numero 3 nella \"Radio 1's Rock Chart\".\nTracce.\nB-Sides"}
{"id": "1593896", "revid": "298055", "url": "https://it.wikipedia.org/wiki?curid=1593896", "title": "Kanoxen", "text": ""}
{"id": "1593899", "revid": "767487", "url": "https://it.wikipedia.org/wiki?curid=1593899", "title": "Launched", "text": "Launched \u00e8 il secondo album dei Beatsteaks, pubblicato nel 2000 dalla Epitaph Records. Nell'album \u00e8 presente una cover di una canzone dei Manowar, Kings of Metal."}
{"id": "1593901", "revid": "31048", "url": "https://it.wikipedia.org/wiki?curid=1593901", "title": "Malvasia Bianca di Candia", "text": "La Malvasia Bianca di Candia \u00e8 un vitigno a bacca bianca, di probabile origine greca (dal nome veneziano dell'isola di Creta), diffuso in maggior modo, nelle Marche, in Lazio nella zona dei Castelli Romani e Campania e, pi\u00f9 limitatamente, in tutto il resto dell'Italia centro-meridionale; si distingue dalla Malvasia di Candia Aromatica per l\u2019assenza di aromaticit\u00e0 nella bacca.\nQuesta malvasia \u00e8 nettamente distinta da quella di Candia aromatica e infatti \u00e8 definita a sapore semplice. Alcuni autori, come Mendola e di Rovasenda, la citano come malvasia rossa, non per il colore della bacca, ma per quello del germoglio. Successivamente, Molon e Marzotto la descrissero come malvasia bianca di Candia.\nLa fertilit\u00e0 e la forma del grappolo della malvasia bianca di Candia varia a seconda degli ambienti in cui viene coltivata. Si adatta ad ogni tipo di terreno e clima, purch\u00e9 sia caldo. \u00c8 molto resistente ai parassiti e alle siccit\u00e0 estive. La \u00e8 foglia grande, pentagonale, pentalobata o a volte trilobata, pagina inferiore aracnoidea, con nervature rosee; grappolo grande, conico, spesso alato, semi-spargolo; acino medio, rotondo, con buccia poco pruinosa, sottile, consistente e di colore giallo dorato con punteggiature marrone se i grappoli sono ben esposti al sole."}
{"id": "1593904", "revid": "287204", "url": "https://it.wikipedia.org/wiki?curid=1593904", "title": "Schrei Live", "text": "Schrei Live \u00e8 un DVD dei Tokio Hotel che prende nome dall'album \"Schrei\", realizzato l'11 marzo del 2006 in collaborazione con la Universal Music. Il video, che venne girato ad Oberhausen, Germania, mostra uno dei concerti del tour Schrei 2006. Furono presenti pi\u00f9 di 12.000 fan.\nVendette 100.000 copie in Germania portando il totale delle vendite a 250.000 (come scritto nel sito ufficiale, sezione biografia).\nTracklist.\nBonus:\n17. \"One Night In Tokio\" (Documentario)18. \"Tokio Hotel Gallery\" (Immagini promozionali del tour)"}
{"id": "1593905", "revid": "64558", "url": "https://it.wikipedia.org/wiki?curid=1593905", "title": "Battaglia di Kolubra", "text": ""}
{"id": "1593907", "revid": "92723", "url": "https://it.wikipedia.org/wiki?curid=1593907", "title": "Costituzione Federale degli Stati Uniti Messicani del 1857", "text": "La Costituzione Federale degli Stati Uniti Messicani del 1857 fu una Costituzione liberale scritta in Messico durante la presidenza di Ignacio Comonfort. Fu promulgata il 5 febbraio del 1857 e istitu\u00ec una politica liberale:\nInoltre stabil\u00ec che qualsiasi schiavo mettesse piede all'interno del territorio messicano divenisse immediatamente considerato libero. Questo fece s\u00ec che il Messico divenisse meta ambita dagli afroamericani che scappavano dalla schiavit\u00f9 negli Stati Uniti.\nQuesta Costituzione insieme al \"Plan de Ayatla\" e altre riforme liberali polarizzarono la societ\u00e0 messicana e portarono alla \"Guerra della Riforma\".\nIl 5 febbraio 1903 nella protesta contro il regime di Porfirio D\u00edaz, un gruppo di liberali colloc\u00f2 sul balcone degli uffici del giornale \"El hijo de El Ahuizote\" un grande drappo nero in segno di lutto con la scritta \"La Costituzione \u00e8 morta\", facendo riferimento a quella del 1857. Questo evento fu un prodromo della \"Rivoluzione Armata\" del 1910, che rovesci\u00f2 il governo D\u00edaz e termin\u00f2 con la promulgazione della Costituzione Politica degli Stati Uniti Messicani nel 1917 durante il governo di Venustiano Carranza.\nLa Costituzione del 1857 era composta da 8 titoli e 128 articoli. Dopo la vittoria del Partito Liberale durante la guerra di Riforma del 1858-1860, Benito Ju\u00e1rez, che era a capo della presidenza, e il suo gabinetto aggiunsero a tale Costituzione le 9 leggi di riforma che furono enunciate a Veracruz."}
{"id": "1593925", "revid": "1005847", "url": "https://it.wikipedia.org/wiki?curid=1593925", "title": "Cosa Rossa", "text": ""}
{"id": "1593938", "revid": "287204", "url": "https://it.wikipedia.org/wiki?curid=1593938", "title": "Architettura preromanica", "text": "Larchitettura preromanica \u00e8 quella fase dell'architettura europea che si sviluppa fra il VIII e il X secolo, durante la quale ha luogo \"una fase di attiva elaborazione di modi costruttivi e decorativi che il gusto romanico riprender\u00e0 per elevarli a sommo livello artistico\".\nL'epoca preromanica pu\u00f2 essere distinta in tre periodi principali: l'epoca merovingia, l'epoca carolingia e quella ottoniana.\nCronologia e caratteristiche.\nL'architettura merovingia, o precarolingia, coincise con il Regno dei Franchi nel centro dell'Europa, dei Longobardi in Italia, dei Visigoti nel sud della Francia e nella penisola iberica e i regni anglosassoni nelle isole britanniche. Di questo periodo rimangono alcune chiese nel regno visigoto ed un piccolo numero di chiese in Inghilterra ed in Irlanda la cui datazione tuttavia appare incerta.\nIl preromanico d'epoca carolingia si svilupp\u00f2 a partire dal 750, in un periodo successivamente segnato da Carlo Magno e dalla sua discendenza.\nTestimonianze importanti di questo periodo si trovano ad Aquisgrana, Benevento e Corvey, mentre numerosi sono i monasteri sorti tra le Asturie, l'Italia settentrionale e le regioni dell'Europa centrale, solo in parte giunti integri fino ai giorni odierni e spesso caratterizzati da planimetrie molto complicate.\nL'architettura ottoniana invece fior\u00ec tra la fine del IX secolo e la met\u00e0 del X secolo in Germania. Di tale periodo rimangono pochissime realizzazioni. Altre interessanti architetture dello stesso periodo possiamo trovarle in Spagna. Successivamente, tra la fine del X secolo e la seconda met\u00e0 del successivo, assistiamo ad un'evoluzione dello stile, con il passaggio dal preromanico a quello che alcuni studiosi hanno definito protoromanico. Solo sul finire del 900 cominciarono a costruirsi edifici di grande rilevanza in gran parte dell'Europa centrale, in Francia e nell'Italia settentrionale, caratterizzati da elementi ancora preromanici, ma con numerose varianti e modifiche che getteranno le basi per l'architettura del XII secolo."}
{"id": "1593939", "revid": "767487", "url": "https://it.wikipedia.org/wiki?curid=1593939", "title": "Il club antioccupazione delle nonnine infuriate", "text": "Il club antioccupazione delle nonnine infuriate \u00e8 un documentario di Iwajla Klinke del 2006, prodotto dalla Ogniana Film.\nIl film narra le vicende di quattro ottantenni israeliane che da molti anni combattono per la liberazione dei prigionieri politici palestinesi nelle carceri israeliane.\nSelezionato alla 42\u00aa Mostra Internazionale del Nuovo Cinema di Pesaro, alla 30\u00aa Mostra Internacional de Cinema em S\u00e3o Paulo, al XII Medfilmfestival di Roma, al Borderlands di Bolzano e al Mediterraneo Film Festival di Oristano, dove ha vinto due premi.\nTrama.\nIl film narra le vicende della settantaseienne Hava e delle sue amiche, quattro ottantenni israeliane che hanno in comune non solo et\u00e0 e provenienza - l'Europa, lasciata ai tempi del nazismo per sfuggire all'olocausto - ma anche l'impegno politico per i diritti dei palestinesi. Nei panni delle \"Raging Grannies\" (nonnine arrabbiate) scrivono testi e musica rivoluzionari, manifestano davanti ai \"checkpoint\" e partecipano a cortei di protesta.\nUn tempo soldato della Haganah e sionista convinta, Hava oggi si impegna nella lotta per la libert\u00e0 dei prigionieri per motivi politici nelle carceri di Israele.\nPnina, sin dalla fine degli anni 30, \u00e8 attivista del movimento comunista, visita settimanalmente i territori occupati insieme ad un gruppo di medici; mentre Tamar, che ha iniziato una nuova vita come avvocato all'et\u00e0 di 60 anni, difende i prigionieri palestinesi di fronte al tribunale militare israeliano.\nJakov, marito di Hava, da parte sua costruisce macchine microcosmiche, abitate da minuscoli troll, che rappresentano una teoria molto particolare sull'occupazione e conquista."}
{"id": "1593945", "revid": "63727", "url": "https://it.wikipedia.org/wiki?curid=1593945", "title": "Glas 1600 GT", "text": ""}
{"id": "1593947", "revid": "125594683", "url": "https://it.wikipedia.org/wiki?curid=1593947", "title": "Ametista", "text": "L'ametista \u00e8 una variet\u00e0 violacea di quarzo, spesso associata a rocce basaltiche subalcaline, sin dal 3000 a.C., in Egitto, Sudafrica e in Mesopotamia, una delle gemme pi\u00f9 utilizzate per la creazione di gioielli, sigilli e intagli. Il termine deriva dal greco \"am\u00e9thystos\" che significa \"non ebbro\".\nDescrizione.\nI Greci ritenevano che costituisse un eccellente rimedio contro gli effetti dell'alcool e i Romani contribuirono ad alimentare questa credenza. Una particolare etichetta comportamentale imponeva infatti ai commensali di bere vino in coppe di cristallo ogni volta che l'ospite accostava la sua alle labbra. Egli per\u00f2 si limitava a bere acqua pura in un calice d'ametista, i cui riflessi viola 'coloravano' l'acqua dandole l'apparenza del vino. Cos\u00ec l'ospite poteva rimanere signorilmente sobrio mentre i suoi commensali cedevano all'ebbrezza.\nIl suo colore viola ha per\u00f2 uno svantaggio, infatti la sua prolungata esposizione al sole e alla luce intensa ne provoca l'impallidimento; ad una temperatura tra i 400\u00a0\u00b0C e i 500\u00a0\u00b0C, i cristalli cambiano il loro colore in modo radicale (in giallo-bruno-arancio) diventando artificialmente simili ai cristalli di quarzo citrino e spesso venduti fraudolentemente come tali.\nI cristalli di ametista si rinvengono essenzialmente all'interno di geodi sviluppatisi nelle rocce basaltiche a causa di un'attivit\u00e0 idrotermale successiva, ma spesso prossima, all'evento magmatico stesso. I geodi sono cavit\u00e0 presenti entro le rocce ignee, che rappresentano, di fatto, bolle di gas variamente modellate dallo scorrimento maggiore o minore del liquido magmatico. Quanto minore \u00e8 la viscosit\u00e0 del liquido, tanto pi\u00f9 allungata pu\u00f2 essere la forma del geode di cui la parte pi\u00f9 acuminata coincide con la direzione dello scorrimento del flusso. Sulle pareti interne di tali geodi si possono sviluppare raggruppamenti di cristalli (tra i pi\u00f9 comuni quarzo, zeoliti, carbonati e solfati) \"cresciuti\" grazie alla particolare composizione chimica e alla temperatura relativamente alta (da 850 a 50\u00a0\u00b0C) dei fluidi idrotermali percolati attraverso la roccia.\nNel mondo, i giacimenti principali di questo minerale si trovano in Brasile, Uruguay, Bolivia, India, Russia, Messico, USA e Madagascar. In Europa, il giacimento pi\u00f9 importante \u00e8 quello, gi\u00e0 scoperto in et\u00e0 romana, di Idar-Oberstein, una cittadina nella valle del fiume Nahe. In Italia piccole formazioni sono state rinvenute in provincia di Trento, Bolzano, Sassari, Grosseto e Torino.\nFino a pochi decenni or sono con il termine di \"Ametista orientale\", veniva designato il corindone viola di qualit\u00e0 gemmologica; poich\u00e9 tale terminologia poteva generare confusione con il quarzo ametista viola propriamente detto, la terminologia \u00e8 stata cambiata e perci\u00f2 quella qualit\u00e0 di corindone oggigiorno viene definita come \"zaffiro viola\".\nUso.\nIl suo utilizzo \u00e8 ancora principalmente mirato alla produzione di gioielli, coppe o calici. Fino alla scoperta dei grandi giacimenti brasiliani nel XIX secolo, l'ametista era una pietra preziosa rara e perci\u00f2 cara, al giorno d'oggi invece \u00e8 molto pi\u00f9 a buon mercato e solo le grandi gemme pi\u00f9 pure e dal colore viola pi\u00f9 intenso possono raggiungere alte quotazioni sul mercato.\n\u00c8 usata anche per ricavare un pigmento inorganico.\nIl cristallo assorbe differentemente la luce polarizzata circolare destro e levo gira; quindi un fascio di luce polarizzata linearmente o circolarmente diventer\u00e0 ellittico dopo avere interagito con il cristallo. Nel 1847 lo scienziato Haidinger scopre cos\u00ec l'effetto di dicroismo circolare, tipico delle ametiste."}
{"id": "1593949", "revid": "767487", "url": "https://it.wikipedia.org/wiki?curid=1593949", "title": "Solo3min", "text": "Solo3min \u00e8 un singolo del gruppo musicale italiano Negramaro, pubblicato il 14 ottobre 2005 come terzo estratto dal terzo album in studio \"Mentre tutto scorre\".\nVideo musicale.\nIl videoclip di \"Solo3min\" \u00e8 stato girato a Milano nel quartiere di Bicocca dal regista Stefano Moro. Nel video i componenti del gruppo sono delle statue davanti ad un palazzo, mentre intorno a loro la gente cammina indifferentemente. Ad un tratto, le statue prendono vita e cominciano ad eseguire il brano, mentre le altre persone si sono immobilizzate. Giuliano Sangiorgi, frontman del gruppo, scende dal suo piedistallo per cantare accoratamente il brano ad una ragazza (interpretata dall'attrice Valeria Solarino), ancora immobile fra la folla. Queste scene sono intervallate da sequenze del gruppo nello stesso ambiente, ma nella loro forma \"umana\" che esegue il pezzo."}
{"id": "1593951", "revid": "224230", "url": "https://it.wikipedia.org/wiki?curid=1593951", "title": "Volont\u00e0 generale", "text": "La volont\u00e0 generale \u00e8 per Jean-Jacques Rousseau un'idea, una verit\u00e0 oggettivamente esistente insita in ogni uomo al di l\u00e0 del fatto che esso la percepisca o meno. Il compito di ogni individuo \u00e8 di scoprirla, e una volta riuscitoci egli non pu\u00f2 rifiutarsi con onest\u00e0 di seguirla.\nNella filosofia politica.\nLa coscienza della volont\u00e0 generale da parte del cittadino gli permette di liberarsi da ogni vincolo causato dalle considerazioni, dagli interessi, dalle preferenze, dai pregiudizi, individuali o collettivi che possono fuorviarlo nella scelta di ci\u00f2 che \u00e8 il vero e il buono oggettivo, che esso deve volere, poich\u00e9 sono nella sua natura; e partendo da ogni singolo uomo questo principio si deve applicare ugualmente alla popolazione.\nLa volont\u00e0 generale diventa quindi una questione di moralit\u00e0; il suo fine \u00e8 quello di indurre l'uomo e anche il popolo a scegliere la libert\u00e0, anzi di costringerli ad essere liberi e cos\u00ec essa raggiunger\u00e0 il suo fine che \u00e8 quello di educare gli uomini ad accettare la volont\u00e0 generale senza che essa susciti in loro alcun senso di costrizione, e di cancellare dalla natura umana ogni forma di egoismo, per raggiungere cos\u00ec l'unanimit\u00e0 e l'armonia.\nCos\u00ec l'individualismo verr\u00e0 cancellato e sostituito dal collettivismo, poich\u00e9 ogni uomo rinuncer\u00e0 a qualunque suo diritto personale per metterlo a disposizione di tutti gli altri che a loro volta faranno lo stesso e cos\u00ec si realizzer\u00e0 la volont\u00e0 generale che guider\u00e0 la nazione. Infatti al popolo sovrano e \"illuminato\" spetter\u00e0 il controllo dello stato ed ogni decisione verr\u00e0 presa dalla volont\u00e0 generale che per\u00f2 potr\u00e0 decretare solo leggi che siano a vantaggio della collettivit\u00e0 e non danneggino nessuno; poich\u00e9 nell'idea politica di Rousseau nessuno gode di privilegi ed ha una posizione di superiorit\u00e0 rispetto agli altri.\nQuesto permette di raggiungere l'armonia assoluta poich\u00e9 in questo stato scompaiono i crimini, le liti e ogni azione che potrebbe danneggiare lo stato, dato che il cittadino che non rispetta la legge va contro decisioni che sono a suo vantaggio e che lui stesso ha preso e ci\u00f2 non avrebbe senso. Il popolo \u00e8 quindi la massima autorit\u00e0 statale, tuttavia non \u00e8 suo il compito di controllare che la volont\u00e0 generale sia rispettata; quello \u00e8 compito di un ristretto numero di persone che hanno il nome di \"magistrati\" che per\u00f2 fanno sempre parte del popolo e non sono in alcun modo superiori ad esso.\nConseguenze e critiche.\nRousseau si dimostra dunque un acceso sostenitore della democrazia diretta, personalmente esercitata dai cittadini riuniti in assemblea, seguendo l'esempio della sua citt\u00e0 natale, Ginevra. Tuttavia questa forma di governo \u00e8 stata considerata da alcuni commentatori sia difficile da attuare, specialmente in nazioni molto popolate, sia per certi aspetti pericolosa poich\u00e9 contiene alcuni elementi teorici ambigui e pericolosi che fanno pensare ad un regime totalitario, come per esempio il fatto che l'individuo pu\u00f2 essere forzato a scoprire la volont\u00e0 generale o che una volta instaurata non sia ammessa nessuna forma di critica o di dissenso."}
{"id": "1593953", "revid": "62004", "url": "https://it.wikipedia.org/wiki?curid=1593953", "title": "Cristian Cominelli", "text": "Carriera.\nCominelli inizia la sua carriera giocando nella squadra calcistica del suo paese, l'U.S. Sellero-Novelle, dove il padre, Maurizio Cominelli, era impiegato come preparatore atletico. Parallelamente inizia anche a gareggiare come mezzofondista nell'Atletica Vallecamonica, societ\u00e0 di Breno.\nCon la costituzione del Team Exodus, squadra ciclistica della polisportiva sellerese, inizia a correre in bici disputando alcune buone gare, grazie alle quali viene notato dalla Gewiss-Bianchi di Felice Gimondi. Le sue prime vittorie importanti sono quelle del campionato italiano di ciclocross Allievi e del tricolore di MTB Allievi nel 2004. Nella stagione 2005-2006 conclude al quarto posto la Coppa del mondo di ciclocross Juniores; \u00e8 anche campione italiano di cross country Juniores nel 2006.\nNel dicembre 2007, neanche diciannovenne, si classifica secondo al Ciclocross del Ponte a Fa\u00e8 di Oderzo. Il 6 gennaio 2008 a Scorz\u00e8 conquista, piazzandosi secondo nella gara Open vinta da Marco Aurelio Fontana, il titolo italiano Under-23 di ciclocross. Il 26 gennaio seguente si classifica quindi terzo nella prova Under-23 ai mondiali di specialit\u00e0 tenutisi a Treviso.\nNel gennaio 2009, dopo il secondo titolo nazionale Under-23, \u00e8 quarto classificato nella prova Under-23 ai mondiali di ciclocross a Hoogerheide. Nel settembre dello stesso anno a Canberra \u00e8 quindi campione del mondo di mountain biking, nel quartetto della staffetta di cross country con Marco Aurelio Fontana, Gerhard Kerschbaumer ed Eva Lechner. Questo risultato fa seguito all'argento mondiale di specialit\u00e0 vinto nel 2006 e al bronzo del 2008.\nNel gennaio 2010 \u00e8 tricolore Under-23 di ciclocross per la terza volta consecutiva. Dal 2010 al 2012 \u00e8 convocato in Nazionale per la gara Elite dei Campionati del mondo di ciclocross; non va per\u00f2 oltre un 22\u00ba posto, colto nel 2010. Nell'ottobre 2011 si aggiudica il Trofeo Rigoni di Asiago di ciclocross davanti a Enrico Franzoi, e pochi mesi dopo \u00e8 medaglia di bronzo ai campionati italiani Open di ciclocross.\nNella stagione 2015-2016 si aggiudica tre gare del calendario nazionale di ciclocross, tra cui due prove del Giro d'Italia, ed \u00e8 ancora terzo ai tricolori Open di specialit\u00e0. Nelle stagioni seguenti \u00e8 sempre gi\u00f9 dal podio ai tricolori, vince comunque alcune gare nazionali e, nel 2020, l'undicesima edizione del Giro d'Italia di ciclocross. Nel 2017 e nel 2020 torna anche a rappresentare l'Italia nella gara Elite dei mondiali di ciclocross. Nel 2017 \u00e8 convocato in Nazionale anche per i campionati del mondo di marathon."}
{"id": "1593958", "revid": "1305772", "url": "https://it.wikipedia.org/wiki?curid=1593958", "title": "Dirrty", "text": "Dirrty \u00e8 un brano musicale dell'artista americana Christina Aguilera del 2002, cantato in duetto con il rapper statunitense Redman e remake del singolo di quest'ultimo \"Let's Get Dirty (I Can't Get in da Club)\". \u00c8 stato scritto dalla stessa Aguilera insieme a Redman, Jasper Cameron, Balewa Muhammad e Rockwilder. Negli USA la canzone non ha ottenuto grande successo a causa del video e del testo che furono considerati troppo provocanti, e per questo motivo la casa discografica decise di pubblicare il secondo singolo, \"Beautiful,\" in anticipo.\nIl brano \u00e8 famoso specialmente per il suo video musicale, per il quale l'Aguilera si \u00e8 concessa un controllo creativo. Il video mette in mostra alcuni feticismi sessuali, dalla lotta nel fango alla stenolagnia, e ha eliminato ogni traccia dell'immagine della \"ragazza della porta accanto\" che si era procurata col disco precedente. \"Dirrty\" ha fruttato alla cantante una nomination ai 45\u00b0 Grammy Awards per la Miglior collaborazione pop vocale.\nDescrizione.\nL'Aguilera aveva gi\u00e0 collaborato con il produttore hip hop Rockwilder durante la registrazione di \"Lady Marmalade\" nel 2001. In seguito nella realizzazione di \"Stripped\", Aguilera lo ha richiamato per produrre un brano \"basso e sporco\" che annunciasse il suo ritorno e la sua nuova immagine pubblica. L'artista ha anche inciso un seguito, \"Still Dirrty\", per il suo album \"Back to Basics\", nel 2006. La Aguilera aveva deciso di personalizzare il titolo della canzone chiamandola inizialmente \"Dirtee\", poi \"Dirrdy\" e infine \"Dirrty\", e ha puntualizzato la sua scelta: \"Sembra che lo pronunci con due 'r', una sorta di grrr...\"\nAccoglienza.\nIl brano ha ricevuto una mista accoglienza dai critici musicali. AllMusic lo ha definito una \u00abnon canzone\u00bb e ha criticato la resa vocale di Christina Aguilera, giudicandola troppo esigua. \"Entertainment Weekly\" ha valutato la canzone D-, definendo la parte cantata \u00abfuriosa e lacerante\u00bb e ha giudicato il brano un inutile tentativo di guadagnare credibilit\u00e0. \"The Guardian\", invece, lo ha definito \u00abmaestosamente osceno\u00bb, mentre \"Slant Magazine\" l'ha giudicato il brano \u00abpi\u00f9 istantaneamente appagante\u00bb del disco \"Stripped\". \"Stylus Magazine\" l'ha chiamato il miglior singolo del 2002.\nIl video.\nIl video prodotto per \"Dirrty\" \u00e8 stato diretto da David LaChapelle e girato il 15 settembre 2002, \u00e8 stato descritto come un\"'orgia post-apocalittica\". Il video si apre con un primo piano della ruota di una motocicletta che giace in uno sgabuzzino davanti alla quale si staglia la sagoma del sedere di Christina Aguilera con un paio di mutande rosse al cui centro campeggia una X nera e una cintura nera di cuoio che le stringe i fianchi sovrastando il paio di copripantaloni da cowboy rossi aperti sull'inguine e sulle terga dell'artista.\nAmbientato in un night club, vede la Aguilera scontrarsi in un incontro di wrestling con una donna mascherata. A queste sequenze sono alternate altre in cui la cantante esegue una coreografia sul ring, insieme ad altre ballerine. Nel finale del video compare anche Redman. In una scena, la Aguilera e alcune ballerine si scatenano in un ballo sfrenato all'interno di un bagno pubblico allagato, in cui si ergono alcuni urinatoi, allusione esplicita a una pratica di urofilia.\nIl video ha sollevato numerose polemiche, soprattutto per la nuova immagine pubblica della Aguilera. Quando la Perry ha visto il video per la prima volta, ha chiesto alla cantante: \"Stai bene? \u00c8 raccapricciante! Perch\u00e9 l'hai fatto?\". La cantante risponde: \"Boh\". Due settimane dopo la sua premi\u00e9re, il video \u00e8 stato parodiato dall'attrice Sarah Michelle Gellar di \"Buffy l'ammazzavampiri\" durante la trasmissione \"Saturday Night Live\", nel quale dichiarava (fingendo di essere la cantante): \"quando le persone vedranno il video, smetteranno di pensare a me come ad una specie di puttanella bionda in mano all'industria discografica, e cominceranno a pensare a me come ad una vera puttana\" (\"When people see this video, they gonna stop thinking of me as some blonde-haired, bubblegum, music-industry ho\u00a0\u2013and start thinking of me as an actual ho\") La Aguilera replic\u00f2 di aver trovato la parodia di cattivo gusto e che l'attrice \"avrebbe potuto fare un'imitazione molto pi\u00f9 decente\". Altri problemi sono nati per via di un poster mostrato nel video e scritto in lingua thailandese in cui si promuove il turismo sessuale. LaChapelle ha dichiarato di non sapere che cosa significasse il poster, e RCA sconsigli\u00f2 alle stazioni della rete thailandese di non trasmettere il video.\nIl \"Time\" ha dichiarato che l'artista \"sembrava che fosse arrivata sul set... direttamente da un incontro intergalattico di prostitute\", aggiungendo che \"si era meritata quella erre extra\". Christina Aguilera ha dichiarato che le piace \"giocare e sperimentare, cos\u00ec come essere docile o inconsueta a seconda di come mi senta\".\nIl video musicale ha riscosso un buon successo nei programmi delle classifiche di video. Ha debuttato in \"Total Request Live\" di MTV il 2 ottobre 2002 alla numero sei. Si \u00e8 mantenuto 44 giorni nel programma, met\u00e0 dei quali \u00e8 stato in vetta al countdown. Agli MTV Video Music Awards 2003, il video ha ottenuto quattro nomination come miglior video femminile, miglior video pop, miglior video dance e miglior coreografia."}
{"id": "1593960", "revid": "125751045", "url": "https://it.wikipedia.org/wiki?curid=1593960", "title": "Daniel Stern (attore)", "text": "Biografia.\nStern \u00e8 cresciuto a Bethesda, nel Maryland, suo padre \u00e8 un assistente sociale e sua madre gestiva un centro diurno. La sua famiglia \u00e8 ebrea. Suo fratello \u00e8 lo scrittore televisivo David H. Stern. Durante i suoi anni alla Bethesda-Chevy Chase High School, Stern ha recitato in diverse produzioni teatrali, tra cui il ruolo di CC Baxter in \"Promises, Promises\" e Tevye in \"Fiddler on the Roof\". Stern ha fatto domanda per un lavoro come tecnico.\nInizia a lavorare come addetto all'illuminazione in uno Shakespeare Festival di Washington, ma successivamente viene assunto come supervisore. Dopo aver preso lezioni di recitazione, ha iniziato la sua carriera in teatro. Nel 1979 ha esordito come attore cinematografico in \"All American Boys\". Stern ha in seguito interpretato numerosi ruoli in commediali, come il ladro Marv Merchants in \"Mamma, ho perso l'aereo\" e \"\" e Max Grabelski in \"Un furfante tra i boyscout\". Con il ruolo di Marv Merchants ha fatto un passo avanti nella sua carriera ed ha finalmente conosciuto la popolarit\u00e0. Stern \u00e8 anche noto per aver fornito la voce del narratore nella serie televisiva \"Blue Jeans\" e per il personaggio principale della serie animata \"Dilbert\", realizzato sulla base del fumetto di Scott Adams.\nVita privata.\n\u00c8 sposato dal 1980 con l'attrice Laure Mattos, dalla quale ha avuto tre figli: Henry (1982), Sophie (1986) ed Ella Marie (1989). I suoi migliori amici sono Billy Crystal e Joe Pesci, attori di \"Scappo dalla citt\u00e0 - La vita, l'amore e le vacche\" e \"Mamma, ho perso l'aereo\".\nDoppiatori italiani.\nNelle versioni in italiano dei suoi film, \u00e8 stato doppiato da:\nCome doppiatore, Stern \u00e8 stato sostituito da:"}
{"id": "1593965", "revid": "729019", "url": "https://it.wikipedia.org/wiki?curid=1593965", "title": "Tour della Nazionale di rugby a 15 del Sudafrica 1995", "text": "Dopo la vittoria nella il effettu\u00f2 un breve \"tour\" europeo; avversari di tale spedizione furono l', cui gli \"Springbok\" concessero il loro primo \"test match\" in assoluto, e a seguire l'.\nL'incontro con l' fu disputato allo Stadio Olimpico di Roma; all'evento era legata anche un'iniziativa benefica, in quanto l'incasso era destinato ad alcune associazioni per l'infanzia tra cui Telefono Azzurro; il seguito sugli spalti fu di circa 40.000 spettatori.\nL', proveniente da una pesante sconfitta in un \"test match\" disputato due settimane prima a Bologna contro la , chiuse il primo tempo in svantaggio per 6-17, poi impose ai sudafricani un \"break\" di 15 punti che li costrinse a stare sotto nel punteggio per circa cinque minuti a met\u00e0 ripresa (21-17); negli ultimi 20 minuti due mete di Hennie le Roux e Japie Mulder, trasformate entrambe da Jo\u00ebl Stransky, e tre punizioni dello stesso Stransky ribaltarono il punteggio e lo fissarono sul 40-21 per il .\nUna settimana pi\u00f9 tardi, a Twickenham, il ebbe ragione di un' in fase di rimaneggiamento tattico a opera del proprio C.T. Jack Rowell, e si impose 24 a 14 con tre mete e tre piazzati a fronte dell'unica meta inglese di Phil de Glanville e i piazzati di Jon Callard."}
{"id": "1593967", "revid": "111433", "url": "https://it.wikipedia.org/wiki?curid=1593967", "title": "David Duke", "text": "Profilo ideologico.\nDuke \u00e8 noto come nazionalista bianco, ed \u00e8 definito dall'Anti-Defamation League e altre organizzazioni antirazziste come un sostenitore del suprematismo, teorico della cospirazione, antisemita, negazionista; \u00e8 stato Gran Maestro della setta del Ku Klux Klan.. \nEgli afferma di agire in difesa dei bianchi, in polemica contro il potere e l'influenza dell'\"estremismo ebraico\" e del sionismo negli Stati Uniti, oltre che contro il presunto \"suprematismo razziale\" degli ebrei (che lui chiama \"zio-suprematism\", parola composta da \"zionism\" e \"suprematism\", cos\u00ec come chiama \"zio-media\" i mass media statunitensi) e il razzismo contro i bianchi nella societ\u00e0 occidentale, secondo lui esistente da parte di bianchi stessi, di ebrei, musulmani e neri). \u00c8 autore di alcuni libri tra cui \"My Awakening\" (\"Il mio risveglio\") e \"Jewish Supremacism\" (\"Il suprematismo ebraico\"), in cui sostiene che gli ebrei vogliano sottomettere i gentili di etnia bianca con l'aiuto delle altre razze. Afferma di battersi per il costituzionalismo, specie per il primo emendamento, e per \"diversit\u00e0 e libert\u00e0 umane\".\nDuke appoggia la teoria del complotto sul genocidio bianco, l'esistenza di una pretesa sostituzione etnica dei popoli europei con etnie africane, l'esistenza di un presunto genocidio boero in Sudafrica, ma rifiuta di definirsi razzista, bens\u00ec si autodefinisce razzialista, ossia fautore della dottrina secondo cui ogni razza umana ha il diritto al proprio retaggio biologico-culturale, senza disprezzo per le altre razze, e debba conservarsi senza contaminazioni.\nDuke sostiene quindi la preservazione della cultura occidentale, i valori dell'identit\u00e0 cristiana, la segregazione razziale tramite separatismo volontario, e l'anticomunismo, mentre si oppone fermamente all'immigrazione negli USA da parte di popoli non bianchi (in cui include i latinoamericani e gli ebrei), sia essa legale o illegale.\n\u00c8 stato deputato alla camera dei Rappresentanti della Louisiana, dal 1989 al 1993. Fu membro e dirigente del Ku Klux Klan durante la giovinezza; si distacc\u00f2 del tutto da questa organizzazione alla fine degli anni Settanta. Ha subito alcuni arresti e nel 2002 \u00e8 stato condannato per evasione fiscale.\nBiografia.\nDuke \u00e8 nato a Tulsa, in Oklahoma, da Alice Maxine (Crick) e David Hedger Duke. Come figlio di un ingegnere della Shell Oil Company, Duke si trasferiva spesso con la sua famiglia in tutto il mondo. Hanno vissuto un breve periodo nei Paesi Bassi prima di stabilirsi in Louisiana. Verso la fine degli anni '60, incontr\u00f2 William Luther Pierce, un leader neonazista, che sarebbe rimasto per tutta la vita un'importante influenza per lui.\nIl periodo klanista.\nNel 1968 Duke si iscrisse alla Louisiana State University (LSU) a Baton Rouge. Duke disse in seguito di aver trascorso anche nove mesi in Laos, definendolo un \"normale tour di dovere\". In realt\u00e0 and\u00f2 in Laos per unirsi a suo padre, che lavorava l\u00ec e gli aveva chiesto di visitarlo durante l'estate del 1971. Suo padre lo aiut\u00f2 a ottenere un lavoro nell'insegnamento dell'inglese agli ufficiali militari laotiani, da cui fu licenziato dopo sei settimane quando disegn\u00f2 una bottiglia Molotov sulla lavagna. Ha anche affermato di essere andato dietro le linee nemiche 20 volte di notte per sganciare riso contro ribelli anticomunisti in aeroplani che volavano a 10 piedi (3 m) da terra, evitando di ricevere una ferita da schegge. Due piloti di Air America che erano in Laos in quel momento dissero che gli aerei volavano solo durante il giorno e che volavano anche a meno di 150 metri da terra. Un pilota ha suggerito che sarebbe stato possibile per Duke essere andato su una cosiddetta \"milk run\" (una pista sicura usata per l'approvvigionamento) una o due volte, ma non di pi\u00f9. Duke non era nemmeno in grado di ricordare il nome dell'aeroporto da cui era partito.\nNel gennaio 1972 Duke fu arrestato a New Orleans per \"incitamento a una rivolta\". Quel mese a Crescent City scoppiarono vari scontri razziali, tra cui uno al Robert E. Lee Monument che coinvolgeva Duke, Addison Roswell Thompson - un perenne candidato segregazionista per governatore della Louisiana e sindaco di New Orleans - e il suo amico di 89 anni e mentore, Rene LaCoste (da non confondere con il tennista francese Ren\u00e9 Lacoste). Thompson e LaCoste si vestirono con abiti Klan per l'occasione e misero una bandiera confederata al monumento. Le Black Panthers incominciarono a lanciare mattoni alla coppia, ma la polizia arriv\u00f2 in tempo per evitare gravi ferite.\nDurante il lavoro col gruppo White Youth Alliance, David Duke incontr\u00f2 Chlo\u00e8 Hardin. Essi rimasero compagni per tutto il periodo del college e si sposarono nel 1974. Hardin \u00e8 la madre delle due figlie di David Duke, Erika e Kristin. David Duke divorzi\u00f2 nel 1984.\nDavid Duke \u00e8 entrato a far parte del Ku Klux Klan nel 1967, all'et\u00e0 di 17 anni, dopo aver riflettuto sulla questione razziale; disse in un'intervista di esserne rimasto \"addolorato\" all'inizio, avendo avuto amici neri e una relazione con una donna ebrea. Nel 1970 diede vita a un gruppo di studenti bianchi chiamato Alleanza dei giovani bianchi. Ottenne popolarit\u00e0 nel campus quando festeggi\u00f2 l'anniversario del compleanno di Adolf Hitler (20 aprile) indossando l'uniforme nazista. In questo periodo si scontr\u00f2 con l'avvocato di sinistra William Kunstler, che defin\u00ec \"comunista ebreo\".\nNel 1974 Duke si \u00e8 laureato presso l'Universit\u00e0 della Louisiana e poco tempo dopo fond\u00f2 la sede in Louisiana dei Cavalieri Bianchi del Ku Klux Klan (\"White Knights of Ku Klux Klan\") e venne nominato poi \"Grand Wizard\" (traducibile come \"Gran Maestro\") di quella frangia del Klan, da tempo senza guida. Un suo seguace, Thomas Robb, ha cambiato poi il titolo di Duke in \"Direttore Nazionale\". Sotto la sua direzione il Klan ha abbandonato le politiche violente (come i linciaggi, il terrorismo e l'uso della croce infuocata per terrorizzare i neri) e la clandestinit\u00e0, abbracciando politiche pi\u00f9 moderate. La frangia del nuovo KKK guidata da Duke ha inoltre abbandonato, tranne occasioni particolari, le tradizionali divise klaniste bianche (le celebri cappe bianche dotate di cappuccio indossate dal 1916, sul modello del film \"Nascita di una nazione\"), per adottare normali completi eleganti da uomo d'affari, giacca e cravatta, con lo stemma del Klan.\nPer la prima volta nella storia del KKK le donne furono accettate come membri paritari; inoltre, i cattolici (in passato spesso perseguitati dal Klan, organizzazione tradizionalmente WASP, specie se irlandesi e italoamericani) furono invitati ad aderire o a presentare la domanda d'adesione; il suo fu uno dei pochi gruppi klanisti ad abbandonare il tipico anticattolicesimo della setta. Duke afferm\u00f2 ripetutamente che il Klan non fosse \"anti-neri\", bens\u00ec \"pro-bianchi\" e \"pro-cristiani\". Duke ha spesso ricordato anche come il gruppo abbia sostenuto il diritto degli europei-americani a preservare s\u00e9 stessi, la loro eredit\u00e0 culturale e la loro libert\u00e0 politica, senza ostilit\u00e0 nei confronti degli afroamericani. Elimin\u00f2 anche l'ideologia anti-europea, manifestando simpatia per i movimenti identitari dell'Europa. Nei decenni seguenti ebbe rapporti politici col britannico Nick Griffin, leader del British National Party.\nAmmiratore del nazionalsocialismo, David Duke \u00e8 stato membro fino al 1975 del Partito Nazista Americano, il principale partito politico neonazista degli Stati Uniti; successivamente si \u00e8 iscritto al Partito Democratico, all'epoca ancora frequentato al Sud da elementi segregazionisti ostili al movimento per i diritti civili degli afroamericani supportato negli anni '60 da Kennedy e Johnson. Nel 1980 Duke decise di lasciare il Ku Klux Klan; ha dichiarato poi al giornale \"The Daily Telegraph\" di aver abbandonato il Klan perch\u00e9 non amava le sue compromissioni con la violenza, e non poteva impedire ai membri di altri \"capitoli\" del KKK di fare \"cose stupide o violente\". Altri \"klansmen\" lo accusarono per\u00f2 di appropriazione di fondi, di essere un informatore e di avere numerose relazioni adultere con le mogli degli altri membri. Fond\u00f2 quindi una nuova associazione politica nazionalista bianca, la \"National Association for the Advancement of White People\" (NAAWP). \nIn numerosi discorsi, che i suoi critici giudicano ipocriti o non attendibili, Duke pone spesso l'accento sull'importanza della \"non violenza\" come la forma migliore di lotta politica per ottenere i propri obiettivi.\nCandidature ed esperienze politiche.\nNelle elezioni presidenziali del 1988 ha partecipato alle primarie democratiche, ottenendo 45.290 voti, lo 0.19%. Le primarie furono vinte da Michael Dukakis, che venne poi sconfitto dal repubblicano George H. W. Bush; Duke venne candidato poi per il Partito Populista, avendo come candidato vicepresidente Trenton Stokes. Al ballottaggio fu presente in 11 Stati e ottenne 47.047 voti, pari allo 0.04%. Ha lasciato i democratici nel dicembre 1988. \nPassato coi repubblicani nel 1989, nello stesso anno si candida alla Camera dei rappresentanti come deputato della Louisiana: ottiene il 50.7%, viene di conseguenza eletto e rimane in carica dal 18 febbraio 1989 al 13 gennaio 1992. Un suo collega parlamentare, Ron Gomez, defin\u00ec il mandato di Duke \"breve e poco ispirato\" e che nella sua esperienza da rappresentante il suprematista bianco stava spesso solo ed era poco coinvolto nei meandri burocratici della Camera. Un solo progetto di legge presentato da Duke venne approvato: esso proibiva ai produttori cinematografici e agli editori di libri di compensare i giurati per i resoconti delle loro esperienze giudiziarie.\nNel 1990 si \u00e8 candidato anche come rappresentante della Louisiana al Senato, ottenendo il 43,48%, pari a oltre 600.000 voti, che non bastarono per sconfiggere lo sfidante democratico John Bennett Johnston (che, tra l'altro, era stato appoggiato da molti repubblicani imbarazzati dal passato klanista di Duke, come ad esempio Jack Kemp). Nel 1991 si candida a Governatore della Louisiana: al primo turno Duke ottiene 491.000 voti (81.000 in pi\u00f9 del governatore uscente Buddy Roemer), cio\u00e8 il 31,7% dei suffragi, attestandosi come il secondo politico pi\u00f9 votato dopo il democratico Edwin Edwards. Al ballottaggio Duke ottiene 671.000 preferenze, il 38,8% del totale, venendo cos\u00ec sconfitto da Edwards.\nNelle elezioni presidenziali del 1992 Duke partecipa alle primarie del Partito Repubblicano, ricevendo poco pi\u00f9 119.000 voti e risultando il terzo candidato pi\u00f9 votato dopo George Bush (poi sconfitto da Bill Clinton nella corsa verso la Casa Bianca) e Pat Buchanan, senza tuttavia ottenere delegati. Duke present\u00f2 la propria candidatura solamente in 15 Stati; quello in cui and\u00f2 meglio fu il Mississippi, dove arriv\u00f2 al 10.6% delle preferenze.\nQuattro anni dopo si \u00e8 nuovamente proposto al Senato per la Louisiana, dove ha ottenuto l'11,5% dei voti; nel 1999 ha invece conseguito il 19% dei consensi, perdendo l'accesso al ballottaggio per meno di 4.000 preferenze. Le sue candidature sono state spesso osteggiate anche dallo stesso Partito Repubblicano: il Presidente del Partito Jim Nicholson disse \"Non c'\u00e8 posto nel partito di Lincoln per un uomo del Klan come David Duke\".\nAnni 2000.\nHa lasciato il GOP nel 1999 per aderire al Partito Riformista, in cui rimase fino al 2001. \nNel 2006 partecip\u00f2 in Iran, su invito del presidente Mahmud Ahmadinejad, ai convegni negazionisti e antisionisti della conferenza internazionale per la revisione della visione globale dell'Olocausto, a cui ha partecipato anche Robert Faurisson, il pi\u00f9 celebre \"revisionista\".\nNel 2007 ha sostenuto il biologo James Dewey Watson, criticato pesantemente dai mass-media per affermazioni sulle razze, specialmente per le esternazioni razziste sull'intelligenza inferiore di alcuni gruppi etnici, definendo Watson e William Shockley, \"i due Galileo moderni\".\nIn occasione delle primarie del Partito Repubblicano in vista delle elezioni presidenziali del 2008 Duke ha appoggiato il \"libertarian\" Ron Paul (in quanto fautore della libert\u00e0 di parola sancita dal primo emendamento, e dell'eliminazione delle sovvenzioni pubbliche governative a Israele), scrivendo sul suo sito che \u00e8 in atto \"una cospirazione mediatica\" ai suoi danni, ma ha successivamente annunciato che avrebbe votato John McCain in funzione anti-Obama (anche se egli critic\u00f2 spesso l'anziano senatore repubblicano).\nNel 2015 Duke ha preso posizione a favore del comico francese di colore Dieudonn\u00e9 M'bala M'bala, accusato di antisemitismo per i suoi spettacoli spesso imperniati sugli ebrei.\nNel luglio 2016 ha annunciato che parteciper\u00e0 alle elezioni primarie del Partito Repubblicano per ottenere il seggio al Senato lasciato vacante dal repubblicano David Vitter, gi\u00e0 suo successore in Louisiana. Duke ottiene 58.606 voti, il 3% delle preferenze, risultando il settimo candidato pi\u00f9 votato, non venendo quindi eletto.\nNelle elezioni primarie del Partito Repubblicano del 2016 ha deciso di appoggiare l'imprenditore Donald Trump (che in seguito \u00e8 diventato Presidente degli Stati Uniti, sostenuto anche dalla destra alternativa), e ha invitato i suoi seguaci a votare per il magnate newyorkese, sostenendo che votare per gli ispanici Ted Cruz o Marco Rubio equivarrebbe \"tradire il nostro passato e la nostra identit\u00e0\". Trump, il cui genero \u00e8 ebreo, ha per\u00f2 preso le distanze da Duke, negando di avere rapporti con lui o l'organizzazione a cui \u00e8 legato.\nHa partecipato alla marcia dell'alt-right e dell'estrema destra denominata Unite the Right rally dell'11 agosto 2017 a Charlottesville, Virginia; la marcia \u00e8 stata indetta per protestare contro l'abbattimento della statua del massimo generale confederato, Robert Edward Lee; Duke ha commentato: \"\u00abQuesto \u00e8 un momento di svolta, stiamo realizzando le promesse di Donald Trump; \u00e8 la ragione per cui lo abbiamo votato. Ha detto che ci saremmo ripresi il paese, e noi lo stiamo facendo\u00bb\".\nControversie e procedimenti giudiziari.\nNel 2002 Duke si \u00e8 dichiarato colpevole di evasione fiscale e quattro mesi dopo \u00e8 stato condannato a 15 mesi di prigione, che ha scontato a Big Spring, in Texas. Duke sostiene che la pena sia da attribuire al pregiudizio che ha percepito presso la Corte Federale e che l'obiettivo era quello di screditarlo, tesi peraltro sostenuta da Don Black, un altro suprematista e nazionalista bianco (fondatore del sito Stormfront nonch\u00e9 sposato con l'ex moglie di Duke, Chloe Hardin, anche lei attivista dell'area suprematista), gi\u00e0 successore di Duke alla guida del Klan.\nDagli anni '90 \u00e8 stato scritto che Duke sarebbe ricorso a numerosi interventi di chirurgia estetica, cosa che gli ha procurato critiche anche da parte della sua parte politica. Duke ha espresso anche sostegno allo storico negazionista dell'Olocausto Ernst Z\u00fcndel, facendo una serie di dichiarazioni a favore del saggista e della sua campagna revisionista. Quando, nel 2005, fu arrestato e imprigionato a Mannheim, Duke lo defin\u00ec \"un prigioniero politico\".\nNel 2005 ha conseguito un dottorato di ricerca (PhD) in storia, seppur presso un ateneo ucraino non accreditatol'Interregional Academy of Personnel Management (in ucraino: \u041c\u0456\u0436\u0440\u0435\u0433\u0456\u043e\u043d\u0430\u043b\u044c\u043d\u0430 \u0410\u043a\u0430\u0434\u0435\u043c\u0456\u044f \u0443\u043f\u0440\u0430\u0432\u043b\u0456\u043d\u043d\u044f \u043f\u0435\u0440\u0441\u043e\u043d\u0430\u043b\u043e\u043c (\u041c\u0410\u0423\u041f), translit.: Mizhrehional'na Akademiya upravlinnya, Sistema di Universit\u00e0 Maggiore dell'Ucraina, acronimo MAUP) di Kiev, i cui dirigenti sono noti pi\u00f9 per le posizioni antisemite che per le loro attivit\u00e0 accademiche. Da allora si firma \"Dr. David Duke, Ph.D\". \nAl suo arrivo in Repubblica Ceca il 24 aprile 2009 per presentare il suo libro \"Il suprematismo ebraico\", \u00e8 stato arrestato dalla polizia con l'accusa di \"negare o approvare il genocidio nazista e altri crimini nazisti\" e per \"la promozione di movimenti che vogliono sopprimere i diritti umani\". Duke era stato invitato dal gruppo ceco neonazista \"Resistenza Nazionale\". Il giorno seguente \u00e8 stato rilasciato con l'obbligo di lasciare il paese il giorno stesso. Nel 2009 fu confermato che David Duke viveva a Zell am See, a Salisburgo, in Austria. Da l\u00ec gestiva l'azienda internet \"Art by Ernst\", acquisendo e vendendo fotografie di uccelli rari, paesaggi di montagna e fauna selvatica, sotto lo pseudonimo Ernst Duke (il suo secondo nome Ernest germanizzato). Le autorit\u00e0 locali hanno dichiarato che finch\u00e9 non infrange alcuna legge, David Duke poteva restare in Austria.\nNel 2011 Duke si trasfer\u00ec in Italia, in Provincia di Belluno, con lo scopo di effettuare ricerche per il suo nuovo libro, riuscendo a ottenere un permesso di soggiorno abusivo presentandosi con il suo secondo nome \"Ernest\"; un anno dopo gli viene negato il permesso di soggiorno perch\u00e9 non compatibile con gli accordi di Schengen. Questo perch\u00e9 su di lui pende un provvedimento di inammissibilit\u00e0 nell\u2019area Schengen emesso dalla Svizzera nel 2009: per dieci anni \u00e8 stato dichiarato persona non desiderata in Europa. Secondo le autorit\u00e0 elvetiche \u00e8 stata certificata \"la perdurante pericolosit\u00e0 sociale, perch\u00e9 in base a fonti ufficiali attendibili, \u00e8 stato indicato come soggetto intenzionato a costituire in Europa un\u2019organizzazione con l\u2019obiettivo dello sterminio della razza nera ed ebrea\". L'ex leader del KKK ha fatto ricorso portando il ministero dell'Interno davanti al Tar del Veneto, che per\u00f2 ha confermato il corretto operato delle forze dell'ordine lasciando Duke con duemila euro di spese legali da pagare. Duke ha quindi lasciato l'Italia ed \u00e8 tornato negli Stati Uniti. Attualmente vive tra New Orleans, Baton Rouge e Mandeville."}
{"id": "1593970", "revid": "767487", "url": "https://it.wikipedia.org/wiki?curid=1593970", "title": "Megabate", "text": "Biografia.\nNel 499 a.C. Megabate, figlio pi\u00f9 giovane di Megabazo nonch\u00e9 cugino del Re dei Re Dario e del satrapo di Lidia Artaferne, fu nominato da questo Artaferne comandante della flotta allestita per aiutare il tiranno di Mileto Aristagora nell'assedio dell'isola di Nasso; in seguito per\u00f2, avendo litigato con Aristagora, Megabate trad\u00ec i Persiani rivelandone i piani agli abitanti di Nasso, che grazie a lui riuscirono a difendersi con successo.\nSecondo Erodoto una figlia di Megabate fu promessa in sposa allo spartano Pausania, ma Tucidide invece afferma che Pausania aveva chiesto in moglie la figlia del Re dei Re Serse, non di Megabate.\nRisulta probabile che questo Megabate sia lo stesso satrapo della Frigia ellespontica citato da Tucidide; questo Megabate nel 477 a.C. fu sostituito da Artabazo per volere di Serse."}
{"id": "1593980", "revid": "729019", "url": "https://it.wikipedia.org/wiki?curid=1593980", "title": "Tour della Nazionale di rugby a 15 del Sudafrica 1996", "text": "Nel 1996, la federazione sudafricana di rugby, campione del mondo, invia in Argentina ed Europa addirittura due squadre contemporaneamente: la prima squadra e la Squadra \"A\"\nTour degli Springboks.\nSono 10 le partite di cui 5 test match ufficiali. Solo due sconfitte in una partita di met\u00e0 settimana contro la selezione universitaria francese e contro i Barbarians francesi\nIn Argentina.\nAssai pi\u00f9 agevole del previsto il primo test con i \"Pumas\" sommersi da 7 mete\nAgevole anche il secondo test match, che precede la partenza per l'Europa di entrambi i team\nIn Francia.\nClou di questa parte del tour i due match contro i Francesi. Le due squadre si ritrovano per la prima volta dopo la discussa semifinale della . Nel primo match, a Bordeaux, sotto la pioggia come un anno prima, gli Springboks regolano la pratica nel primo tempo portandosi nettamente in vantaggio sino al 19-6\nAssai pi\u00f9 \"tirato\" sar\u00e0 il secondo match vinto per 13-12 a Parigi\nIn Galles.\nIl tour si chiude con una vittoria a Cardiff\nIl tour della Nazionale \"A\".\nStella della squadra in questo tour sar\u00e0 Marius Goosen, futuro leader del Benetton Treviso\nIl match tra Bedford e Sudafrica passa alla storia. Infatti nel giorno in cui questo viene reso possibile dalle nuove regole, avviene la prima sostituzione tattica della storia del rugby. Sino ad allora er possibile sostituire i giocatori solo in presenza di infortuni. I giocatori conoivolti in questo evento storico per il rugby furono la terza linea Shaun Cassidy che sostituiti Judd Marshall.\nMatch valido, come i due successivi, per la travagliata (per l'indisponibilit\u00e0 dei club di mettere a disposizione delle selezioni i migliori giocatori) \"Counties of Origins Series\"\nContro Inghilterra \"A\".\nUn successo netto contro quella che di fatto era la terza squadra inglese, chiuse il tour. In effetti il giorno prima un'altra \"Inghilterra A\" era scesa in campo contro l'Argentina e quindi il successo sudafricano appariva scontato\nIn Galles.\nIl tour si chiude con un successo netto contro la selezione \"emergenti\" del Galles (antipasto del match previsto il giorno dopo a Cardiff tra le nazionali maggiori), Il successo arriva malgrado la bellezza di 31 punizioni assegnate contro gli \"Junior Springboks\""}
{"id": "1593981", "revid": "287204", "url": "https://it.wikipedia.org/wiki?curid=1593981", "title": "Sevres", "text": ""}
{"id": "1593989", "revid": "1005847", "url": "https://it.wikipedia.org/wiki?curid=1593989", "title": "Provincia di Palpa", "text": "La provincia di Palpa \u00e8 una delle cinque province della Regione di Ica nel Per\u00f9.\nCapoluogo e data di fondazione.\nLa capitale \u00e8 Palpa. La provincia fu fondata il 27 dicembre 1963.\nProvince confinanti.\nConfina a nord con la regione di Huancavelica; a sud con la provincia di Nazca; ad est con la regione di Ayacucho e ad ovest con la provincia di Ica.\nGeografia antropica.\nSuddivisioni amministrative.\n\u00c8 divisa in cinque distretti:\nCollegamenti esterni.\nPagina ufficiale Provincia di Palpa"}
{"id": "1593991", "revid": "363629", "url": "https://it.wikipedia.org/wiki?curid=1593991", "title": "Bicarbonatemia", "text": "La bicarbonatemia indica la concentrazione plasmatica di ioni bicarbonato, il cui valore normale nell'essere umano \u00e8 compreso tra 21\u201330 mEq/L o 21-28 mmol/L.\nLa variazione al di fuori del range fisiologico di tale parametro, fino ai quadri di acidosi od alcalosi, pu\u00f2 indicare malattie legate all'apparato renale, essendo questo l'organo principalmente deputato a regolare il livello di sali o di liquidi nel sangue, oppure all'apparato respiratorio."}
{"id": "1593992", "revid": "125893026", "url": "https://it.wikipedia.org/wiki?curid=1593992", "title": "Lorenzo Balducci", "text": "Biografia.\nNipote dello scultore marchigiano Elio Balducci e secondogenito di Angelo Balducci e Rosanna Thau, inizia a studiare recitazione all'et\u00e0 di quattordici anni e nel 2001 \u00e8 protagonista a teatro, accanto all'attrice Myriam Catania, del \"Romeo e Giulietta\" di Claudio Boccaccini.\nDebutta sul grande schermo con il film \"I cavalieri che fecero l'impresa\" (2001), diretto da Pupi Avati con cui gira anche \"Il cuore altrove\" (2003). Successivamente alterna il lavoro sul grande e sul piccolo schermo.\nNel 2002 compare nel video della canzone \"Telecomando\", del cantautore Matteo Bassi.\nAppare in varie fiction televisive, tra cui: \"Giorni da Leone\" (2002) e \"Giorni da Leone 2\" (2006), miniserie tv dirette da Francesco Barilli, \"Il Papa buono\" (2003), regia di Ricky Tognazzi, e la serie tv \"48 ore\" (2006), regia di Eros Puglielli.\nAl cinema prende parte a una lunga serie di film, tra cui \"Ma che colpa abbiamo noi\" (2003) di Carlo Verdone, \"Tre metri sopra il cielo\" (2004), regia di Luca Lucini, \"Gas\" (2005), opera prima di Luciano Melchionna, \"Last Minute Marocco\" di Francesco Falaschi, \"I testimoni\" di Andr\u00e9 T\u00e9chin\u00e9 e \"Il sole nero\" di Krzysztof Zanussi, tratto dall'opera teatrale di Rocco Familiari, tutti del 2007.\nNel 2009 ritorna sul grande schermo con tre film: \"Due vite per caso\", regia di Alessandro Aronadio\", Io, Don Giovanni\", per la regia di Carlos Saura in cui ha il ruolo del giovane Lorenzo Da Ponte, l'autore dei testi della celebre opera di Mozart, e infine \"Ce n'\u00e8 per tutti\", regia di Luciano Melchionna. Con Melchionna lavora anche in diverse edizioni del suo spettacolo \"Dignit\u00e0 Autonome di Prostituzione\", portandolo in scena a Roma, Napoli e in Spagna in occasione del Festival Internazionale di Teatro di Tarragona.\nDopo l'horror \"Bloody Sin\" e la commedia italiana \"Good As You - Tutti i colori dell'amore\", si dedica al cinema internazionale interpretando la commedia romantica \"31 d\u00edas\" (girata in Messico), il film in costume spagnolo \"Stella cadente - Estel fuga\u00e7\", il cortometraggio italo-americano \"Snowflake\" (girato e New York e di cui \u00e8 anche co-produttore esecutivo) e il film americano \"In Search of Fellini\". Sul piccolo schermo ha interpretato Carlo nella prima stagione della serie \"Questo nostro amore\" e Lazzaro nel film tv \"Barabba\", accanto a Billy Zane.\nNel 2015 \u00e8 nel cast della serie televisiva in onda su Canale 5 \"Solo per amore\" mentre l'anno successivo interpreta Mario de' Medici nella serie \"Medici: Masters of Florence\" e appare nella commedia di Carlo Vanzina \"Non si ruba a casa dei ladri\".\nNel 2018 \u00e8 tra gli interpreti dello spot per l'inaugurazione della stagione estiva del Gay Village di Roma e appare come guest-star in un episodio dell'undicesima stagione di \"Don Matteo\". Lo stesso anno \u00e8 uno dei protagonisti, nel ruolo di Giovanni Battista, di \"7 Miracles of Jesus VR\" e interpreta Giulio Mieli nel film di Andrea Adriatico \"Gli anni amari\", basato sulla vita di Mario Mieli.\nNel 2019 \u00e8 tra i protagonisti dello spettacolo di Luciano Melchionna \"Spoglia-toy\", che debutta al Teatro Colosseo di Torino e va successivamente in scena al Piccolo Eliseo di Roma. Nel 2020 prepara la stand-up comedy diretta da Mariano Lamberti \"Allegro, non troppo\", la cui messa in scena slitta di un anno a causa della pandemia di COVID-19. Dopo il debutto a data unica al Teatro dei Filodrammatici di Milano, lo spettacolo va in scena con successo al teatro Off/Off di Roma, per continuare poi il tour in varie citt\u00e0 d'Italia.\nNel gennaio del 2022 esce il suo primo videoclip da regista, il singolo \"Per dirsi mai\" della violinista elettro-pop H.E.R.\nVita privata.\nA differenza di quanto erroneamente affermato nel 2010, l'attore non \u00e8 mai risultato iscritto nel registro degli indagati in merito all'inchiesta sul G8 de La Maddalena.\nRegisti quali Pupi Avati e Carlo Verdone hanno pubblicamente difeso l'attore dalle accuse di raccomandazioni, affermando a pi\u00f9 riprese di averlo scelto esclusivamente per le sue capacit\u00e0. Lo stesso attore ne ha parlato in un'intervista a Vanity Fair, affermando: \u00abIo sono stato segnalato per una serie di film\u00a0\u2013 non tutti quelli che ho fatto, ci tengo a dirlo\u00a0\u2013e in un caso non lo immaginavo proprio. [...] Nessuno \u00e8 mai venuto a dirmi: sei stato raccomandato per questo film. Ma lo capivo, sapevo che c\u2019era una conoscenza tra la mia famiglia e la tal persona. [...] Avrei dovuto dirlo che non volevo essere segnalato, e il fatto che fossi giovane non \u00e8 una scusante alla mancanza di coraggio. Dovevo dire no perch\u00e9 sapevo di non avere bisogno di essere spinto. Non perch\u00e9 fossi il migliore, per carit\u00e0, ma per rispetto alla mia passione per questo lavoro, che \u00e8 autentica\u00bb\nNel marzo del 2012, durante un'intervista concessa a \"Il Venerd\u00ec\" di \"Repubblica\", fa coming out parlando apertamente della propria omosessualit\u00e0. \u00c8 sostenitore dei diritti gay, favorevole al matrimonio tra persone dello stesso sesso e nel 2015 \u00e8 stato giurato per il 30\u00ba Torino Gay &amp; Lesbian Film Festival."}
{"id": "1593995", "revid": "729019", "url": "https://it.wikipedia.org/wiki?curid=1593995", "title": "Tour della nazionale di rugby a 15 delle Samoa Occidentali 1995", "text": "Nel periodo tra le edizioni del 1992 e del 1995, la nazionale di rugby XV di Samoa si \u00e8 recata varie volte in tour oltremare.\nTour in Sudafrica.\nTour di preparazione alla .\nTour nelle Isole Britanniche.\nDopo i mondiali si recano invece nelle Isole britanniche, dove conquistano uno storico pareggio con la Scozia."}
{"id": "1593999", "revid": "767487", "url": "https://it.wikipedia.org/wiki?curid=1593999", "title": "Un'altra storia", "text": "Un'altra storia \u00e8 un documentario di Marco Battaglia, Gianluca Donati, Laura Schimmenti e Andrea Zulini.\nIl documentario racconta lo scontro elettorale per la Presidenza della Regione Siciliana nel 2006, che vede contrapposti Rita Borsellino, sorella di Paolo, il giudice assassinato dalla mafia nel 1992 - impegnata nella lotta alla mafia e Tot\u00f2 Cuffaro, governatore uscente, indagato per favoreggiamento aggravato a \u201cCosa nostra\u201d.\nTrama.\nI nomi dei due protagonisti, con la loro storia, attribuiscono immediatamente un significato pi\u00f9 vasto al confronto politico e istituzionale fra destra e sinistra. Al di l\u00e0 degli schieramenti e dei programmi di governo, si delinea, infatti, un'antitesi netta tra due concezioni della politica, della legalit\u00e0 e della Sicilia stessa. Il film documentario, realizzato nei mesi precedenti le elezioni, narra il tentativo di riscatto di quei siciliani che, sostenendo Rita Borsellino, hanno sperato di scardinare il sistema politico e sociale consolidato per scrivere \"un'altra Storia\"."}
{"id": "1594000", "revid": "287204", "url": "https://it.wikipedia.org/wiki?curid=1594000", "title": "Tour della nazionale di rugby a 15 delle Samoa Occidentali 1996", "text": "Nel periodo tra le edizioni della Coppa del Mondo di rugby 1995 e del 1999, la nazionale di rugby XV di Samoa si \u00e8 recata varie volte in tour oltremare.\nNel 1996 si recano due volte in Tour: prima in Nuova Zelanda, poi nelle isole britanniche\nIn Nuova Zelanda.\nNel 1996 i guerrieri delle Samoa visitano la Nuova Zelanda:\nIsole Britanniche.\nIn questo tour, le Samoa conquistano uno storico successo a Dublino\nSecondo test e riscatto per i samoani contro gli Studenti di Oxford.\nAltro prestigioso successo contro la pi\u00f9 forte delle selezioni provinciali irlandesi\nSuccesso di prestigio per i Samoani nell'unico test ufficiale del loro tour\nDopo l'Australia nel 1967, la Nuova Zelanda nel 1972, nel 1996 un altro scalpo si aggiunge ai trofei del club Gallese del Llanneli, tocca alle Samoa cedere al club Gallese, in un match in cui i polinesiani si sono distinti solo per il gioco falloso con vari cartellini gialli.\nSecondo per importanza solo la test contro l'Irlanda, per i Samoani il match contro i campioni di Inghilterra del Bath si risolve in una sconfitta pesante. Sugli scudi per Bath, il tallonatore l'Argentino Federico Mendez "}
{"id": "1594003", "revid": "287204", "url": "https://it.wikipedia.org/wiki?curid=1594003", "title": "Tour della nazionale di rugby a 15 delle Samoa Occidentali 1997", "text": "Nel periodo tra le edizioni della Coppa del Mondo di rugby 1995 e del 1999, la nazionale di rugby XV di Samoa si \u00e8 recata varie volte in tour oltremare.\nNel 1997 si recano in tour in Nuova Zelanda."}
{"id": "1594006", "revid": "287204", "url": "https://it.wikipedia.org/wiki?curid=1594006", "title": "Tour della Nazionale di rugby a 15 di Samoa 1998", "text": "Nel periodo tra le edizioni della Coppa del Mondo di rugby 1995 e del 1999, la nazionale di rugby XV di Samoa si \u00e8 recata varie volte in tour oltremare. Come gi\u00e0 nel 1997, il tour \u00e8 in Nuova Zelanda, dove affrontano delle selezioni provinciali."}
{"id": "1594008", "revid": "104485", "url": "https://it.wikipedia.org/wiki?curid=1594008", "title": "Storia di Velletri", "text": "La storia di Velletri, grande citt\u00e0 di poco pi\u00f9 di 52.000 abitanti situata ai margini meridionali della provincia di Roma, sulle propagini dei Colli Albani in vicinanza dell'Agro Pontino, raccoglie un insieme di eventi che hanno influenzato in maniera spesso importante la storia del Lazio. Gi\u00e0 l'antica \"Velitrae\", roccaforte dei Volsci, diede filo da torcere ai Romani che poterono entrarvi da conquistatori solo nel 338 a.C., mentre in et\u00e0 moderna a Velletri si sono combattute due diverse battaglie (nel 1744 e nel 1849) nell'ambito rispettivamente della guerra di successione austriaca e dell'assedio di Roma in conseguenza della proclamazione della Repubblica Romana. Durante la seconda guerra mondiale la citt\u00e0 ha subito ingenti danni a causa della sua strategica posizione in quanto punto della linea Hitler, estremo baluardo difensivo tedesco tra Velletri e Valmontone prima della presa di Roma nel giugno 1944.\nEt\u00e0 antica (III millennio a.C. - 476).\nEt\u00e0 pre-romana (III millennio a.C. - 338 a.C.).\nI primi insediamenti nel territorio di Velletri sono fatti risalire al Paleolitico medio, invece l'origine del pi\u00f9 antico raggruppamento urbano \u00e8 etrusca e la fondazione dovrebbe essere avvenuta intorno al 700 a.C., quando gli Etruschi, muovendo dall'attuale Toscana verso il sud Italia fondavano citt\u00e0 nei punti strategici.\nIl nome Velletri \u00e8 etrusco significa probabilmente \"luogo dove si coltiva\" (\"VEL\" luogo e \"THER\" coltiva), simile a quello di Vetralla e Veroli, altri insediamenti fondati dal popolo etrusco. Nonostante tutto esistono molte fonti che le attribuiscono erroneamente una fondazione volsca, cio\u00e8 ad opera del popolo dei Volsci; questo perch\u00e9 la citt\u00e0 perse la dominazione etrusca intorno al 500 a.C. e fino al 338 a.C., quando venne conquistata definitivamente dai romani, Velletri pass\u00f2 sotto il controllo di vari popoli tra cui Volsci, Latini e Romani. Quello dei Volsci comunque fu un popolo che segn\u00f2 socialmente Velletri, visto che la citt\u00e0 si trovava sul confine tra il territorio di Roma e quello di questa popolazione osco-umbra originaria forse della Sabina, e poi stanziatasi nelle aree del Lazio meridionale. Anche la lingua che si parlava a Velletri era la lingua volsca, lingua che rimase in uso per alcuni secoli dopo la conquista di Roma. Esistono poi leggende che narrano come Velletri fosse fondata dai rifugiati di Troia; ma sono leggende che ogni citt\u00e0 del luogo, tra cui la stessa Roma, ha fatto proprie, e non vanno prese in seria considerazione.\nEt\u00e0 romana (338 a.C. - 476).\nLa citt\u00e0 fu sottomessa da Roma nel 338 a.C. dopo una guerra di circa due secoli, che aveva visto Velletri cambiare bandiera pi\u00f9 volte a seconda di quale etnia (Volsci, Latini, Romani) veniva a costituirsi nella citt\u00e0 dopo epidemie e guerre che decimavano l'etnia dominante. Nel 356 a.C. Velletri aveva assunto un ruolo predominante, poteva contare su solide mura difensive costruite nei periodi di pace e cos\u00ec riusc\u00ec addirittura a saccheggiare Roma che in quel periodo era stata appena depredata dai Galli senoni. Questo gesto coster\u00e0 caro a Velletri ma in generale a tutti i popoli Latini: Roma, infatti, riorganizzer\u00e0 il suo esercito e dar\u00e0 vita alle guerre latine che andarono dal 340 al 338 a.C. e culmineranno con la definitiva sconfitta dei popoli della Lega latina e la conquista di Velletri da parte del console romano Furio Camillo, che si dice riusc\u00ec ad espugnarla perch\u00e9 un traditore di notte apr\u00ec le porte della citt\u00e0. In ogni modo Furio Camillo far\u00e0 abbattere le mura difensive, che saranno ricostruite solo nell'ottavo secolo per difendersi dai predoni Arabi: la citt\u00e0 conserva ancora quest'avvenimento, infatti nel Medioevo sar\u00e0 ripristinata la porta dove entr\u00f2 il console e fu chiamata appunto \"Porta Furio\" e, ancora oggi, la strada interna della citt\u00e0 che portava a questa porta \u00e8 chiamata \"Via Furio\". \nDopo quest'atto nascer\u00e0 la Velletri municipio Romano che combatter\u00e0 a fianco dei Romani sia contro Pirro sia contro Annibale e dar\u00e0 legionari alla repubblica e poi all'impero e avendo in cambio uno dei periodi pi\u00f9 fiorenti della sua storia millenaria. In questi secoli di prosperit\u00e0 si costruir\u00e0 molto, la citt\u00e0 sar\u00e0 scelta come dimora di campagna d'imperatori e personaggi illustri. Ricordiamo per esempio che a Velletri mor\u00ec Claudia Atte, liberta e amante di Nerone; Catilina vi organizz\u00f2 la sua fallimentare congiura con l'aiuto di ex-legionari; inoltre e vi sono state trovate la tomba di Sesto Vario Marcello, padre dell'imperatore Eliogabalo, e altre tombe di personaggi importanti come quella di un certo Baebus, forse un ebreo, e quella di uno schiavo di nome Datus, di origine africana. Questi ritrovamenti testimoniano il cosmopolitismo di Velletri. Sappiamo inoltre che Caligola, insieme ad altri imperatori, aveva una villa a Velletri, dove secondo alcuni storici festeggi\u00f2 anche un compleanno; lo stesso Caligola fece costruire a Velletri dei bagni pubblici che esistono ancora oggi: le tre cisterne principali situate vicino alla chiesa di San Clemente; l'imperatore inoltre diede alla citt\u00e0 una libert\u00e0 quasi totale da Roma.\nNel 120 sar\u00e0 costruito un anfiteatro (ristrutturato nel 364) simbolo di prestigio e importanza che si unir\u00e0 ai diversi tempi, tra cui quello di Giove, Mitra ed Ercole. Del forzuto semidio se ne contavano addirittura tre: uno di questi \u00e8 l'attuale chiesa di San Giovanni in Plagis. Questo perch\u00e9 la citt\u00e0 era molto legata a Ercole: si racconta che nell'antichit\u00e0 un bandito ferocissimo saccheggiasse i territori veliterni e che gli abitanti per ucciderlo chiamarono proprio il forte semidio; nella stessa epoca si poteva ammirare anche il tempio di Apollo e Diana, costruito quest'ultimo in una zona conosciuta ancora adesso come \"Sole e Luna\", proprio in retaggio dei due Dei associati al culto del Sole e della Luna, oppure il tempio di Saturno che secondo una delle tante leggende sarebbe stato il fondatore della citt\u00e0 (non a caso Saturno era il Dio dell'agricoltura); oggi questo tempio \u00e8 la chiesa di San Michele Arcangelo. Infine si ergeva il famoso tempio di Marte, descritto anche da Svetonio e gi\u00e0 tempio sacro della gente volsca; in quel periodo esso diede grande importanza e prestigio alla citt\u00e0: venivano organizzati giochi in onore del Dio guerriero che richiamavano molti spettatori e concorrenti dalle citt\u00e0 vicine. Non a caso Velletri era considerata \"Urbs inclyta Martis\" celebre citt\u00e0 di Marte.\nPer quanto riguarda il Cristianesimo secondo tradizione Velletri sar\u00e0 convertita da un certo Clemente poi divenuto il quarto papa della chiesa con il nome di Papa Clemente I nell'88. Sembra che costui nacque proprio a Velletri. Nel 350 il tempio di Marte diventer\u00e0 una chiesa cristiana dedicata proprio a San Clemente.\nAugusto e la \"Gens Octavia\".\nLa citt\u00e0 inoltre fu patria della gens Octavia da cui discese Augusto, da ci\u00f2 la diatriba secolare tra gli storici romani e veliterni che vogliono rispettivamente legare la nascita del primo imperatore romano alla propria citt\u00e0. Oggi sappiamo che probabilmente Augusto nacque a Roma, ma che discese dalla \"gens\" Ottavia, originaria come gi\u00e0 detto di Velletri ed entrata nel Senato Romano dopo l'estenuante lotta secolare che port\u00f2 i Romani a conquistare Velletri; il suo biografo Svetonio c'informa che Augusto pass\u00f2 la sua infanzia a Velletri dove la famiglia Ottavia era la pi\u00f9 importante e possedeva varie propriet\u00e0; ma come lo stesso Svetonio precisa che Augusto nacque a Roma. \nPare per\u00f2 che Augusto, divenuto imperatore, nascose le sue origini umili perch\u00e9 da primo imperatore romano si vergognava di non essere di pura stirpe romana. Inoltre lo storico greco Cassio Dione Cocceiano riporta invece che Augusto era nato proprio nella citt\u00e0 di Velletri. Possiamo citare poi una leggenda antichissima che afferma che durante le fasi della guerra tra Roma e Velletri al tempio l'oracolo sentenzi\u00f2: \"Un cittadino veliterno s'impadronir\u00e0 del mondo\". Probabilmente questa leggenda \u00e8 stata inventata di sana pianta in seguito alla nascita di Augusto, ma dimostra lo stretto legame di Augusto con la citt\u00e0; esiste inoltre un'altra che racconta che chi entrava nei ruderi della villa d'Augusto a Velletri fosse scagliato fuori da una forza sconosciuta, e che un contadino, volendo dimostrare il suo coraggio e la falsit\u00e0 di questa storia, decise di passare una notte nei resti della villa dell'imperatore, ma fu sbattuto fuori con tutto il giaciglio. La Velletri fiorente dell'era romana cadr\u00e0 in disgrazia quando Costantino I nel 330 sposter\u00e0 la capitale da Roma a Costantinopoli.\nL'Alto-Medioevo e la decadenza.\nDopo la caduta dell'impero romano Velletri fu devastata dai barbari, prima dai goti di Alarico che avevano da poco compiuto il saccheggio di Roma, questi si insidieranno a Velletri tanto che il suo primo vescovo fu proprio di origine Gota, la citt\u00e0 sar\u00e0 temporaneamente liberata dai Bizantini del grande generale Belisario che il 9 dicembre 536 entr\u00f2 a Velletri mentre dal sud Italia marciava verso Roma, durante i fatti della Guerra gotica. In seguito la citt\u00e0 fu toccata anche dall'altro generale bizantino Narsete che sappiamo riconobbe a Velletri la fedelt\u00e0 verso l'Impero tanto che diede alla citt\u00e0 delle libert\u00e0 speciali poi riconfermate dall'Imperatore Giustiniano I, cos\u00ec qui si former\u00e0 la prima parte del motto della citt\u00e0 di Velletri cio\u00e8 \"Est mihi libertas imperialis\". Sempre durante le fasi della guerra gotica entrer\u00e0 in citt\u00e0 anche il grande condottiero dei goti Totila. Da quello che ci raccontano gli storici cristiani fu un sanguinario in realt\u00e0 la sua figura fu molto pi\u00f9 alta e nobile. \nIn questo periodo Velletri era un passaggio cruciale tra il nord e il sud Italia visto che la vicina Palude Pontina dalla caduta dell'impero Romano era tornata un posto malarico e inospitale, cos\u00ec Velletri che si adagiava sui colli Albani rimaneva l'unico percorso percorribile attraverso la via Appia Antica. Finita la Guerra tra i Bizantini ei Goti la penisola sub\u00ec l'ultima e pi\u00f9 disastrosa invasione barbarica, quella dei Longobardi, entrati attraverso le Alpi intorno al 568 e che spedirono l'Italia in pieno Medioevo. Possiamo immaginare che nella loro discesa verso il sud dello stivale i Longobardi passarono anche da Velletri che ormai del ricco e fiorente centro romano conservava solo il ricordo, dato che la citt\u00e0 era semi-spopolata dai 15.000 abitanti di qualche secolo prima era passata ad appena 1.000. Lo stesso papa Gregorio Magno nel 592 con una lettera al vescovo ordino ai cittadini di abbandonare la citt\u00e0 perch\u00e9 insicura, questa lettera \u00e8 molto importante perch\u00e9 ci dice che Velletri in questo periodo faceva parte del Ducato di Roma ed era tenuta molto in considerazione. Il fatto di far parte del ducato di Roma diede la possibilit\u00e0 alla citt\u00e0 di non dover subire troppo le angherie dei Longobardi. \nNel 730 ormai insofferente verso Goti, Longobardi e gli stessi Bizantini, Velletri si schier\u00f2 al fianco del Papa, ricevendone in cambio una certa autonomia nei confronti dello stato pontificio. A tale circostanza si deve la nascita del motto completo della citt\u00e0 (\"EST MIHI LIBERTAS PAPALIS ET IMPERIALIS\") che campeggia ancora oggi nello stemma cittadino.\nNel 774 Velletri venne visitata da Carlo Magno che trascorreva la pasqua da Papa Adriano I, sappiamo anche che una delegazione di Velletri era presente nell'800 quando Carlo Magno venne incoronato da papa Leone III.\nIn questo periodo intorno all'865 l'allora vescovo di Velletri Gauderico redasse un racconto sulla vita dei Santi Cirillo e Metodio, pi\u00f9 precisamente su Cirillo che aveva riportato, sembra, le reliquie di San Clemente in Italia.\nCome ultimo fatto di fine millennio Velletri subir\u00e0 anche le aggressioni dei Saraceni che dalla Sicilia si stavano spingendo in centro-Italia. In questo periodo la citt\u00e0 si doter\u00e0 nuovamente di mura difensive, mura che non esistevano pi\u00f9 ormai dal lontano 338 a.C. vale a dire quando Roma repubblicana assoggett\u00f2 Velletri. Anche la minaccia Saracena finir\u00e0 nel 915 d.C. con la battaglia del Garigliano combattuta da Giovanni X; con questo si chiuder\u00e0 il primo millennio.\nBasso Medioevo e Rinascimento.\nDopo l'anno mille comincia a esserci una stabilizzazione generale della penisola italiana: l'Italia ha trovato una sua stabilit\u00e0, anche se ormai \u00e8 irreparabilmente divisa in ducati e piccoli regni, per lo pi\u00f9 di origine barbarica, e citt\u00e0-stato pi\u00f9 o meno grandi.\nVelletri in questo periodo comincia a maturare la sua idea di comune indipendente, cio\u00e8 di auto-governarsi con leggi proprie, magistrati propri, governanti eletti dal popolo: lo testimonia anche lo stemma cittadino, nato in questo periodo, che ritrae, infatti, un'aquila bicefala coronata, forse ispirata a quella Paleologa bizantina, e reca all'interno la scritta gi\u00e0 citata in latino; lo stemma all'interno ha anche tre torri e tre alberi dall'oscuro significato (probabilmente sono riferimenti culturali romani o pre-romani).\nTutto questo mentre le citt\u00e0 vicine diventavano castelli di signorotti e famiglie aristocratiche locali, che daranno poi origine alla denominazione \"Castelli romani\" che anche oggi \u00e8 attribuita a questa zona. Velletri lotter\u00e0 orgogliosamente e bellicosamente per difendersi dai vari aggressori desiderosi di assoggettarla per il suo appetibile territorio e per la posizione strategica, ma anche per le sue scelte politiche indipendenti.\nIl comune di Velletri nel 1100 aveva come struttura governativa un parlamento per gli affari pi\u00f9 importanti come le elezioni dei magistrati, mentre per gli affari pi\u00f9 ordinari c'era un \"consiglio maggiore\" formato da circa 120 cittadini; infine c'era il \"consiglio di credenza\" che serviva come organo di controllo ed era formato da nobili. In seguito, per affrontare meglio i problemi d'emergenza, il Comune passa all'istituzione dei \u201csignore nove\u201d o \u201cnove bravi uomini\u201d che avevano il compito di governare sotto mandato del popolo ma in modo pi\u00f9 immediato.\nVelletri, nonostante fosse un piccolo comune, riusc\u00ec lo stesso a crearsi un suo spazio, anche grazie alla fedelt\u00e0 che pi\u00f9 volte dimostrer\u00e0 al papato, fedelt\u00e0 non disinteressata perch\u00e9 i papi pi\u00f9 volte corsero in aiuto di Velletri nei momenti di difficolt\u00e0. Quest'amicizia era dovuta al fatto che la citt\u00e0 fu frequentata da molti futuri papi, che vi studiarono in giovent\u00f9 o vi ricoprirono la carica di Vescovo. La diocesi di Velletri, oggi Sede suburbicaria di Velletri-Segni, \u00e8 una delle pi\u00f9 antiche al mondo e ha il record del maggior numero di vescovi-cardinali divenuti Papa.\nIl 12 marzo del 1088 con conclave a Terracina divenne Papa il vescovo di Velletri Oddone, che prese il nome di Urbano II e passer\u00e0 alla storia per avere indetto la prima crociata. Fu osteggiato dall'antipapa Clemente III, ma Velletri rimarr\u00e0 fedele al vero Papa. In questo periodo Velletri riesce a resistere all'assedio di Roberto Il Guiscardo, duca dei Normanni, che marciava verso Roma e aveva gi\u00e0 saccheggiato Cisterna di Latina e Sezze.\nIl 27 agosto 1181 fu eletto Papa un altro vescovo di Velletri, Ubaldo Allucignoli, che prender\u00e0 il nome di Lucio III. L'evento straordinario per la citt\u00e0 \u00e8 che il conclave si tenne in Velletri nella cattedrale di San Clemente, dove il nuovo pontefice mantenne la sua sede pontificia per due anni durante i quali proclam\u00f2 sette nuovi cardinali e, sembra, ricevette il Re di Scozia in visita.\nNel 1205 venne nominato vescovo di Firenze Giovanni da Velletri, che si distinse per le sue doti diplomatiche e l'alta fedelt\u00e0 al Papato. Qualche anno pi\u00f9 tardi, nel 1222, giunse a Velletri San Francesco d'Assisi.\nNel 1240 Velletri era diventata una citt\u00e0 fiorente e appetibile tanto da far gola a molti. In questo periodo comincia la lotta che la citt\u00e0 porter\u00e0 avanti nei secoli per la sua indipendenza, tanto da potersi vantare di non aver mai avuto un signore o una famiglia aristocratica come padrone. La citt\u00e0 istitu\u00ec la figura del Podest\u00e0 che restava in carica per sei mesi e disponeva dei poteri decisionali per una maggiore immediatezza governativa.\nNegli anni seguenti, durante la lotta tra papa Gregorio IX e l'imperatore Federico II di Svevia, Velletri rest\u00f2 fedele al Papa che, tra l'altro, era gi\u00e0 stato suo vescovo.\nIn questo frangente fu addirittura il comune di Roma, quasi totalmente fedele a Federico, che cerc\u00f2 di sopraffare Velletri con un attacco a sorpresa, ma Velletri riusc\u00ec a resistere, tanto che lo stesso papa Gregorio lod\u00f2 Velletri per la sua fedelt\u00e0 di fronte al tradimento dei Romani che nel frattempo avevano rinunciato ai loro propositi anti-papalini.\nNel 1261 il comune di Velletri conferm\u00f2 la sua indipendenza, mentre un altro vescovo di Velletri, Rinaldo dei conti di Segni, divenne Papa con il nome di Alessandro IV. Questo Papa, oltre a tenere avocata a s\u00e9 la cattedra di Velletri, don\u00f2 anche alla citt\u00e0 la splendida \"Crux Veliterna\" ancora oggi conservata a Velletri. Questa croce era stata donata a sua volta da Federico II di Svevia ed \u00e8 una reliquia di grande valore. Dal 1262 la diocesi di Velletri fu retta da Enrico de Bartolomeis, conosciuto come Enrico da Susa detto anche L'Ostiense, professore di legge a Parigi e ambasciatore del re d'Inghilterra Enrico III presso Papa Alessandro IV.\nNel 1272 ancora un vescovo di Velletri divent\u00f2 papa: stavolta fu il beato Pietro di Tarantasia eletto pontefice con il nome di Innocenzo V.\nIl 3 ottobre 1299 papa Bonifacio VIII fu eletto dai cittadini di Velletri loro podest\u00e0 per una legislatura. Questo fatto, oltre a rafforzare il legame politico e di amicizia che la citt\u00e0 aveva con i Papi, testimonia il timore della citt\u00e0 di venire assoggettata dalle potenti famiglie aristocratiche romane con le quali lo stesso pontefice si trovava in conflitto. Nel 1303 a Bonifacio VIII succedette un altro vescovo di Velletri, Nicola Boccassini, divenuto papa con il nome di Benedetto XI.\nIl 1300 fu l'inizio di un secolo difficile per il Comune: con lo spostamento della sede papale ad Avignone (la cosiddetta cattivit\u00e0 avignonese) Velletri perse l'appoggio dei Papi che avevano sempre sostenuto la fiera indipendenza della citt\u00e0 e le famiglia aristocratiche romane come i Colonna e gli Sforza e lo stesso Comune di Roma, che da sempre miravano a prendere il controllo di Velletri, non si lasciano sfuggire l'occasione.\nIl Comune di Roma sfrutt\u00f2 il momento di debolezza di Velletri e le impose la sottomissione; quest'ultima, non potendo combattere per disparit\u00e0 di forze, dovette accettare un accordo, firmato il 3 novembre 1312, che segn\u00f2 la fine del libero comune di Velletri per una semi-autonomia. Quest'accordo nel dettaglio prevedeva che podest\u00e0 venisse scelto da Roma, ma comunque doveva giurare fedelt\u00e0 agli antichi statuti di Velletri; al popolo veliterno restava la scelta del giudice, ma i candidati erano proposti da Roma.\nNonostante tutto Velletri non perse il favore dei papi, anzi ricevette i complimenti da Avignone da papa Giovanni XXII per non aver dato asilo a Ludovico il Bavaro che in quel periodo scorrazzava per l'Italia. Nel frattempo, allo scopo di riconquistare la sua totale indipendenza da Roma, alcuni ambasciatori vennero spediti nel 1347 da Cola di Rienzo, che i veliterni avevano aiutato in precedenza, perch\u00e9 quest'ultimo intercedesse in favore di Velletri che era disposta a pagare il comune di Roma per tornare in possesso della sua indipendenza. Il tentativo fall\u00ec e fu guerra.\nNel frattempo, nel 1352, fu eletto papa un altro vescovo di Velletri (Innocenzo VI), mentre il nuovo vescovo di Velletri fu nominato legato pontificio per l'Italia e incoron\u00f2 Carlo IV imperatore a Roma. In questo periodo, nel 1353, la citt\u00e0 costru\u00ec la Torre del trivio, torre campanile della chiesa di Santa Maria. La torre ha resistito ai secoli e ai disastrosi bombardamenti della seconda guerra mondiale: oggi \u00e8 possibile ammirarla in piazza Cairoli.\nNel 1362 durante la rivolta di Velletri da Roma sembra che ci sia stata qualche battaglia tra le due citt\u00e0 perch\u00e9 i romani si vantano di avere umiliato i veliterni, questa fase di lotta tra le due citt\u00e0 deve essere stata molto importante perch\u00e9 lo stesso papa Urbano V successore del cardinal-vescovo di Velletri Innocenzo VI si scomoda per trovare una momentanea tregua tra i due contendenti, ma dura appena dal 1364-1365.\nNel 1370 la lotta \u00e8 gi\u00e0 ripresa e i Romani attaccano Velletri saccheggiandola e rubandole delle campane evidentemente un vessillo importante perch\u00e9 Velletri per immediata vendetta attacca e saccheggia i castelli limitrofi di San Gennaro e di San Pietro in formis (campo morto), alleati di Roma contro Velletri, prendendo le loro campane e sostituendo cos\u00ec quelle saccheggiate dai romani.\nCos\u00ec nel 1374 si arriva a una tregua definitiva tra le due citt\u00e0 il trattato \u00e8 rivisto e Velletri pu\u00f2 rieleggere il suo podest\u00e0 ma comunque questo deve essere riconfermato da Roma, Velletri cos\u00ec ha ridimensionata in parte la sua autonomia ma salva il suo orgoglio.\nIntanto la sede pontificia \u00e8 tornata a Roma e come conseguenza dello Scisma d'Occidente i Papi sono intenzionati a far diventare lo Stato pontificio un solido regno, cio\u00e8 abbattere tutte le forme di governo autonomo, cos\u00ec papa Benedetto IX si prende il diritto di nominare il podest\u00e0 di Velletri dopo che quest'ultima aveva appena riconquistato il diritto a una semi autonomia, ricordiamo che Velletri in questo periodo doveva combattere anche le famiglie nobili romane che miravano al controllo del comune, ma questo lo vedremo fra poco.\nAdesso vale la pena soffermarci sull'esercito del comune di Velletri in questo periodo la citt\u00e0 dovrebbe contare circa 8.000 abitanti che per l'epoca non sono pochi, il suo esercito secondo dati dell'epoca era formato dal classico connubio cavallerie\u00a0\u2013 fanteria. \nLa fanteria era divisa in arcieri, balestriere che risulta, fossero molto bravi e famosi e, gli alabardieri, pi\u00f9 avanti ci saranno anche i reparti armati di artiglieria e Archibugio, i vari reparti erano divisi per compagnie e si riconoscevano in base al colore (bianchi, verdi, rossi, turchini). \nOgnuna di queste compagnie che in tempo di pace non superavano i cinquanta elementi in guerra potevano arrivare anche a 200 o addirittura a 600, a capo della milizia c'era un \u201cGran Capitano\u201d o \u201cCapitano Generale\u201d i gradi erano Capitano, tenente, alfiere.\nLe coscrizioni erano fatte dai \u201ccapi dei venticinque\u201d che avevano il compito di andare nelle varie contrade cittadine e campagnole a precettare gli uomini, come suggerisce il nome, ognuno di questi aveva il compito di organizzare venticinque elementi.\nCome detto in precedentemente nel 1300 Velletri porto avanti una doppia guerra quella con il comune di Roma e quella contro gli ormai noti aristocratici romani che puntavano spudoratamente a volere mettere le mani sulla citt\u00e0, che ormai era diventata troppo appetibile e gi\u00e0 circondata cos\u00ec dagli altri castelli feudali. \nNord: aveva Il castello di Nemi gi\u00e0 dei Frangiapane poi degli Orsini e dei Colonna, Albano dei Savelli, Marino dei Colonna e San Gennaro degli Annibali;\nSud: Cisterna, Acqua puzza e Fondi dei Caetani che erano dei signori potenti e temibili, Lazzaria degli Annibali e Torecchia dei Conti.\nOvest: Astura dei frangipane, Campobasso prima dei Frangipane poi degli Annibali e infine dei Savelli.\nEst: il castello di Lariano che fu prima degli Annibali poi dei colonna (ma come vedremo, diventer\u00e0 di Velletri), Cori che apparteneva al comune di Roma, Sermoneta e Ninfa dei Caetani.\nNonostante tutto, il comune riesce ad affrontare bene questa grave minaccia, e nel 1342 Nicola Caetani signore di Fondi con i Frangipane e i signori di Olevano attaccano Velletri per distruggerla e rubarle il territorio ma Velletri riesce a respingerli, nel frattempo scoppia una lite tra Velletri e i Savelli ma si arriva a una pace nel 1355.\nIl 7 dicembre 1381 il figlio di Nicola Onorato Caetani appoggio l'antipapa Clemente VII durante lo scisma d'occidente facendosi nominare capo della provincia marittima, e pretendendo poi da Velletri il riconoscimento e la sottomissione, per questo assoldo dei mercenario Bretoni.\nVelletri naturalmente resto fedele al vero papa e cos\u00ec il Caetani uso i suoi bretoni contro Velletri. \nDopo un mese di guerriglia avvenne la battaglia decisiva tra l'esercito Veliterno e i mercenari Brettoni presso campo morto la vittoria fu di Velletri si dice perch\u00e9 una pioggia di ghiande voluta da colpi i Brettoni, in realt\u00e0 sembra che questa pioggia di ghiande non erano altro che i dardi dei balestrieri Veliterni che, come detto erano tra i migliori della zona, comunque sia la vittoria fu dedicata a San Gerardo, e ancora oggi \u00e8 motivo di orgoglio per Velletri. \nPer il signore di Fondi ormai non c'era pi\u00f9 nulla da fare e stanco e sconfitto firmo un trattato di pace con il comune di Velletri nel 1385.\nBisogna porre l'accento per\u00f2 che in questo periodo non tutta Velletri era fedele al papa, divisa com'era tra pecore e lupi detti anche Guelfi o Ghibellini, divisione che caratterizzavano l'Italia di quel periodo.\nI filo-papalini che erano formati dalla borghesia restavano la maggioranza e sapevano bene che Velletri poteva sperare di conservare l'indipendenza solo con la fedelt\u00e0 al Papa, considerata la sua secolare tradizione papalina e la vicinanza geografica alla sede del Papa. \nI lupi o ghibellini invece cercavano la rivincita cittadina proprio nell'aristocrazia feudale che Velletri aveva combattuto fino ad adesso, tra questi due gruppi scoppieranno forti contrasti che metteranno in crisi e indeboliranno la stessa citt\u00e0.\nNonostante tutto nel secolo quattordicesimo Velletri fiorisce artisticamente, ma di quel periodo florido non resta molto.\nCon l'ingresso nel quindicesimo secolo Velletri si avvia verso la fine del suo libero comune, ma non ostante, tutto mantiene la sua innata combattivit\u00e0.\nIn questo periodo infatti la citt\u00e0 deve fronteggiare le mire espansionistiche di Ladislao I d'Angi\u00f2 re di Napoli che aveva dato vita a una campagna di conquista nello Stato pontificio, mentre il re marciava verso Roma, cerco di conquistare Velletri ma la citt\u00e0 resistette all'assedio, anche perch\u00e9 riusc\u00ec a smascherare una congiura del partito dei lupi che mirava a consegnare la citt\u00e0 al re, i responsabile vennero trovati cacciati e le loro case distrutte, lo stesso papa Gregorio XII scrisse a Velletri di punire pesantemente i responsabili del fatto.\nLadislao comunque falli la sua prima impresa di conquistare Roma, ma non la seconda nel 1408 in quest'occasione Velletri dovette arrendersi ma il Re fu Magnanimo e riconobbe alla citt\u00e0 i suoi statuti.\nComunque il re di Napoli si arrogava a s\u00e9 il diritto di nominare il podest\u00e0 che di sua volta controllava le elezioni degli alti magistrati.\nAncora dopo vari vicissitudini Ladislao torno a Roma per la terza volta, nel 1413 e ancora fu magnanimo con Velletri concedendole ampia clemenza.\nNel 1433 papa Eugenio IV per una lite con i Colonna distrusse il Castello di Lariano, con l'aiuto di 800 soldati Veliterni, i suoi abitanti furono ospitati da Velletri che avr\u00e0 anche in dono il territorio di Lariano che rester\u00e0 parte di Velletri fino al 1967.\nNel 1452 nascer\u00e0 Antonio Mancinelli stimato letterato dell'epoca. \nTra il 1461-1483 divenne vescovo della citt\u00e0 il francese Guillaume d'Estouteville, che far\u00e0 costruire tra le tante opere il Palazzo vescovile. \nVelletri in questo periodo sar\u00e0 anche protagonista dei fatti della Guerra del Sale, infatti nel 1482 presso Velletri ebbe luogo un'importante battaglia tra gli eserciti di Sisto IV e Ferdinando re di Napoli.\nL'esercito Napoletano con l'aiuto dei Colonna e dei Savelli marciava contro Roma, l'esercito pontificio gli and\u00f2 incontro guidato da Roberto Malatesta, i pontifici richiesero a Velletri 500 uomini tra cui 250 balestrieri che come gi\u00e0 detto erano considerato tra i migliori della zona.\nLa battaglia fu vinta dai pontifici e a Velletri per ringraziamento dell'aiuto furono consegnati alcuni beni dei Savelli dei territori limitrofi e delle artiglierie turche, oltre a delle insegne di questi ultimi come vessilli della vittoria, queste sono ancora esposte oggi nei musei di Velletri. \nQualche decennio pi\u00f9 tardi tramite l'allora vescovo di Velletri Giuliano Della Rovere, il futuro grande papa Giulio II, nel comune arriver\u00e0 il re di Francia Carlo VIII, siamo all'incirca nel 1495.\nVelletri per quest'arrivo preparo una grande accoglienza fatta di archi di trionfo fatti di fiori, vino che fuori usciva dalle fontane al posto dell'acqua.\nIl Re di Francia per\u00f2 era accompagnato dal giovane Cesare Borgia, che in realt\u00e0 era suo prigioniero politico, quest'ultimo tramite l'appoggio di alcuni nobili di Velletri durante la notte riusc\u00ec a guadagnarsi la fuga a dispetto dei soldati francesi, quando Carlo lo venne a sapere, ordino ai suoi soldati di distruggere e saccheggiare la citt\u00e0 per punizione appena lui fosse partito, solo l'intervento di Giuliano Della Rovere che si dice si butto ai piedi del letto del re appena coricatosi, riusc\u00ec a Salvare la Citt\u00e0 dalla catastrofe.\nComunque come altri vescovi quando pi\u00f9 avanti Giuliano Della Rovere divenne papa, si ricordo di Velletri facendola abbellire di alcune opere d'arte e urbanistiche. \nOrmai arrivati nel 1500 il comune, si avvia alla sua fine, infatti da qui a poco il papato sopprimer\u00e0 ogni forma d'indipendenza nei suoi territori soprattutto nel Lazio.\nComunque nel 1512 a Velletri esisteva ancora una forma d'indipendenza, tanto che fu cambiato ancora il sistema governativo tolti, i \u201cnove buoni uomini\u201d furono insidiati i \u201cpriori\u201d anche loro in numero di nove, anche loro erano eletti dal popolo ogni sei mesi e governavano a tre per bimestre, erano aiutati da alcuni ufficiali.\nPoi c'era il sindaco che durava in carica un anno e vigilavo sull'ordine e l'igiene della citt\u00e0 e si occupava di far eseguire le sentenze. Ancora esistevano le figura del cormelano o depositario che era addetto alle finanze del comune, dei maestri di strada che si occupavano della sicurezza urbanistica e i Grascieri che si occupavo dell'alimentazione.\nEsistevano anche figure per la tutela, diremmo oggi, delle fasce deboli; come il medico e il procuratore (difensore legale) dei poveri.\nInfine una delle figure pi\u00f9 importanti il cancelliere questo era scelto dai priori con l'aiuto del consiglio minore che assisteva i responsabili della cosa pubblica.\nIntorno al 1514 Raffaello passa per Velletri e ispirato da una contadina del luogo, dipinge la \u201cMadonna della seggiola\u201d. Arrivati nel 1526 Velletri \u00e8 ancora coinvolta nelle guerre altrui, stavolta tra Carlo V d'Asburgo e Francesco I di Francia, la citt\u00e0 in questo periodo fortifica ancora di pi\u00f9 le mura tanto che viene costruita Porta Napoletana ancora oggi esistente. Rimanendo fedele al Papa, questi, gli ordina di attaccare e saccheggiare la vicina Marino dei filo-imperiali Colonna. Ma \u00e8 nel 1527 che Velletri viene sconquassata dalla guerra quando Roma viene saccheggiata dai Lanzichenecchi nel famoso Sacco di Roma, infatti, i germanici oltre alla citt\u00e0 del Papa saccheggiarono anche le campagne limitrofe.\nIl papa Clemente VII in questo periodo si era rinchiuso in Castel Sant'Angelo e per Velletri non c'era altro che assoggettarsi a Carlo V che design\u00f2 i Colonna come sui fiduciari, cos\u00ec che Velletri dovette accettare anche se per un breve periodo dei nobile come fiduciari; anche se bisogna sottolineare come in questo periodo ormai l'era dei comuni era finita e di certo Velletri non poteva combattere contro Carlo Quinto. Una delle preoccupazione maggiori era per\u00f2 che il Colonna poteva avere dei motti di vendetta verso Velletri per il saccheggio di Marino dell'anno precedente, per fortuna non ci furono vendette e con la pace di Barcellona tra il Papa e Carlo si sperava si chiudesse un periodo di guerre; ma per Velletri ormai il comune e il libero governo era finito. \nInfatti in questo periodo stava nascendo lo Stato pontificio come lo conosciamo oggi, i Papi sentivano il bisogno di riorganizzare lo Stato Pontificio dopo i vari scismi e la perdita di autorit\u00e0, cos\u00ec soppressero i vari governi autonomi soprattutto nel Lazio, tra cui quello di Velletri.\nNel 1553 viene instaurata la figura del Vescovo \u201cprotettore governatore\u201d e a Velletri fu disegnato Giovanni Pietro Caraffa futuro Paolo IV, Velletri avr\u00e0 alcuni moti di ribellione e saranno bruciati i libri con le nuove leggi ma alla fine la citt\u00e0 si piegher\u00e0 a questo nuovo ordinamento, che chiuder\u00e0 uno dei periodi pi\u00f9 importanti e gloriosi, ma anche travagliati, della sua storia.\nEt\u00e0 moderna.\nVelletri perse lo \"status\" di libero comune piegandosi al diretto dominio dello Stato della Chiesa nel XVI secolo.\nNel 1744, fu teatro di una battaglia tra gli Austriaci di Maria Teresa d'Asburgo e i borbonici di Carlo di Borbone, che aveva posto il suo quartier generale a Velletri e che rischi\u00f2 di rimanere ucciso nella battaglia, che fu molto dura e si protrasse fin dentro le mura cittadine; alla fine rimasero sul campo 2700 Austriaci, 4000 Napoletani e anche 1148 Veliterni coinvolti negli scontri (\"vedi\" \"Battaglia di Velletri\"). \nNel 1798, nell'ambito dei fatti connessi alla Prima Repubblica Romana, anche Velletri si costitu\u00ec Repubblica gemellata alla Romana (vedi Rivoluzione francese nei Castelli Romani e a Velletri)\nNel 1832, per ordine di Gregorio XVI, Velletri divenne capoluogo della provincia di Marittima.\nRisorgimento e periodo postunitario.\nNel 1849, vi si svolse una battaglia in cui Giuseppe Garibaldi in persona sconfisse i Borboni per la causa della Repubblica Romana. \nVelletri fu testimone anche della campagna dell'Agro romano per la liberazione di Roma del 1867 (Notizie su www.museomentana.it).\nNel 1870 Velletri fu annessa al Regno d'Italia, tramite plebiscito, ma perse lo status di capoluogo. Il 19 maggio 1875 Giuseppe Garibaldi torner\u00e0 a Velletri invitato dai cittadini che gli renderanno omaggio con la consegna della cittadinanza onoraria, in questa circostanza l'eroe dei due mondi disse che \"andava superbo di appartenere alla cittadinanza di Velletri\" e in varie lettere di corrispondenza con la citt\u00e0 l'eroe italiano dichiarer\u00e0 di considerare il nobile paese come una seconda terra natia; suo figlio Menotti Garibaldi si stabilir\u00e0 a Velletri ricoprendo anche cariche politiche dal 1880 al 1901 circa, con grandi risultati per la citt\u00e0 come la nascita della cantina sperimentale del vino e lo spostamento della guardia forestale da Cori a Velletri.\nAlla morte di Giuseppe Garibaldi nel 1882, Velletri proclamer\u00e0 tre giorni di lutto per la perdita dell'eroe nazionale e cittadino onorario.\nStoria recente.\nNella seconda guerra mondiale la citt\u00e0 si trover\u00e0 al centro della ritirata tedesca e l'avanzata americana da Napoli, per questo subir\u00e0 duri bombardamenti che la distrussero per l'ottanta per cento, facendo perdere alla citt\u00e0 la sua antichissima impronta e costringendo la popolazione ad una ricostruzione con dubbi risultati architettonici ed artistici, la citt\u00e0 potr\u00e0 consolarsi in parte ricevendo la medaglia d'argento al valore civile. \nLa Velletri di oggi ha perso la sua antica importanza ma rimane un centro di rilievo nella provincia di Roma e anche nel Lazio, potendo contare su vari servizi, come le molte scuole con vari indirizzi scolastici che richiamano studenti anche dalle province vicine come Latina e Frosinone, poi Velletri \u00e8 anche sede del palazzo di giustizia, dispone di una stazione dei Carabinieri, della Polizia di Stato, della Guardia di Finanza e della Guardia Forestale ed \u00e8 sede della scuola Marescialli e Brigadieri dell'Arma dei Carabinieri \"Salvo D'Acquisto\", inoltre qui si trova anche il poligono di tiro militare/civile Vittorio Emanuele III il secondo pi\u00f9 grande per affluenza del Lazio.\nNel 2005 Velletri ha visto per la quattordicesima volta un suo vescovo salire alla soglia di Pietro, si tratta di Joseph Alois Ratzinger divenuto Papa Benedetto XVI. Il quale, in data 23 settembre 2007, \u00e8 tornato a far visita alla sua ex-diocesi. In quest'occasione volendo continuare il rapporto di affetto che la citt\u00e0 e i suoi vescovi divenuti Papi hanno sempre avuto, ha regalato alla cittadinanza una colonna bronzea che gli era stata a sua volta regalata da cento comuni della sua natia Baviera; la citt\u00e0 a sua volta ha regalato a Benedetto XVI una copia della \"Crux Veliterna\" o \"Croce di Velletri\" che nella lontana met\u00e0 del Duecento Papa Alessandro IV aveva regalato a Velletri avendola avuta anche lui a sua volta come regalo da Federico II di Svevia.\nLa Croce fu rubata nel 1983 ma fu ritrovata e riconsegnata alla citt\u00e0 nel 1996, proprio quando l'allora Joseph Alois Ratzinger era titolare della Sede suburbicaria di Velletri-Segni.\nInoltre, in questa circostanza la provincia di Roma ha donato a Velletri una statua rappresentate papa Giovanni Paolo II fatta dallo scultore Mark Kostabi."}
{"id": "1594026", "revid": "729019", "url": "https://it.wikipedia.org/wiki?curid=1594026", "title": "Tour della Nazionale di rugby a 15 del Galles 1996", "text": "Tra le due edizioni del 1995 e del 1999 della coppa del Mondo, la nazionale gallese di rugby union si reca varie volte in tour oltremare.\nNel 1996 si reca in tour in Australia dove subisce due pesanti sconfitte per i dragoni contro i Wallabies. Quindi ad ottobre va a Roma per un match con l'Italia. Il primo in Italia.\nIn Australia.\nL'esordio \u00e8 positivo con una larga vittoria, peraltro contro una modesta formazione. Top scorer con 5 mete \u00e8 Gareth Tomas\n Il primo match aveva illuso, ma nel secondo, contro i pi\u00f9 performanti \"Briumbies\", i \"dragoni\" subiscono un pesante rovescio\n Ancora una sconfitta, questa volta di sette punti contro New South Wales\nAnche il primo test contro l'Australia segna un pesante rovescio. Match in discesa per i Wallabies che al 54' conducono 42-6 e lasceranno ai Gallesi la possibilit\u00e0 di recuperare e salvare la faccia\nQuarta sconfitta consecutiva contro l'Australia B\n Con la selezione della \"campagna\" di Sydney, \u00e8 un match facile ma segnato dall'infortunio a Steve Williams.\nAnche con Victoria un facile successo\nIl secondo test con l'Australia \u00e8 ancora pi\u00f9 disastroso del primo:\nIn Italia.\nViene disputato anche un match tra Galles ed Italia, il primo in Italia. Oltre a questo, la storicit\u00e0 di questo match \u00e8 legata a Scott Gibbs, il primo giocatore gallese della storia a tornare a giocare nella nazionale di rugby a XV dopo aver abbandonato il professionistico Rugby a XIII. \u00c8 l'effetto della liberalizzazione del professionismo decisa un anno prima dall'International Rugby Board. Gibbs aveva gi\u00e0 giocatao con la nazione di \"union\" nei primi anni '90 prima di cambiare disciplina. Il match vede il Galles soffrire gli azzurri, che dimostrano di essere ormai una squadra giovane ed inesperta, ma che non pu\u00f2 essere presa sottogamba. Alla fine gli azzurri possono pure recriminare su due mete finali che la stessa stampa britannica ammetter\u00e0 essere irregolari o quantomeno di dubbia regolarit\u00e0"}
{"id": "1594027", "revid": "2043462", "url": "https://it.wikipedia.org/wiki?curid=1594027", "title": "Giorgio Vittorio di Waldeck e Pyrmont", "text": "Biografia.\nNacque a Bad Arolsen, figlio del principe Giorgio II di Waldeck e Pyrmont, e di sua moglie, la principessa Emma di Anhalt-Bernburg-Schaumburg-Hoym. \nSuccedette al padre come principe, dapprima sotto la tutela della madre, il 15 maggio 1845 e vi rimase sino al 14 gennaio 1852. Durante questi anni tumultuosi adott\u00f2 una costituzione dopo i moti del 1848-1849, che per\u00f2 vari\u00f2 con un emendamento il 17 agosto 1852, rendendola maggiormente restrittiva nei poteri concessi inizialmente in maniera tanto democratica sotto la pressione dei rivoluzionari.\nNella guerra austro-prussiana si schier\u00f2 con la Prussia e addirittura giunse a chiedere a Guglielmo I di annettere alla Prussia il principato di Waldeck e Pyrmont per contrastare il crescente potere del vicino granducato d'Assia. Bismarck respinse quest'offerta per questioni diplomatiche, ma tenne sempre ben presente il prezioso alleato. Giorgio Vittorio venne nominato generale di fanteria dell'esercito prussiano.\nMor\u00ec a Marienbad il 12 maggio 1893.\nMatrimoni e discendenza.\nGiorgio Vittorio spos\u00f2, il 26 settembre 1853, la principessa Elena di Nassau, figlia del duca Guglielmo di Nassau e di Paolina di W\u00fcrttemberg. Ebbero sette figli:\nDopo la morte della prima moglie, Giorgio Vittorio si rispos\u00f2 a Luisenlund il 29 aprile 1891 con la principessa Luisa di Schleswig-Holstein-Sonderburg-Gl\u00fccksburg. Ebbero un figlio:"}
{"id": "1594028", "revid": "436907", "url": "https://it.wikipedia.org/wiki?curid=1594028", "title": "Nuvole e lenzuola", "text": "Nuvole e lenzuola \u00e8 un singolo del gruppo musicale italiano Negramaro, pubblicato il 26 maggio 2006 come quarto estratto dal terzo album in studio \"Mentre tutto scorre\".\nIl brano, presentato al Festivalbar 2006, ha fatto aggiudicare al gruppo il riconoscimento come \"Best Performer\". Il brano \u00e8 stato inoltre incluso nella tracklist di \"Guitar Hero World Tour\", quarto titolo della serie di videogiochi musicali \"Guitar Hero\"."}
{"id": "1594031", "revid": "236861", "url": "https://it.wikipedia.org/wiki?curid=1594031", "title": "San Giovanni Bellagio", "text": ""}
{"id": "1594035", "revid": "729019", "url": "https://it.wikipedia.org/wiki?curid=1594035", "title": "Tour della Nazionale di rugby a 15 del Galles 1997", "text": "Tra le due edizioni del 1995 e del 1999 della coppa del Mondo, la nazionale gallese di rugby union si reca varie volte in tour oltremare. Nel 1996 si reca in tour in USA e Canada. Tour di una squadra priva dei miglior giocatori impegnati nel tour dei British and Irish Lions.\nUna \"giovane nazionale\", quella schierata in questo tour, stante l'assenza di molti giocatori, come Neil Jenkins, Iuan Evans, impegnati nel tour dei \"Lions\" in Sudafrica.\nSar\u00e0 un tour pieno di successi, ma mai senza una vittoria netta nei test match.\nIl primo match \u00e8 di puro allenamento contro una selezione del sud degli Stati Uniti.\nIl primo test ufficiale, vede sugli scudi Arwel Thomas autore di venti punti \nNel quarto incontro, secondo test match contro gli USA, \u00e8 Wayne Proctor, autore di tre mete a salvare il Galles dalla figuraccia .\n Il tour si chiude con il test contro il Canada, anche questo vinto con molta sofferenza, in quanto i canadesi, guidati da Gareth Rees opposero una grande resistenza, e alla fine si dichiararono vincitori morali del match, deciso da una meta finale di Leigh Davies a pochi minuti dalla fine. In ogni caso i gallesi, psosono essere soddisfatti di questo tour chiuso con 6 vittorie in sei match."}
{"id": "1594037", "revid": "484362", "url": "https://it.wikipedia.org/wiki?curid=1594037", "title": "Maestri comacini", "text": "I Maestri comacini (Magistri cumacini o commacini o comaceni) erano dei costruttori, muratori, stuccatori e artisti, raggruppati in una corporazione di imprese edili itineranti composte da professionisti specializzati, attive fin dal VII-VIII secolo nella zona tra il Comasco, il Canton Ticino e in generale la Lombardia.\nStoria.\nIl primo documento che cita il \"Magister Commacinus\" \u00e8 l'Editto di Rotari del 22 novembre 643. Anche l'Editto di Liutprando del 28 febbraio 713 riporta in appendice un \"memoratorium de mercedibus commacinorum\", un vero e proprio tariffario tecnico.\nProbabilmente il nome di Comacini deriva da Como, terra d'origine di questi maestri. Tuttavia gi\u00e0 all'inizio del XX secolo Ugo Monneret de Villard ha contestato questa etimologia sostenendo che l'aggettivo che deriva da Como \u00e8 comasco o comense e preferendo l'origine da \"cum machinis\" o \"cum macinis\" riferendosi alle impalcature e argani che questi artigiani utilizzavano nella costruzione delle loro opere. Si osserva che gi\u00e0 l'Itinerario Antonino riporta questo aggettivo riferendosi al Lago di Como. Questo dibattito \u00e8 tuttora aperto: alcuni autori preferiscono l'etimologia geografica mentre altri stanno rivalutando la teoria di Ugo Monneret de Villard.\nGli anonimi appartenenti alla corporazione erano anche decoratori e scultori, e furono tra i primi maestri del romanico lombardo. Questi scultori si spostavano molto e la loro opera \u00e8 documentata sin agli inizi del IX secolo su tutte le Prealpi, nella Pianura Padana, nel Canton Ticino, nel Lazio, nelle Marche e in Umbria. Alcuni di loro si spinsero a lavorare fino in Germania, Danimarca e Svezia.\nTra le migliori opere di questa scuola ci sono la decorazione esterna della basilica di Sant'Abbondio a Como, oppure il coro della basilica di San Fedele, sempre a Como, con figure zoomorfe, mostri, grifoni, ecc.\nIn queste rappresentazioni, le figure umane sono rare e caratterizzate da un aspetto tozzo e poco realistico. Maggiore \u00e8 la loro maestria nel raffigurare figure animali e complessi intrecci vegetali: ci\u00f2 \u00e8 forse dovuto al fatto che questi manovali poterono contare su modelli di stoffe e altri oggetti orientali. Il rilievo \u00e8 piatto e stilizzato, e ampio \u00e8 il ricorso al trapano per creare un netto distacco con lo sfondo, di profondit\u00e0 fissa, e per dare effetti di chiaroscuro."}
{"id": "1594042", "revid": "100978596", "url": "https://it.wikipedia.org/wiki?curid=1594042", "title": "Stefano Paciello", "text": "Biografia.\nConosciuto come Steno, Paciello fu un progettista importante durante la ricostruzione di Napoli nel dopoguerra. Oper\u00f2 tra gli anni cinquanta e gli anni ottanta, tra i suoi amici spicca l'architetto e storico Renato De Fusco che ricorda Paciello come una degli architetti pi\u00f9 colti della citt\u00e0, rifacendosi allo stile anglosassone.\nLa formazione dell'architetto avvenne subito dopo la seconda guerra mondiale, sotto la guida di Marcello Canino, il principale maestro fu Carlo Cocchia e successivamente Giulio De Luca, svolse un viaggio in Brasile e successivamente ritorna in citt\u00e0 dove apre un proprio studio di progettazione.\nDivenne professore della Facolt\u00e0 di architettura dell'Universit\u00e0 degli Studi di Napoli Federico II e avvi\u00f2 una collaborazione con l'architetto Marcello Angrisani.\nOpere.\nProgetta edifici a torre e in linea nel Rione Traiano, a Formia ha progettato la villa di famiglia nel 1956 e pubblicata nelle pi\u00f9 importanti riviste di architettura.\nTra i suoi pochi progetti c'\u00e8 la realizzazione di Parco Manzoni con soluzioni progettuali di grande fascino e avveniristiche e il quartiere INA-Casa di Secondigliano insieme a Carlo Cocchia, Elio Lo Cicero, Michele Capobianco e Davide Pacanowski."}
{"id": "1594045", "revid": "3115", "url": "https://it.wikipedia.org/wiki?curid=1594045", "title": "Nastro cardato", "text": "Il nastro cardato, nastro di carda o tops \u00e8 una banda di fibra tessile, stretta, appiattita e lunga. La produzione del nastro cardato \u00e8 un passaggio intermedio delle operazioni di filatura nell'industria tessile. \nProcedimento.\nDopo la cardatura le fibre districate, ridotte a un sottile strato dove sono disposte in modo abbastanza parallelo, vengono trasformate in un nastro piatto, della larghezza di qualche centimetro, pronto per essere ulteriormente lavorato. \nLe operazioni che subisce sono:"}
{"id": "1594047", "revid": "251304", "url": "https://it.wikipedia.org/wiki?curid=1594047", "title": "Poligono equiangolo", "text": "In geometria, un poligono equiangolo \u00e8 un poligono i cui angoli ai vertici sono uguali, cio\u00e8 della stessa ampiezza.\nLe propriet\u00e0 di equiangolarit\u00e0 e di equilateralit\u00e0 in uno stesso poligono danno forma a un poligono regolare, ma sono soltanto mutuamente persistenti soltanto nel triangolo; gi\u00e0 nei quadrilateri \u00e8 possibile trovare alcuni poligoni equiangoli ma non equilateri (si pensi ai rettangoli). \nIn un poligono equiangolo l'ampiezza in gradi di ogni angolo \u00e8:\ndove \"n\" \u00e8 il numero dei lati (o degli angoli)."}
{"id": "1594048", "revid": "287204", "url": "https://it.wikipedia.org/wiki?curid=1594048", "title": "Tour della Nazionale di rugby a 15 del Galles 1998", "text": "Tra le due edizioni del 1995 e del 1999 della coppa del Mondo, la nazionale gallese di rugby union si reca varie volte in tour oltremare.\nNel 1998, si reca in Africa Australe. Subisce un clamoroso rovescio contro il Sudafrica:"}
{"id": "1594052", "revid": "287204", "url": "https://it.wikipedia.org/wiki?curid=1594052", "title": "Tour della nazionale di rugby a 15 del Galles 1999", "text": "Tra le due edizioni del 1995 e 1999 della coppa del Mondo di rugby, la nazionale gallese di rugby a 15 si reca varie volte in tour oltremare.\nNel 1999 si reca in Argentina"}
{"id": "1594056", "revid": "2069609", "url": "https://it.wikipedia.org/wiki?curid=1594056", "title": "Stoppino (tessile)", "text": "Lo stoppino, nell'industria tessile, \u00e8 una sottile banda di fibra tessile leggermente ritorta, con sezione cilindrica. Assomiglia ad un grosso filo, ma non ne ha le caratteristiche di resistenza per la bassa torcitura.\nLa realizzazione dello stoppino \u00e8 un passaggio nelle operazioni di filatura. Viene prodotto da un nastro cardato, dopo lo stiro, dove il nastro viene \"tirato\" per assottigliarlo, e la pettinatura, che si applica solo a fibre lunghe: elimina le fibre corte e lascia quelle rimanenti ben ordinate parallelamente nella direzione in cui si costituir\u00e0 il filo.\nLa trasformazione del nastro in stoppino, che \u00e8 notevolmente pi\u00f9 sottile, avviene con una macchina chiamata divisore.\nLo stoppino \u00e8 l'ultimo passaggio di questa serie di lavorazioni e il primo passaggio della filatura vera e propria (stoppino di prima torsione), in cui va ad alimentare direttamente i filatoi.\nStoppino \u00e8 anche il nome di un tipo di filato grossolano, di lino o altri materiali di mano asciutta e fibrosa o di lana morbida, come cashmere, poco ritorto e di titolo molto grosso, che assomiglia appunto allo stoppino da filatura."}
{"id": "1594059", "revid": "287204", "url": "https://it.wikipedia.org/wiki?curid=1594059", "title": "Alessio Prati", "text": "Biografia.\nNacque il 19 luglio 1750 da Giuseppe Prati, dilettante di musica, e Rosalba Finotti. Dopo la prematura morte del padre, suo primo insegnante (1760), studi\u00f2 con Pietro Marzola, maestro di cappella della Cattedrale di Ferrara e, su suggerimento di Niccol\u00f2 Piccinni, dal 1768 prosegu\u00ec gli studi al conservatorio di Santa Maria di Loreto a Napoli; concluse la propria formazione studiando contrappunto sotto la guida di Alessandro Speranza a Roma nel 1774-5. Le sue prime attivit\u00e0 musicali vennero tenute in Francia, dove fu insegnante di clavicembalo e di canto a Marsiglia per due anni. Ivi compose i suoi primi lavori strumentali, che furono eseguiti dai famosi \"Concert Spirituel\", e la sua prima opera, L'\u00e9cole de la jeunesse ou le Barnevelt fran\u00e7ais, la quale fu data al Th\u00e9\u00e2tre Italien di Parigi nel 1779 incontrando ampi consensi.\nAttivit\u00e0.\nNel 1782, su invito del Gran Duca Pavel Petrovich Romanov, Prati si rec\u00f2 a San Pietroburgo, dove diede tre concerti nel marzo dell'anno successivo, tra i quali si ricorda la rappresentazione degli oratori Giuseppe riconosciuto, Gioas e la composizione di diverse romanze in lingua italiana e francese dedicate alla Zarina Maria F\u00ebdorovna. Nello stesso anno torn\u00f2 in Italia passando per Varsavia (1782, al servizio della Duchessa di Curlandia) e Vienna (1784), dove venne rappresentata con successo una sua Armida abbandonata su libretto di Gaetano Sertor, a cui assistette anche Leopold Mozart. A Ferrara nel 1784 non riusc\u00ec a succedere a Marzola nella carica di direttore della cappella del duomo, ottenendo solamente, dal 1786, quella di vice-maestro a fianco di Brizio Petrucci. Sempre nel 1784 ebbe inizi\u00f2 la sua affermata attivit\u00e0 di compositore d'opere serie con l'Ifigenia in Aulide, data a Firenze. Negli anni successivi scrisse altri lavori teatrali per i teatri di Firenze, Monaco, Napoli e Venezia. Grande successo ottennero La vendetta di Nino o Morte di Semiramide\" (Firenze, La Pergola 1786), grazie a cui intraprese una relazione con il soprano Cecilia Giuliani, e il Demofoonte (Venezia 1787). \nMorte.\nLa sua promettente carriera compositiva fu improvvisamente interrotta dalla prematura morte avvenuta il 17 gennaio 1788. Nel 1791 Leopoldo II d'Austria, Gran Duca di Toscana all'epoca della rappresentazione fiorentina de La Vendetta di Nino, sceglier\u00e0 proprio l'opera del Prati per promuovere a Vienna una restaurazione dell'opera seria italiana. Una targa sulla casa di via Voltapaletto a Ferrara ricorda il luogo della sua morte.\nCuriosit\u00e0.\nAd Alessio Prati \u00e8 dedicato un rinomato coro, con sede nella citt\u00e0 di Ferrara."}
{"id": "1594060", "revid": "2014155", "url": "https://it.wikipedia.org/wiki?curid=1594060", "title": "Giorgio II di Waldeck e Pyrmont", "text": "Famiglia.\nGiorgio II era figlio del principe Giorgio I di Waldeck e Pyrmont e di sua moglie, la principessa Augusta di Schwarzburg-Sondershausen.\nSalito al trono nel 1813 alla morte del padre, il 28 gennaio 1814 Giorgio II promulg\u00f2 una costituzione per l'organizzazione del principato di Waldeck e Pyrmont, facendo assumere come denominazione ufficiale allo stato quella di \"Principato di Waldeck\" e lasciando in secondo piano il ruolo della contea di Pyrmont (che dal 1807 era stata elevata a principato anch'essa).\nQuesta banale disposizione provoc\u00f2 per\u00f2 una tempesta di proteste da parte dei possidenti della contea, capeggiati dal presidente dei proprietari terrieri, Carl Friedrich von Dalwigk e alla fine Giorgio II dovette riconoscere la doppia denominazione allo stato, oltre alla separazione legale nel governo dei due piccoli stati che componevano il principato, con risoluzione del 3 luglio 1814.\nGiorgio II mor\u00ec a Bad Arolsen il 15 maggio 1845.\nMatrimonio e figli.\nGiorgio II di Waldeck e Pyrmont spos\u00f2 la principessa Emma di Anhalt-Bernburg-Schaumburg-Hoym (1802\u22121858). La coppia ebbe i seguenti eredi:"}
{"id": "1594061", "revid": "110157", "url": "https://it.wikipedia.org/wiki?curid=1594061", "title": "Video collection 93-99", "text": "Video collection 93-99 \u00e8 una VHS ufficiale della cantante italiana Laura Pausini pubblicata il 3 dicembre 1999.\nLa VHS.\nLa VHS raccoglie 9 videoclip dei brani musicali che vanno dal 1993 al 1999, il \"Making of the video\" di \"Un'emergenza d'amore\" e un video live di \"One More Time\", colonna sonora del film \"Le parole che non ti ho detto\" (\"Message in a bottle\").\nViene pubblicata anche in lingua spagnola per la Spagna e per l'America Latina. I titoli di coda sono accompagnati dal brano \"Looking For an Angel\".\nVengono vendute 20.000 copie."}
{"id": "1594063", "revid": "339392", "url": "https://it.wikipedia.org/wiki?curid=1594063", "title": "Vissarion Grigoryevich Belinskij", "text": ""}
{"id": "1594065", "revid": "222571", "url": "https://it.wikipedia.org/wiki?curid=1594065", "title": "VARTA", "text": "La VARTA AG (pronuncia: \"farta\", acronimo di \"Vertrieb, Aufladung, Reparatur Transportabler Akkumulatoren\", in italiano \"Distribuzione, Ricarica e riparazione di accumulatori portatili\") \u00e8 un'azienda tedesca specializzata nella produzione di batterie e accumulatori.\nStoria.\nLa VARTA nacque nel 1887 come sottogruppo della \"Accumulatorenfabrik Aktiengesellschaft\" (AFA) ad Hagen in Vestfalia. L'AFA venne in seguito acquistata dall'industriale tedesco G\u00fcnther Quandt dopo la prima guerra mondiale, riuscendo cos\u00ec ad ampliare il proprio mercato. La compagnia divenne poi la fornitrice ufficiale di batterie e accumulatori della Heer (l'esercito tedesco), e della Luftwaffe (l'aeronautica militare tedesca) durante la Seconda guerra mondiale.\nDopo la seconda guerra mondiale, la maggior parte delle azioni VARTA pass\u00f2 da G\u00fcnther Quandt a suo figlio, Herbert Quandt. La filiale di Berlino Est fu in seguito occupata dall'Unione Sovietica, e fu chiamata BAE Batterien.\nNel 1977, le attivit\u00e0 della VARTA AG furono divise da Herbert Quandt; le operazioni di batterie e materie plastiche sono state mantenute in VARTA AG, ma le attivit\u00e0 farmaceutiche e chimiche speciali sono state trasferite a una nuova societ\u00e0 chiamata Altana e il business elettrico \u00e8 stato trasformato in una societ\u00e0 chiamata CEAG. Herbert Quandt lasci\u00f2 le azioni della societ\u00e0 ai suoi figli.\nNel 2002, le attivit\u00e0 delle batterie di consumo (escluse le celle a bottone) sono state vendute a Rayovac. Il settore delle batterie automobilistiche \u00e8 stato acquisito da Johnson Controls. Le attivit\u00e0 di stoccaggio di celle a bottone e di energia domestica sono state acquisite da Montana Tech Components."}
{"id": "1594066", "revid": "119712992", "url": "https://it.wikipedia.org/wiki?curid=1594066", "title": "La vita che ti diedi", "text": "La vita che ti diedi \u00e8 un dramma di Luigi Pirandello che si ispira alle sue novelle \"La camera in attesa\" (1916) e \"I pensionati della memoria\" (1914). Rappresentato per la prima volta al Teatro Quirino di Roma nel 1923 da Alda Borelli fu successivamente pubblicato nel 1924 dall'editore Bemporad. L'opera, concepita per Eleonora Duse, non venne mai recitata dall'attrice. Fu ripresentata al pubblico nel 1942 interpretata da Paola Borboni.\nTema centrale della commedia \u00e8 l'amore materno capace anche di nutrirsi semplicemente del ricordo, facendo a meno della presenza fisica, di un figlio che \u00e8 rimasto lontano dalla madre per sette anni. Su questo amore senza condizioni si intesse il dialogo con gli altri personaggi che esprimono il loro giudizio su i sentimenti materni con un commento, come accade all'inizio del dramma, che richiama la funzione del coro della tragedia greca.\nTrama.\nIl ricordo che la madre ha alimentato in quei lunghi anni di totale assenza del figlio \u00e8 stato fissato al momento dell'abbandono. Da quel tempo il figlio \u00e8 stato in lei vivo, perch\u00e9 essa lo ha nutrito, lo ha fatto vivere della vita che attraverso la fantasia lei gli ha dato una seconda volta dopo la nascita.\nPer lei il ricordo \u00e8 stato pi\u00f9 vero della realt\u00e0 che per\u00f2 viene a sconvolgerla con la sua forza con l'improvviso ritorno del figlio. La madre non lo riconosce: ha di fronte un estraneo lontanissimo da quell'immagine, per lei, vivente, rimasta fissata nella sua mente per i sette anni di assenza del figlio.\nIl figlio quasi subito dopo il ritorno muore ma per la madre \u00e8 come se fosse morto un estraneo cos\u00ec diverso dal suo \"vero\" figlio che \u00e8 morto proprio nel momento del ritorno due giorni prima.\nDonn'Anna si batte contro la mutevolezza dei sentimenti umani che il tempo trasforma sino a stravolgerli rendendoli opposti a quelli che un tempo sentivamo: il figlio tanto amato nella immaginazione dopo sette anni diviene un estraneo nella realt\u00e0.\n\u00c8 il \"vero\" figlio quello che la madre continua a sentire vivo e di questo vuole convincere Lucia Maubel, l'amante incinta di lui, mentendole e dicendole che il figlio \u00e8 improvvisamente partito ma che torner\u00e0 presto. Alimentando questa illusione in Lucia la madre rafforza la sua rendendo il figlio sempre pi\u00f9 vivo con la presenza di questa giovane che lo ama e che porta in s\u00e9 un essere che continua la vita del figlio morto.\nMa Lucia scoprir\u00e0 la verit\u00e0 e piangendo ricorder\u00e0 come il suo amante gi\u00e0 prima di partire aveva sul viso i segni del male che lo avrebbe portato alla morte. Solo ora la madre vedr\u00e0 il figlio morto e finalmente le sgorgheranno quelle lagrime che prima, quand'era \"vivo\", non poteva avere.\nTourn\u00e9e.\nNell'immediato secondo dopoguerra, la commedia fu portata in tourn\u00e9e in Sudamerica dalla compagnia di Emma Gramatica e Luigi Pavese, che la rappresent\u00f2 al Teatro Municipal di Santiago del Cile con nel \"cast\" l'attrice italo-cilena Jole Fano."}
{"id": "1594068", "revid": "343716", "url": "https://it.wikipedia.org/wiki?curid=1594068", "title": "BMW 1804", "text": ""}
{"id": "1594069", "revid": "343716", "url": "https://it.wikipedia.org/wiki?curid=1594069", "title": "BMW 2004", "text": ""}
