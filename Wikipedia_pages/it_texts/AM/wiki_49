{"id": "1685574", "revid": "1234826", "url": "https://it.wikipedia.org/wiki?curid=1685574", "title": "Personaggi di One Piece", "text": "Questa \u00e8 la lista dei personaggi di \"One Piece\", manga scritto e disegnato da Eiichir\u014d Oda. Gli stessi compaiono anche nella serie televisiva anime e nei media derivati.\nIl mondo di \"One Piece\" \u00e8 popolato da umani e da numerose altre razze senzienti: come uomini-pesce, visoni (una razza di animali antropomorfi), nani e giganti. Il potere \u00e8 nelle mani del , che detiene il controllo di 180 paesi del mondo. Esso \u00e8 in continua lotta con i pirati e con l', un'organizzazione che opera con l'intento di rovesciare lo status quo. La principale forza armata sotto il controllo del Governo mondiale \u00e8 la , che agisce con lo scopo di mantenere la pace e punire i criminali. Per arginare il dilagante problema della pirateria, il Governo ha, inoltre, stretto un patto di collaborazione con sette tra i pirati pi\u00f9 potenti, dando vita alla . Nel Nuovo Mondo agiscono invece i , i quattro pirati pi\u00f9 forti e influenti i quali esercitano il loro potere su flotte immense e interi territori.\nCiurma di Cappello di Paglia.\nLa , conosciuta anche come , \u00e8 la ciurma protagonista di \"One Piece\". Il numero dei suoi membri aumenta con il procedere della storia, a mano a mano che Monkey D. Rufy, il capitano, recluta nuovi compagni. Quando Usop entra nella ciurma, i pirati acquisiscono la loro nave personale, la , sostituita in seguito dalla pi\u00f9 grande e potente , costruita dal carpentiere di bordo Franky. Come fuorilegge, hanno tutti delle taglie sulla propria testa; inoltre, il loro coinvolgimento in una serie di eventi che ha destabilizzato l'ordine mondiale ha fatto s\u00ec che venissero inseriti fra le ciurme pi\u00f9 pericolose al mondo, nonostante pi\u00f9 volte abbiano contribuito a ristabilire l'ordine in luoghi in cui la negligenza del Governo stesso ha permesso lo scoppio di guerre e rivolte. Attraversata la prima parte della Rotta Maggiore, i membri della ciurma sono separati all'Arcipelago Sabaody da Orso Bartholomew e spediti in destinazioni diverse. Dopo due anni di allenamento si ritrovano per proseguire il loro viaggio verso il Nuovo Mondo. Qui stringono un'alleanza con Trafalgar Law, la trib\u00f9 dei visoni e il clan Kozuki per deporre Kaido, uno dei Quattro Imperatori. Dopo i fatti di Dressrosa, la ciurma acquisisce una flotta, denominata e formata da pirati di sette diverse ciurme; Rufy tuttavia rifiuta l'idea di comandare tutti questi uomini, e organizza cos\u00ec la sua armata in modo tale che ogni divisione possa operare indipendentemente, ma che tutte debbano accorrere quando una di loro si trovi in pericolo.\nMare Orientale.\nPirati Kuroneko.\nI sono una ciurma pirata capitanata da Kuro e attiva nel Mare Orientale.\nKuro.\n \u00e8 il capitano della ciurma, un uomo scaltro e calcolatore. \u00c8 molto attento a elaborare i suoi piani, infatti secondo lui nessuno di questi \u00e8 mai fallito. Oda ha rivelato che si tratta del secondo personaggio pi\u00f9 intelligente del Mare Orientale. Prima di ritirarsi dalla pirateria aveva sulla testa una taglia di 16 milioni di Berry. Stufo di doversi sempre guardare dalla Marina, Kuro finse la sua morte e si ritir\u00f2 nel villaggio di Shirop dove inizi\u00f2 a lavorare per una ricca famiglia sotto il nome di Krahador. Dopo la morte dei due genitori, Kuro pianifica di convincere Kaya a fare testamento in suo favore e quindi di ucciderla con il supporto della sua ciurma, ma il suo piano viene udito da Usop e riferito alla ciurma di Cappello di paglia, che li sconfiggono. La ciurma riprende cos\u00ec il corpo del capitano e scappa dall'isola. Le principali armi di Kuro sono due guanti con attaccate delle lunghe lame, che usa in combinazione con la sua velocit\u00e0 squarciando indistintamente chiunque si trovi sulla traiettoria dei suoi attacchi. \u00c8 doppiato da K\u014dichi Hashimoto e in italiano da Claudio Moneta (ep. 9, 11-17), Giorgio Bonino (ep. 10), Matteo Zanotti (ep. 280) e Valerio Amoruso (ep. 322)\nJango.\n \u00e8 il vice-capitano della ciurma e, in assenza di Kuro, ricopre il ruolo di capitano. Indossa sempre degli occhiali a forma di cuore che nascondono i suoi occhi, anch'essi a forma di cuore. Dopo la sconfitta di Kuro abbandona la ciurma e conosce Fullbody, con cui stringe amicizia, e successivamente si arruola nella Marina dove diventa un sottoposto di Hina insieme al suo amico. Inizialmente ricopriva il rango di recluta, ma dopo il salto temporale, lui e Fullbody sono stati promossi a capitani di corvetta. Come pirata, aveva una taglia di 9 milioni di Berry. Jango \u00e8 un ipnotizzatore che si serve di un chakram per far addormentare il proprio avversario o costringerlo a compiere il proprio volere, anche se spesso finisce per auto-ipnotizzarsi. Pu\u00f2 inoltre usare il suo chakram come arma da lancio. \u00c8 doppiato da Kazuki Yao e da Claudio Beccari.\nFlotta di Creek.\nLa compare per la prima volta quando Rufy e la sua ciurma si trovano sul ristorante galleggiante Baratie, dove la nave di Creek giunge in cerca di cibo. Infatti, pochi giorni prima, la flotta era entrata nella Rotta Maggiore, ma 49 delle 50 navi erano state distrutte da Drakul Mihawk e l'unica superstite era stata costretta a far ritorno nel Mare Orientale. Sanji accetta di dare del cibo a Creek ma questi, dopo essersi saziato, ordina ai suoi sottoposti di catturare la nave ristorante, che ha intenzione di usare per tendere degli agguati dalla Marina. Sebbene i cuochi vengano sconfitti, Rufy e Sanji riescono a neutralizzare Creek e i suoi sottoposti.\nCreek.\n, Don Krieg nell'edizione italiana dell'anime, \u00e8 il capitano della flotta, ed \u00e8 uno dei pirati pi\u00f9 temuti del Mare Orientale. La sua taglia ammonta a 17 milioni di Berry. Pirata arrogante e crudele, pone molta fiducia nella sua superiorit\u00e0, nonostante gli errori che potrebbe commettere e crede seriamente che la sua armata e il suo potente arsenale di armi possano sconfiggere qualunque nemico. Tenta di mettere le mani sulla Baratie, poich\u00e9 costituirebbe un'ottima nave per cogliere di sorpresa le ignare vittime della ciurma, ma viene sconfitto da Rufy e successivamente viene tramortito e portato via da Gin. Indossa una spessa armatura fatta di metallo Wootz, uno dei pi\u00f9 resistenti del mondo di One Piece, e piena di armi di ogni sorta. Nel suo arsenale rientrano la bomba velenosa MH5 e la , arma che provoca un'esplosione a ogni contatto. Nonostante sia molto forte, combatte sempre utilizzando esclusivamente le sue armi e non compie mai attacchi fisici diretti. \u00c8 doppiato da Fumihiko Tachiki e Vittorio Bestoso.\nGin.\n \u00e8 il vice comandante della flotta. Viene inviato da Creek a cercare una nuova nave e giunge cos\u00ec al Baratie, dove Sanji, vedendolo in preda alla fame, gli offre del cibo. Grato per l'aiuto ricevuto, Gin torna dal suo capitano e gli riferisce del Baratie, scongiurandolo per\u00f2 di non fare del male a nessuno. Combatte impiegando con grande destrezza due tonfa di ferro terminanti con sfere. Durante il combattimento sul Baratie neutralizza Pearl, che stava combattendo con Sanji, in quanto afferma di voler essere lui stesso ad ucciderlo ma, quando sta per infliggergli il colpo di grazia, non riesce a farlo per la riconoscenza verso colui che l'ha nutrito. Creek, furioso, gli ordina di non indossare la maschera antigas mentre lui spara il gas velenoso MH5, e questi obbedisce. Riesce a sopravvivere anche se agonizzante e, dopo che Rufy sconfigge il suo capitano, lo porta via dalla nave ristorante, affermando che d'ora in avanti lo seguir\u00e0 meno ciecamente. \u00c8 doppiato da Kenichi Ono e Oliviero Corbetta.\nPearl.\n \u00e8 uno dei membri pi\u00f9 forti della flotta di Creek. \u00c8 un uomo alto e imponente, protetto da tutti i lati da pesanti scudi che usa negli scontri. Il suo stile di lotta \u00e8 piuttosto scorretto: durante il combattimento contro Sanji riesce a colpirlo soltanto sfruttando i suoi attimi di distrazione e solo perch\u00e9 Gin tiene Zef come ostaggio. Malgrado si vanti di non essere mai stato ferito durante le sue numerose battaglie ha molta paura di essere colpito, essendo emofobico: quando Rufy gli tira un pugno involontariamente, cede al panico e scatena un incendio, frizionando tra loro gli scudi. Viene neutralizzato da un solo colpo da Gin, che assistendo alla sua lotta con Sanji resta disgustato dalla sua slealt\u00e0. \u00c8 doppiato da Kawamoto Hiroyuki e Gianluca Iacono.\nCiurma di Arlong.\nLa \u00e8 un gruppo di pirati uomini-pesce con ideali razziali e di superiorit\u00e0 nei confronti degli uomini. Un tempo i membri della ciurma di Arlong facevano parte dei pirati del Sole, ma dopo che Jinbe entr\u00f2 a far parte della Flotta dei Sette, si staccarono e si insediarono nel Mare Orientale. Cos\u00ec, otto anni prima dell'inizio della storia, giunsero al Villaggio di Coco, dove imposero a tutti gli abitanti un tributo per aver salva la vita. Grazie alla debolezza degli abitanti dell'isola e al funzionario della Marina corrotto Nezumi, riuscirono a mantenere la loro dittatura per otto anni. Anche Nami entra a far parte della ciurma, in modo da racimolare i soldi necessari a comprare la libert\u00e0 per il suo villaggio, ma viene raggirata da Arlong; in suo aiuto si schierano quindi Rufy e compagni, i quali sconfiggono la ciurma e la fanno arrestare.\nArlong.\n \u00e8 il capitano della ciurma, un uomo-pesce di tipo squalo sega. Ha un carattere molto crudele, a causa della tendenza tipica degli uomini-pesce di considerare gli esseri umani come inferiori e non si fa problemi nell'ucciderli, ma nonostante questa sua ferocia ha un forte attaccamento verso i suoi compagni. La sua taglia ammonta a 20 milioni di Berry. Era un membro dei pirati del Sole, ma dopo la morte di Fisher Tiger venne catturato dall'allora viceammiraglio Borsalino. Venne rilasciato a seguito dell'ingresso di Jinbe nella Flotta dei Sette. Otto anni prima dell'inizio della storia, occup\u00f2 il Villaggio di Orange e uccise a sangue freddo Bellmer, la madre adottiva di Nami e Nojiko. Successivamente si accorse che Nami aveva un talento incredibile per la navigazione, cos\u00ec la convinse a lavorare per lui. Quando comprende che Nami si sta avvicinando alla cifra di cento milioni stabilita per il riscatto del suo villaggio, tuttavia, incarica Nezumi di confiscarle tutto il denaro accumulato. Combatte contro Rufy, dal quale viene sconfitto, e viene successivamente arrestato dalla Marina. Essendo un uomo-pesce, \u00e8 dotato di una forza e una velocit\u00e0 superiori di almeno dieci volte rispetto a quelle di un essere umano. I suoi denti possono masticare l'acciaio e hanno una capacit\u00e0 rigenerativa praticamente istantanea. Ricorre inoltre spesso al suo naso tagliente e a una grande spada dentata, chiamata . \u00c8 doppiato da J\u016br\u014dta Kosugi e Diego Sabre, Mario Zucca (ep. 280) e Paolo De Santis (500+).\nHacchan.\n, chiamato Hachi dalla maggior parte dei personaggi ed Octy nell'edizione italiana dell'anime, \u00e8 un grosso uomo-pesce di tipo polpo con sei braccia. \u00c8 piuttosto ingenuo, ma \u00e8 un abile spadaccino e grazie ai suoi arti padroneggia la . Inoltre, pu\u00f2 usare il caratteristico inchiostro per accecare i nemici. Nonostante rispetti gli ideali del suo capitano, non odia gli umani: proprio per questo \u00e8 amico di Rayleigh e Shakuyaku. Combatte contro Zoro, ma sebbene riesca a metterlo in difficolt\u00e0, viene infine sconfitto. Mentre tutti i suoi compagni sono arrestati, lui riesce a fuggire e, dopo aver incontrato Kayme e Pappagu, realizza con loro il suo sogno di gestire un chiosco di \"takoyaki\". In seguito la ciurma di Cappello di paglia lo salva dai Tobiuo Riders e, riappacificatosi con loro, li guida per le Isole Sabaody. Rimane a guardia della Thousand Sunny per due anni, difendendola dagli attacchi della Marina, ma deve poi tornare all'Isola degli uomini-pesce per curarsi. Quando Rufy e compagni giungono sull'isola, egli tenta di dissuadere Hody Jones e la sua ciurma dall'attaccarli, ma non viene ascoltato ed \u00e8 anzi gravemente ferito da Vander Decken IX. \u00c8 doppiato da Toshiyuki Morikawa e in italiano da Giuseppe Calvetti, Raffaele Fallica (ep. 387-400) e Oliviero Corbetta (ep. 534+).\nAbitanti del Mare Orientale.\nKuina.\n \u00e8 una ragazzina del Villaggio di Shimotsuki, figlia del maestro in un dojo di spadaccini, Koshiro. Kuina, allenata dal padre, aveva una grande abilit\u00e0, tuttavia non riusciva a goderne appieno perch\u00e9 sapeva che in futuro, essendo femmina, sarebbe diventata pi\u00f9 debole di altri. Si scontra spesso con il giovane Roronoa Zoro, che era giunto in quel dojo per mettersi alla prova, uscendone vincitrice per ben duemila volte. I due si scambiano la promessa che uno dei due sarebbe diventato il migliore spadaccino del mondo. Tuttavia, per una fatalit\u00e0, Kuina cadde dalle scale e mor\u00ec all'et\u00e0 di 11 anni. Zoro si fece dare da suo padre la sua spada, la Wad\u014d Ichimonji, che usa ancora adesso, allenandosi duramente e sconfiggendo ogni spadaccino per tenere fede alla promessa fatta all'amica. \u00c8 doppiata da Machiko Toyoshima e Renata Bertolas.\nKaya.\n \u00e8 una ragazza benestante che vive al Villaggio di Shirop. Dopo la morte dei suoi genitori, \u00e8 stata accudita da Krahador, un maggiordomo sotto le cui sembianze si cela in realt\u00e0 il pirata Kuro. Ammalatasi a causa della prematura morte dei suoi genitori, Kaya \u00e8 costretta a letto per la maggior parte del tempo, dove riceve le visite di Usop, che viene alla sua finestra a raccontarle incredibili storie. Quando Kuro si rivela per ci\u00f2 che \u00e8, ordina a Jango di imprigionarla, ma Zoro e Usop riescono a neutralizzarlo. Dopo la sconfitta di Kuro, Kaya dona alla ciurma di Cappello di paglia la nave \"Going Merry\", costruita dal suo maggiordomo , in segno di gratitudine. \u00c8 doppiata da Mariko Kouda e Giovanna Papandrea.\nZef.\n \u00e8 il cuoco gestore del ristorante galleggiante Baratie. Un tempo era uno spietato pirata soprannominato a causa del sangue che rimaneva sulla sua gamba dopo i suoi attacchi portati con gli arti inferiori. Quando Sanji era bambino, la nave sulla quale lavorava fu attaccata dalla ciurma di Zef. Sanji cerc\u00f2 di difenderla, dicendo che voleva rimanere in vita per trovare l'All Blue, ma cadde in mare. Zef, per aiutare il ragazzo che aveva il suo stesso sogno, si tuff\u00f2 e lo salv\u00f2, ma a causa delle onde furono sospinti su un isolotto deserto che era impossibile abbandonare, quindi si misero ad aspettare una nave. Zef diede a Sanji tutto il cibo che era caduto sull'isolotto e, per non morire, si stacc\u00f2 la gamba e la mangi\u00f2, rinunciando cos\u00ec per sempre ad essere un pirata. Nell'anime, Zef perde la gamba perch\u00e9 gli rimane incastrata in una catena sotto la sua nave e, per fuggire, la stacca con il peso di un'ancora. Dopo il salvataggio, Zef si fa impiantare una gamba di legno ed apre il Baratie, un ristorante sul mare che diventa molto celebre per la qualit\u00e0 del suo cibo. Cresce Sanji e gli insegna anche le sue tecniche. Dopo la sconfitta di Don Creek e della sua flotta, spinge il suo allievo a partire con Rufy. \u00c8 doppiato da K\u014dji Yada da Mario Zucca, Raffaele Fallica e Pietro Ubaldi.\nBellmer.\n \u00e8 una residente del Villaggio di Coco. All'et\u00e0 di 22 anni decise di arruolarsi in Marina, ma dopo aver trovato due bambine che avevano perso i genitori, Nami e Nojiko, le adott\u00f2 e si conged\u00f2, procurandosi da vivere con un frutteto di mandarini. Un giorno Arlong e la sua ciurma arrivarono sull'isola e imposero a tutti gli abitanti una tassa per non essere uccisi; incapace di coprire le spese per tutte e tre, Bellmer destin\u00f2 i suoi risparmi per le figlie, venendo uccisa da Arlong. Sia Nami che Nojiko hanno un grande rispetto per lei e la ricordano con affetto. Bellmer incoraggi\u00f2 Nami a perseguire il suo sogno di disegnare la mappa del mondo, dopo che questa le aveva mostrato la sua prima mappa. \u00c8 doppiata da Noriko Hidaka e Marcella Silvestri.\nCurly Dadan.\n \u00e8 il capo della Famiglia Dadan e madre adottiva di Rufy, Portuguese D. Ace e Sabo. Vive sul Monte Corvo, vicino al Villaggio di Foosha, assieme ai suoi sgherri e ha sulla testa una taglia di 7.800.000 Berry. Garp le affida prima Ace e poi Rufy, con la minaccia di arrestarla per i suoi numerosi crimini se non ne avesse avuto cura. Nonostante il suo comportamento burbero si affeziona molto a Rufy, Ace e successivamente Sabo, cominciando a considerarli dei propri figli. In One Piece Green viene rilevato che inizialmente Dadan doveva essere un maschio. \u00c8 doppiata da Noriko Uemura e in italiano da Renata Bertolas.\nLittle Garden.\nDori e Brogi.\n, detto , e , detto , sono due giganti originari di Erbaf che inizialmente capitanavano la . Cento anni prima dell'inizio della storia i due uccisero un Re del mare ciascuno, ma una ragazzina gli chiese quale dei due fosse pi\u00f9 grande, provocando cos\u00ec uno scontro tra i due giganti. Il resto del gruppo torn\u00f2 ad Erbaf, lasciando i due capitani ad affrontarsi a Little Garden. Hanno entrambi una taglia di 100 milioni di Berry sulla testa. Quando Rufy e compagni giungono sull'isola, Mr. 3, che li aveva seguiti, piazza una bomba nel rum di Dori e sabota il duello seguente per farlo perdere. Dopo il combattimento con Mr. 3 e dopo aver aiutato Rufy e la sua ciurma a lasciare l'isola, i due giganti si riappacificano e riprendono il loro secolare combattimento. Sono doppiati rispettivamente da Daisuke G\u014dri e Tetsu Inada e in italiano da Maurizio Trombini e Tony Fuochi.\nDrum.\nPirati Bliking.\nI sono una ciurma capitanata da Wapol e composta da coloro che un tempo governavano l'isola di Drum.\nWapol.\n era in origine il re di Drum, ma agiva in modo autoritario e malvagio, preoccupandosi solo del suo bene personale. Per avere interamente nelle proprie mani la rinomata scienza medica di Drum, giunse addirittura a bandire tutti i dottori dal regno salvo venti che dovevano essere unicamente al suo servizio. Quando la ciurma di Barbanera attacc\u00f2 l'isola, Wapol fugg\u00ec, diventando un pirata e fondando la ciurma dei pirati Bliking. Tempo dopo Wapol scopr\u00ec che Barbanera aveva lasciato il regno e decise cos\u00ec di ritornare a prenderne possesso. Viene per\u00f2 ostacolato e sconfitto dalla ciurma di Cappello di paglia. Appare in seguito nelle miniavventure a lui dedicate, in cui, atterrato su un'altra isola, prende a produrre giocattoli amati dai bambini, aprendo un'azienda tutta sua e sposando Miss Universo. Dopo il salto temporale viene rivelato che grazie alla creazione del Wapometal, i Nobili mondiali hanno concesso a Wapol un nuovo regno, chiamato Black Drum, su cui \u00e8 andato a vivere assieme alla moglie; in qualit\u00e0 di re si presenta poi al Reverie. Wapol ha mangiato il frutto Paramisha , che gli permette di mangiare qualsiasi oggetto e di assimilarne l'uso. Egli pu\u00f2 inoltre acquisire i poteri di altre persone inghiottendole o fondere due o pi\u00f9 persone insieme. Mangiando s\u00e9 stesso, infine, pu\u00f2 modificare la propria corporatura a seconda delle esigenze. Wapol \u00e8 apparso come antagonista principale del film \"\". \u00c8 doppiato da Bin Shimada e Mario Zucca.\nAltri membri dei pirati Bliking.\nAltri membri della ciurma oltre a Wapol sono: , Scacco nell'edizione italiana dell'anime, un abile arciere vestito da giullare; e , Kuromarino nell'edizione italiana dell'anime, un uomo dalla capigliatura afro che combatte con dei guanti che nascondono delle punte di acciaio. Per lo scontro con Chopper al castello reale di Drum vengono fusi insieme dal frutto Gnam Gnam di Wapol, ma sono sconfitti ugualmente con facilit\u00e0. Sono doppiati rispettivamente da Yusuke Numata e Kenji Nomura e in italiano da Alberto Olivero e Silvio Pandolfi.\nAbitanti di Drum.\nDorton.\n, chiamato Dolton nell'edizione italiana dell'anime, era una guardia del re di Drum Wapol, ma non condivideva i suoi metodi troppo autoritari e violenti. Ribellatosi dopo il sacrificio di Hillk, fu rinchiuso in prigione; venne liberato in seguito all'invasione della ciurma di Barbanera e assunse la carica di re. Nobile e coraggioso, Dorton si cura delle condizioni della popolazione e per questo tutti sull'isola si fidano di lui. Al ritorno di Wapol e della sua ciurma, Dorton si schiera a difesa del regno e dei suoi abitanti, ma viene ferito gravemente da Chess. Guarito dai venti medici a servizio di Wapol e dopo la sconfitta del tiranno, Dorton diventa ufficialmente il re di Drum, che rinomina Regno di Sakura. Dopo il timeskip si presenta al Reverie accompagnato da Kureha. Ha mangiato il frutto Zoo Zoo , che gli permette di trasformarsi in un bisonte; ci\u00f2 gli conferisce una grande forza fisica. \u00c8 doppiato da Kenichi Ono e Marco Balzarotti.\nHillk.\n, chiamato Hiruruku nell'edizione italiana dell'anime , era un dottore di Drum e insieme a Kureha l'ultimo rimasto sull'isola. Da giovane era un ladro al quale era stata diagnosticata una malattia mortale, ma riusc\u00ec a guarire vedendo un albero di ciliegio in fiore. Dopo essere guarito, inizi\u00f2 a credere che non ci fosse male al mondo che non potesse essere curato grazie alla fioritura dei ciliegi e prese a curare la gente, sebbene non ne avesse le competenze. In realt\u00e0 il suo sogno pi\u00f9 grande era quello di scaldare i cuori delle persone dell'isola gelata facendo fiorire i ciliegi e impieg\u00f2 gli ultimi trent'anni della sua vita in questo progetto. In seguito adotta la piccola renna TonyTony Chopper e le insegna i rudimenti della medicina. Informato da Kureha della sua morte imminente, Hillk preferisce farsi saltare in aria piuttosto che essere catturato dagli uomini di Wapol. \u00c8 doppiato da Shigeru Ushiyama e Sergio Roman\u00f2.\nKureha.\n, chiamata Koreka nell'edizione italiana dell'anime, \u00e8 l'ultima dottoressa rimasta a Drum. Nonostante i suoi 139 anni, ha un corpo simile a quello di una giovane donna e si considera una giovane bellezza. A causa del suo trattamento atipico verso i pazienti, forza, solitudine e aspetto, \u00e8 spesso chiamata \"strega\". Inoltre \u00e8 un'accanita bevitrice e ha sempre una bottiglia con s\u00e9. Nonostante i suoi metodi poco ortodossi \u00e8 un'ottima dottoressa, capace di curare malattie rare o molto gravi. Dopo aver diagnosticato a Hillk che gli mancavano pochi giorni da vivere, accolse riluttantemente la sua richiesta di far diventare Chopper un buon medico e gli insegn\u00f2 tutto ci\u00f2 che sapeva. Affezionatasi alla renna e intuendo i suoi sentimenti, incoraggia Chopper a unirsi alla ciurma di Cappello di paglia. Dopodich\u00e9 porta a termine il sogno di Hillk, sparando in cielo una polvere chimica che crea un effetto simile ad una immensa fioritura di ciliegi. \u00c8 doppiata da Masako Nozawa e Caterina Rochira.\nAlabasta.\nFamiglia Nefertari.\nLa \u00e8 una stirpe di sangue reale che governa sul regno di Alabasta da almeno ottocento anni. Inoltre \u00e8 anche una delle venti famiglie reali che hanno fondato il Governo Mondiale, ma al contrario delle altre diciannove non abbandon\u00f2 il suo paese per trasferirsi a Marijoa.\nNefertari Cobra.\n \u00e8 il re di Alabasta e padre di Nefertari Bibi. Sovrano saggio e rispettato, tiene molto al regno e ai suoi abitanti. Scoperto che la siccit\u00e0 che durava da tre anni nel regno era dovuta alla Baroque Works, Cobra ordina all'esercito di preparasi a marciare sul quartier generale nemico. Contemporaneamente, per\u00f2, la Baroque Works invia Mr. 2 Von Clay a Nanohana, il quale, impersonando Cobra grazie ai poteri del suo frutto del diavolo, afferma di aver rubato la pioggia al regno per la sola capitale e facendo cos\u00ec infuriare gli abitanti che decidono di ribellarsi. Catturato dalla Baroque Works, Cobra \u00e8 costretto a condurre Nico Robin al Poignee Griffe di Alabasta. Dopo la sconfitta di Crocodile, viene reso noto il complotto della Baroque Works e Cobra torna ad essere un sovrano amato. Ricompare due anni dopo, in occasione della partenza per Reverie, a Marijoa. La sua salute appare ormai precaria ed \u00e8 costretto su una sedia a rotelle; nonostante ci\u00f2 \u00e8 deciso a partecipare all'evento per chiedere al Governo mondiale informazioni sul Secolo vuoto, influenzato dalle parole di Robin due anni prima. \u00c8 doppiato da Iemasa Kayumi da Sergio Roman\u00f2 e da Luca Ghignone (ep. 512+).\nNefertari Bibi.\n \u00e8 la figlia di Cobra e la principessa di Alabasta. \u00c8 stata cresciuta dal padre e dal fidato Igaram e fin da piccola ha come animale domestico un papero a lei molto devoto: . Anche se \u00e8 una principessa, non si comporta in modo arrogante o egocentrico; si preoccupa del bene dei suoi sudditi e del suo paese e non esita a mettere in gioco la propria vita. In combattimento ricorre ad una danza chiamata , che ha lo scopo di ipnotizzare o ammaliare l'avversario: nell'anime tale danza \u00e8 stata sostituita da un profumo che ha lo stesso effetto. Le sue armi sono due gioielli affilati attaccati ad un filo e ai suoi mignoli con degli anelli, i quali, venendo fatti roteare velocemente, creano un'arma da taglio chiamata .\nDa bambina era solita uscire di nascosto per andare a giocare con i bambini della citt\u00e0 di Alubarna, tra i quali Kosa, mostrandosi sempre una principessa molto attenta alla felicit\u00e0 e al benessere dei suoi sudditi. Anni dopo, quando lei e Igaram scoprirono il piano di Crocodile per rovesciare la famiglia reale e impadronirsi del regno, si infiltr\u00f2 nella Baroque Works con il soprannome di . Sotto queste spoglie incontra la ciurma di Cappello di paglia, ai quali rivela la sua identit\u00e0 e i traffici di Crocodile: assieme a loro visita Little Garden e il regno di Drum, giungendo ad Alabasta dove ormai imperversa una guerra civile. Durante gli scontri nella capitale tenta inizialmente successo di fermare i rivoltosi, riuscendoci dopo la sconfitta di Rufy per mano di Crocodile: terminato il conflitto i suoi compagni le chiedono di unirsi ufficialmente alla loro ciurma, ma lei rifiuta preferendo rimanere ad Alabasta per risanare il suo paese. Nonostante ci\u00f2 continua a seguire le avventure della ciurma sui giornali, aiutando nel mentre il padre nelle faccende di stato: assieme a lui infatti, due anni dopo, si dirige al Reverie dove fa amicizia con Shirahoshi e Rebecca. \u00c8 doppiata da Misa Watanabe e in italiano da Elisabetta Spinelli e Alessandra Karpoff (ep. 291+).\nEsercito reale.\nIgaram.\n \u00e8 il capo della guardia reale. Si infiltra nella Baroque Works insieme a Nefertari Bibi sotto l'identit\u00e0 di Mr. 8, ma, smascherato, viene attaccato da Nico Robin. Travestendosi da Bibi, riesce tuttavia a depistare la Baroque Works, permettendo alla principessa di fare ritorno ad Alabasta. Ricompare in seguito a Nanohana dove smaschera il complotto di Crocodile e pone fine alla ribellione. Combatte con un sassofono che spara quando viene suonato e ha anche piccole pistole nei capelli, che estrae e utilizza grazie a un finto fiocco posto sul petto. \u00c8 doppiato da Keiichi Sonobe e Mario Scarabelli.\nChaka.\n \u00e8 il guerriero pi\u00f9 forte del regno insieme a Pell e una delle guardie reali di Alabasta. Quando i ribelli si avvicinano ad Alubarna, Chaka raccomanda ai soldati di combattere fino alla morte per garantire la sicurezza del re e della principessa. Cerca due volte di sconfiggere Crocodile per evitare il colpo di Stato, ma l'avversario lo sconfigge facilmente, ferendolo quasi mortalmente. Chaka \u00e8 uno spadaccino e porta sempre una grossa spada sul fianco destro. Ha mangiato il frutto Zoo Zoo , che gli permette di trasformarsi in uno sciacallo, aumentando le sue prestazioni fisiche in battaglia. Inoltre ha allenato Kosa quand'era un ragazzino. \u00c8 doppiato da Kihachir\u014d Uemura e Andrea De Nisco.\nPell.\n \u00e8 il guerriero pi\u00f9 forte del regno insieme a Chaka ed \u00e8 una delle guardie reali di Alabasta. Compare per la prima volta quando salva Bibi da un gruppo di Millions; poi duella anche contro Nico Robin venendo sconfitto. Ripresosi, interviene per salvare Rufy dopo che questo si era scontrato con Crocodile e, aiutato anche da Robin, lo porta ad Alubarna. In seguito, si sacrifica eroicamente per trasportare la bomba posizionata da Crocodile per eliminare in un sol colpo i ribelli e l'esercito reale lontano dalla citt\u00e0; tuttavia riesce a salvarsi e dopo essersi curato nell'oasi di Goro fa ritorno ad Alabasta. Ha mangiato il frutto Zoo Zoo che gli permette di trasformarsi in un falco. Trasformandosi Pell ottiene, oltre alla capacit\u00e0 di volare, una maggiore velocit\u00e0 di spostamento e artigli affilati con cui attaccare i nemici. \u00c8 doppiato da Kenji Nojima e Flavio Arras.\nJaya e Skypiea.\nCiurma di Bellamy.\nLa \u00e8 un gruppo di pirati capitanati da Bellamy e a loro volta sottoposti di Donquijote Do Flamingo. I membri di questo gruppo credono nella cosiddetta \"Nuova Era\", in cui i pirati non cercano tesori leggendari ma si concentrano sull'accumulare quelli reali che si trovano intorno a loro, ridendo di chiunque creda ancora in quella che loro definiscono \"l'epoca dei pirati sognatori\". La ciurma di Bellamy nacque nella ricca citt\u00e0 di Nortis, ma decisero di abbandonarla per divenire dei pirati, trovando noiosa la vita piena di comfort della citt\u00e0. Sconfitti da Rufy e usciti dalle grazie di Do Flamingo, i pirati di Bellamy raggiungono Skypiea e l\u00ec Bellamy perde la sua intera ciurma, ma riesce ad impossessarsi di una colonna d'oro che consegna a Do Flamingo, il quale lo fa diventare un suo subordinato\nBellamy.\n, soprannominato , \u00e8 il capitano della ciurma, un giovane pirata arrogante e crudele. Ha sulla testa una taglia di 55 milioni di Berry, poi salita a 195 dopo il salto temporale. Compare per la prima volta a Jaya, dove si imbatte in Nami, Zoro e Rufy mentre stanno cercando informazioni su Skypiea e li deride e umilia, senza che questi reagiscano Scoperto che Montblanc Cricket ha trovato dell'oro, lo attacca ferendo lui, Mashira e Orangutan. Infuriato per ci\u00f2 che \u00e8 stato fatto ai suoi amici, Rufy decide di tornare in citt\u00e0 per dare una lezione a Bellamy e lo sconfigge duramente. In seguito alla sua sconfitta viene punito da Do Flamingo, che lo caccia dalla sua cerchia. Due anni dopo partecipa al Colosseo di Dressrosa, e, una volta eliminato, riceve ordine da Do Flamingo di uccidere Rufy. Tuttavia esita e Do Flamingo d\u00e0 prima ordine a Dellinger di sopprimerlo e poi lo manipola per attaccare Rufy, dal quale viene infine sconfitto. Dopo la sconfitta di Do Flamingo, fugge dall'isola insieme ai compagni di Rufy e si congeda da quest'ultimo. Durante le miniavventure, viene rivelato che Bellamy ha abbandonato la pirateria per dedicarsi alla tintura di merci in un'isola rinomata per tale attivit\u00e0, in particolare di Jolly Roger. Ha mangiato il frutto Paramisha , grazie al quale pu\u00f2 trasformare parti del proprio corpo in molle, ottenendo la capacit\u00e0 di scagliarsi contro l'avversario ed effettuare potenti attacchi. Il suo nome deriva da quello del pirata del '700 Samuel Bellamy. \u00c8 doppiato da Wataru Takagi e Gabriele Calindri e Claudio Beccari (solo episodio 207).\nCirkeys.\n, soprannominato , \u00e8 il vice di Bellamy, con cui condivide pienamente l'ideale della Nuova Era della pirateria. In combattimento impiega un grosso kukuri come arma, ma \u00e8 comunque un pirata di scarso valore, visto la facilit\u00e0 con cui viene atterrato da Barbanera. Dopo la sconfitta della ciurma viene manipolato da Do Flamingo che lo costringe a ferire Bellamy. La sua taglia ammonta a 38 milioni di Berry. \u00c8 doppiato da Y\u016bji Ueda e Gianluca Iacono.\nFamiglia Montblanc.\nMontblanc Noland.\n \u00e8 un uomo che visse quattrocento anni prima dell'inizio della narrazione ed \u00e8 conosciuto come il bugiardo personaggio di una fiaba molto nota nel Mare Settentrionale. Secondo la fiaba, Noland era un esploratore che affermava di aver trovato un'isola piena d'oro, ma quando addirittura il re si mosse per recarsi sul posto, non trov\u00f2 traccia dell'isola e lo fece giustiziare. In realt\u00e0 Noland era approdato su Jaya, dove grazie alle sue conoscenze di botanica aveva aiutato la trib\u00f9 Shandia ad arginare una malattia degli alberi e aveva trovato la citt\u00e0 d'oro di Shandora. Tornato in seguito a Jaya, Noland non si era accorto che una porzione dell'isola era stata sbalzata in cielo dalla corrente Knock Up Stream, e venne per questo ritenuto un bugiardo. Durante i fatti di Dressrosa e Green Bit, Usop e Nico Robin scoprono che nel Regno di Tontatta Noland \u00e8 considerato un eroe: in quanto l'uomo giunse nel regno dei nani e li aiut\u00f2 a combattere contro gli uomini che stavano tentando di distruggere il loro regno. La sua arma era una lunga katana con l'elsa a forma di castagna; con essa \u00e8 riuscito ad uccidere con un solo colpo un enorme serpente della stessa specie che Zoro e Wiper non riescono nemmeno a scalfire. Era anche un esperto botanico e medico essendo riuscito da solo a curare il villaggio degli Shandia dalla febbre del legno. \u00c8 doppiato da H\u014dch\u016b \u014ctsuka e Diego Sabre.\nMontblanc Cricket.\n \u00e8 il capo della coalizione della montagna delle scimmie e discendente di Montblanc Noland, a causa del quale \u00e8 costretto a vivere nell'infamia. Proprio a causa di questo divent\u00f2 un pirata, in quanto cos\u00ec sarebbe riuscito a sfuggire all'onta arrecatagli dal suo antenato. Tuttavia un giorno giunse sull'isola di Jaya e decise di voler cercare la citt\u00e0 d'oro per provare l'innocenza del suo avo, riscattando anche il suo nome, e lasci\u00f2 la sua vecchia ciurma, che non aveva intenzione di aiutarlo. Incontra per la prima volta la ciurma di Cappello di paglia quando questi arrivano nei pressi di casa sua, e li attacca, ma sviene a causa di un'embolia, causatagli dalle troppe immersioni fatte. I pirati gli prestano soccorso e diventano cos\u00ec amici. Rufy riesce infine a trovare la citt\u00e0 d'oro e suona la campana d'oro, la quale viene udita anche da Cricket che, cos\u00ec, ha finalmente la conferma della veridicit\u00e0 delle parole del suo antenato. \u00c8 doppiato da Takashi Taniguchi e Sergio Roman\u00f2.\nCoalizione della montagna delle scimmie.\nLa \u00e8 una flotta di pirati che opera a Jaya, abili ricercatori di tesori sommersi. Inizialmente diffidenti di Rufy e compagni, aiutano in seguito la ciurma di Cappello di paglia a recarsi su Skypiea, ma vengono attaccati da Bellamy. Il capo dell'alleanza \u00e8 Montblac Cricket.\nPopolazione celeste.\nGan Forr.\n, Gan Foll nell'edizione italiana dell'anime, era il dio di Skypiea prima che Ener lo spodestasse. Nobile e premuroso, Gan Forr cerca di porre fine alla guerra quadrisecolare tra Shandia e abitanti del cielo; privato della sua carica, continua ad aiutare chi si trova in pericolo usando il nome di . Interviene quindi per aiutare la ciurma di Cappello di paglia e per salvare Konis e Pagaya dall'ira di Ener. In seguito e sconfitto da Shura e, ripresosi, da Ener. Dopo la sconfitta di Ener sia gli Shandia sia la popolazione celeste lo pregano di riprendere la sua posizione di dio. Nei due anni che seguono da via a una politica di pace e convivenza con gli Shandia. In combattimento ricorre ai Dial e a una lancia; cavalca inoltre , un grosso uccello a pois che ha ingerito il frutto Zoo Zoo Ippo Ippo, che gli permette di trasformarsi in un cavallo alato. \u00c8 doppiato da J\u014dji Yanami e Maurizio Scattorin.\nKonis.\n \u00e8 la figlia di Pagaya e la prima persona che la ciurma di Cappello di paglia incontra dopo essere entrata a Skypiea. \u00c8 una ragazza amichevole, forte, coraggiosa, piena di speranza e si preoccupa del benessere altrui. \u00c8 costretta a tradire la ciurma di Cappello di paglia contro la sua volont\u00e0, ma, non riuscendo a sopportare il peso del tradimento, confessa tutto, pronta ad accettare la punizione di Ener; dalla quale viene salvata in tempo da Rufy. Riappare sulla Going Merry mentre accudisce Sanji e Usop, fulminati da Ener. In seguito riesce a convincere la popolazione celeste a lasciare Angel Island prima che Ener la distrugga. \u00c8 doppiata da Rieko Takahashi e Laura Brambilla.\nPagaya.\n \u00e8 il padre di Konis e un brillante inventore. Aiuta la ciurma di Rufy, nonostante essi siano etichettati come criminali. Dopo la battaglia rimette in funzione il Waver trovato da Nami. \u00c8 doppiato da Mahito \u014cba e Mario Scarabelli.\nEner e suoi seguaci.\nI sacerdoti dell'Upper Yard sono i quattro principali aiutanti di Ener, il dio di Skypiea. Hanno poteri diversi ma sono tutti generati dai Dial. Possono inoltre usare il Mantra, un'abilit\u00e0 innata che permette di prevedere le mosse dell'avversario. Provenienti dall'isola del cielo Bilca, si diressero verso Skypiea dopo averla distrutta e sconfissero l'allora dio Gan Forr. Ener divent\u00f2 cos\u00ec il nuovo dio di Skypiea e nomin\u00f2 i suoi quattro seguaci suoi sacerdoti. Al servizio di Ener vi sono, oltre ai sacerdoti, cinquanta soldati capeggiati da Yama, che formano il suo esercito divino.\nEner.\n, Eneru nell'edizione italiana dell'anime, \u00e8 il dio di Skypiea. Sebbene \"dio\" rappresenti tradizionalmente solo l'appellativo usato per il regnante dell'isola del cielo, Ener lo prende alla lettera, obbligando la popolazione a venerarlo e servirlo. Ha ingerito il frutto Rogia , che gli consente di tramutare il suo corpo in elettricit\u00e0, produrre scariche elettriche e muoversi alla velocit\u00e0 del fulmine. Inoltre \u00e8 in grado di ricorrere al Mantra, il quale, potenziato dalle onde elettromagnetiche prodotte dal suo frutto del diavolo, gli permette di estendere il suo udito a tutta Skypiea e di punire immediatamente chi osa parlare contro di lui. Il suo sogno \u00e8 quello di raggiungere e conquistare il Warth fatato, un territorio che si trova ancora pi\u00f9 in alto dell'Upper Yard, e che si scopre essere la Luna. A questo scopo si fa costruire l'imponente , una nave volante creata con l'oro prelevato dalla citt\u00e0 di Shandora. All'arrivo della ciurma di Cappello di paglia, d\u00e0 inizio a un gioco di sopravvivenza in cui sconfigge Sanji, Usop, Kamakiri e Laki. Quindi si reca nella citt\u00e0 di Shandora per accogliere i sopravvissuti: Gan Forr, Nico Robin, Zoro e Wiper, i quali rifiutano la proposta di partire con lui e vengono sconfitti. Una volta fatta decollare l'Arca Maxim, Ener distrugge Angel Island con il suo potere ampliato da delle nuvole temporalesche create dall'arca, ma l'intervento di Rufy, che lo sconfigge, salva Shandora e tutti gli abitanti del cielo. Come mostrato nelle miniavventure, alla fine Ener riesce a raggiungere il Warth Fatato e qui, dopo aver sistemato i pirati spaziali e aver scoperto l'origine dei popoli di Shandora, Skypiea e Bilca, forma un esercito di robottini pronto alla conquista della Luna. \u00c8 doppiato da Toshiyuki Morikawa da Giorgio Bonino e Sergio Roman\u00f2.\nSatori.\n \u00e8 il responsabile della prova della sfera ed \u00e8 il primo sacerdote a comparire. Mette in difficolt\u00e0 Rufy e Sanji con il suo Mantra e degli Dial Impact posizionati sotto ai guanti. Satori pu\u00f2 creare, con degli appositi Dial, sfere che hanno diversi effetti, dall'esplosione all'uscita di un fiore; unendole d\u00e0 luogo al suo attacco pi\u00f9 potente, un drago di sfere esplosive. Viene infine immobilizzato da Rufy e finito da Sanji con un poderoso calcio. Satori ha inoltre due fratelli gemelli che fanno parte dell'esercito divino, che vengono sconfitti da Nami e Gan Forr. \u00c8 doppiato da Yasuhiro Takato e Riccardo Peroni.\nGedatsu.\n \u00e8 il supervisore della prova della palude. \u00c8 un uomo molto bislacco, e molto spesso si comporta in maniera assurda senza rendersene conto. Usa dei Dial per emettere dalle mani delle particolari nubi in grado di intrappolare l'avversario e ha ai piedi dei Milky Dial per volare. Inoltre pu\u00f2 servirsi del Jet Dial, per dare una spinta enorme al suo pugno. Viene sconfitto da Chopper, il quale, togliendogli un Milky Dial dal piede, lo rende incapace di volare e lo fa rimanere intrappolato nella sua stessa palude. Successivamente, come viene mostrato nelle miniavventure, cade da Skypiea e finisce nell'oasi di Yuba ad Alabasta. Nel Mare Blu si rende utile aiutando a rimettere a posto l'oasi e costruendo una sorgente termale che verr\u00e0 a visitare anche la principessa Nefertari Bibi. \u00c8 doppiato da Masaya Takatsuka e Sergio Roman\u00f2.\nShura.\n \u00e8 il supervisore alla prova della corda, un posto nella foresta dell'Upper Yard dove sono tesi centinaia di fili invisibili che immobilizzano chi ci si avventura. La sua arma \u00e8 una lancia con al suo interno un Dial riscaldatore che la rende incandescente, chiamata . Inoltre, Shura \u00e8 solito cavalcare , un grosso uccello rosso in grado di sputare fuoco grazie ad un Dial riscaldatore inserito nel becco. Shura sconfigge Chopper e Gan Forr, ma viene sopraffatto da Wiper con l'uso del Dial Reject. \u00c8 doppiato da Shin'ichir\u014d \u014cta e Marcello Cortese.\nOhm.\n \u00e8 il responsabile della prova del ferro, che si svolge in un'arena con dei pulsanti nascosti nel terreno che fanno scattare una serie di trappole. Si lamenta sempre del fatto che gli esseri umani, pur sapendo di avere un'esistenza limitata, cerchino in continuazione la felicit\u00e0, vivendo atroci sofferenze, e crede che uccidendoli possa salvarli, in quanto chi \u00e8 morto non ha desideri n\u00e9 problemi. Ohm maneggia una spada fatta di una nuvola ferrosa, con un Dial nell'impugnatura che permette di allungarla e deformarla per colpire i nemici anche a distanza. \u00c8 accompagnato da , un grosso cane addestrato a stare in piedi su due zampe; \u00e8 molto fedele a Ohm, che gli ha insegnato le arti marziali, per\u00f2 \u00e8 decisamente tonto e obbedisce a chiunque, tendenzialmente al pi\u00f9 forte. Dopo aver sconfitto Chopper, Ohm si chiude in una gabbia di fil di ferro insieme a Gan Forr, alcuni Shandia, il serpente gigante Nola, alcuni soldati dell'esercito divino e Zoro, che lo sconfigge dopo un accanito combattimento. \u00c8 doppiato da Eiji Takemoto e Alberto Olivero.\nYama.\n \u00e8 il capo dell'esercito divino fedele ad Ener. Ha un'elevata forza fisica e, nonostante la sua mole, un'incredibile agilit\u00e0. Possiede inoltre una cintura con dieci Axe Dial, chiamata , che, usata in combinazione con la sua mole, pu\u00f2 contemporaneamente schiacciare e tagliare i suoi nemici. D\u00e0 prova della sua forza sconfiggendo il guerriero shandia Genbo, venendo per\u00f2 battuto poco dopo da Nico Robin, furiosa perch\u00e9 durante il loro combattimento Yama aveva deliberatamente danneggiato delle antichissime rovine. \u00c8 doppiato da Hidenari Ugaki e Cesare Rasini.\nShandia.\nGli sono una trib\u00f9 che vive nei pressi di Skypiea. Come gli abitanti di Skypea possiedono delle piccole ali sulla schiena, caratteristica che avevano ben prima di arrivare in cielo. Quattrocento anni prima della narrazione gli Shandia abitavano sull'isola di Jaya, proteggendo Shandora, la citt\u00e0 d'oro, dagli stranieri. Erano una delle culture pi\u00f9 rilevanti della Rotta Maggiore, ma durante il secolo vuoto furono invasi dai venti regni, poich\u00e9 essi custodivano un Poignee Griffe. Riuscirono a respingere gli invasori, ma il loro regno fin\u00ec in rovina e rimase in vita soltanto una piccola trib\u00f9. Un giorno vennero colpiti da un'epidemia degli alberi che uccise molti di loro, ma vennero salvati da Montblanc Noland. Qualche anno dopo, a causa della Knock Up Stream, essi vennero scagliati insieme ad una parte dell'isola nei mari del cielo, dove iniziarono un conflitto con gli abitanti di Skypiea per il possesso dell'Upper Yard, cio\u00e8 la parte di Jaya giunta in cielo.\nWiper.\n, discendente di Calgara, \u00e8 il guerriero pi\u00f9 potente degli Shandia. Il suo sogno \u00e8 riuscire a eliminare Ener e riprendere possesso dell'Upper Yard. \u00c8 molto impulsivo, orgoglioso e di indole aggressiva. Le sue armi sono un bazooka e un Dial Reject, specie estinta di Dial con la stessa funzione di un Dial Impact, ma che risulta essere dieci volte pi\u00f9 potente e che danneggia severamente chi lo usa, tanto che se non si \u00e8 molto resistenti si muore dopo averlo usato un paio di volte. \u00c8 l'uomo che la ciurma di Cappello di paglia incontra al loro arrivo nel cielo, coperto da una maschera, e che viene allontanato da Gan Forr. In seguito, lui e i suoi uomini attaccano l'Upper Yard e Wiper sconfigge Shura. Durante lo scontro alle rovine di Shandora, riesce praticamente ad uccidere Ener, che per\u00f2 poi si rianima grazie ai poteri del suo frutto e lo fulmina facendolo svenire. Dopo essere rinvenuto e aver appreso le motivazioni di Rufy, Wiper aiuta ad inclinare il Giant Jack per permettere al giovane di raggiungere Ener. Nelle miniavventure si scopre che due anni dopo \u00e8 diventato il capitano delle guardie di Gan Forr. \u00c8 doppiato da Masaki Aizawa e Gabriele Calindri.\nAisa.\n \u00e8 una bambina Shandia con il dono del Mantra. Molto legata a Laki, vorrebbe diventare una potente guerriera come gli altri Shandia, ma spesso \u00e8 spaventata da Wiper a causa della sua irruenza. \u00c8 lei a rivelare alla sua trib\u00f9 la sconfitta di Satori e Gan Forr, dato che col Mantra riesce a percepire le loro voci che svaniscono. In seguito, per cercare di fermare le violenze, si reca nell'Upper Yard e l\u00ec incontra la ciurma di Cappello di paglia; nonostante inizialmente sia diffidente, fa amicizia con loro e aiuta anche Rufy a trovare Ener. Il suo nome deriva dallo smergo. \u00c8 doppiata da Masami Suzuki e Sabrina Bonfitto.\nCalgara.\n era il pi\u00f9 forte combattente degli Shandia quattrocento anni prima dell'inizio della narrazione e l'antenato di Wiper. In passato difendeva il suo villaggio dall'assalto di tutti i pirati che passavano per la sua isola, depredandoli a sua volta. Di primo impatto irascibile e scontroso, si rivela una persona onesta e leale, stringendo una profonda amicizia con Montblanc Noland, il quale era riuscito a limitare l'espandersi della malattia degli alberi che stava decimando la sua popolazione. Quando l'Upper Yard venne mandato nel cielo, Calgara cadde nel tentativo di salvare la sua patria dall'invasione della popolazione celeste. Combatteva con una lancia e possedeva una grande forza fisica. In alcune occasioni utilizzava un'enorme palla di ferro legata ad una catena per affondare le navi nemiche. \u00c8 doppiato da Hidekatsu Shibata e Riccardo Lombardo.\nLongring Longland.\nTonjit.\n \u00e8 un anziano nomade che vive a Longring Longland. \u00c8 una persona molto gentile e semplice, che rimase intrappolata per dieci anni su un paio di trampoli fatti di canne di bamboo alte diverse centinaia di metri, perdendo cos\u00ec il traino della sua trib\u00f9 che nel frattempo si era spostata su un'altra isola dell'arcipelago approfittando della bassa marea. Quando i protagonisti giungono sull'isola, Rufy viene spaventato dai due bamboo e li spezza con un calcio, facendo cadere Tonjit a terra. La sua cavalla, Shelly, viene catturata da Foxy, ma viene in seguito liberata da Rufy durante il Davy Back Fight. Tonjit riesce in seguito ad attraversare il mare cavalcando Shelly grazie all'ammiraglio Aokiji, che ghiaccia tutto il mare dell'arcipelago di Longring Longland. Negli episodi filler dell'anime, Tonjit si presta anche come giudice ad una prova ed infine raggiunge la sua famiglia grazie a suo nipote e alla sua talpa, e non grazie ad Aokiji. \u00c8 doppiato da Naoki Tatsuta e Maurizio Scattorin.\nCiurma di Foxy.\nLa \u00e8 un gruppo di pirati specializzato nel , una competizione fra pirati in tre match dove si mettono in palio i componenti delle due ciurme. Foxy, il capitano della ciurma, ha vinto 920 volte, ottenendo 499 sottoposti; i componenti della ciurma gli sono tutti fedeli e orgogliosi di esserne entrati a far parte. Giunto a Longring Longland, Foxy spara a Sherry, la cavalla di Tonjit, per impossessarsene, facendo andare su tutte le furie Rufy che accetta di sfidarlo al Davy Back Fight. Dopo aver perso e ripreso Chopper nei primi due match, la ciurma di Cappello di paglia esce vincitrice quando Rufy sconfigge Foxy nella terza sfida. Invece di prendere un membro della ciurma rivale, Rufy decide di sottrarre la loro bandiera pirata e di sostituirla con una nuova disegnata piuttosto malamente da lui. Nell'anime il Davy Back Fight \u00e8 stato allungato e alcuni match modificati. Da ultimo Rufy sconfigge Foxy e riprende Robin e Chopper insieme a 497 dei 499 subordinati di Foxy e alla sua bandiera; quindi libera i nuovi componenti della ciurma nemica appena ottenuti, che si mettono a inseguire il loro vecchio capitano.\nFoxy.\n, detto , \u00e8 il capitano della ciurma. Sulla sua testa pende una taglia di 24 milioni di Berry. Nonostante si mostri sempre sicuro di s\u00e9, si preoccupa eccessivamente per le opinioni che gli altri hanno su di lui, tanto che per un semplice insulto da parte di un nemico ha sempre un'improvvisa depressione. Sfida con la sua ciurma i pirati di Cappello di paglia al Davy Back Fight, ma, nonostante le sue scorrettezze, viene sconfitto. Nell'anime ricompare in seguito due volte: prima poco dopo il Davy Back Fight per cercare di riconquistare la sua ciurma e vendicarsi di Rufy; poi, dopo gli eventi di Thriller Bark, a Spa Island, un'isola di villeggiatura dove cerca di rubare a una bambina gli appunti che suo padre ha scritto su come creare una speciale gemma. Foxy ha mangiato il frutto Paramisha ; ci\u00f2 gli permette di emettere dalle mani un raggio ad anelli, che rallenta per trenta secondi ogni corpo che ne viene investito. Inoltre, se una persona colpita dal raggio riceve dei colpi, li accusa tutti insieme allo scadere del tempo. \u00c8 doppiato da Bin Shimada e Giorgio Bonino.\nWater Seven.\nGalley-La Company.\nLa , Galley Company nell'edizione italiana dell'anime, \u00e8 un'organizzazione che riunisce tutti i carpentieri dell'isola di Water Seven. Precedentemente alla sua creazione, a Water Seven si trovavano sette compagnie. L'economia dell'isola era carente, a causa degli scarsi collegamenti, e la grande concorrenza non aiutava. La costruzione del treno marino, per\u00f2, permise un maggiore volume di scambi e la stessa Water Seven conobbe una nuova rinascita commerciale ed economica. Il suo capo, Iceburg, diventato poi anche sindaco della citt\u00e0, inizi\u00f2 a lavorare per un'unione fra le compagnie e, grazie alle sue capacit\u00e0 di mediazione, riusc\u00ec nel suo intento. Sorse cos\u00ec la Galley-La Company, diventata poi il fornitore ufficiale del Governo mondiale per quanto riguarda le navi. All'interno della compagnia si infiltrano tuttavia tre agenti del CP9, Rob Lucci, Kaku e Califa, inviati dallo stesso Governo per recuperare i progetti dell'Arma ancestrale Pluton, che si presumeva fossero custoditi da Iceburg, allievo di Tom, loro precedente possessore.\nIceburg.\n, Iceberg nell'edizione italiana dell'anime, \u00e8 il sindaco della citt\u00e0 di Water Seven e il presidente della Galley-La Company. Uomo serio e integerrimo, \u00e8 molto amato dagli abitanti di Water Seven e dai suoi dipendenti. Iceburg era, insieme a Cutty Flam, un allievo del brillante carpentiere Tom e viveva insieme a questi ultimi e a Kokoro. Prima di venire accusato tramite una cospirazione del CP5 e condotto a Enies Lobby, Tom lasci\u00f2 i progetti di Pluton ad Iceburg. Egli decise poi di affidarli a Cutty Flam che, dopo essere creduto morto da tutti, era diventato un cyborg chiamato Franky. Otto anni dopo, il CP9, attraverso tre infiltrati e Nico Robin, esegue un attentato ai suoi danni al fine di rubargli i progetti, ma \u00e8 salvato da Chopper. Iceburg ripara quindi il secondo treno del mare, il Rocket Man, per consentire a Rufy, Zoro, Nami e Chopper di raggiungere il resto della ciurma a Enies Lobby; sistema inoltre la \"Going Merry\" per permetterle il suo ultimo viaggio in aiuto della ciurma. Dopo la sconfitta del CP9, lui e alcuni membri della Galley-La aiutano Franky a costruire la \"Thousand Sunny\"; proprio Iceburg d\u00e0 il nome alla nuova nave della ciurma di Cappello di paglia. \u00c8 doppiato da Iz\u014d Oikawa e Marco Balbi.\nFranky Family.\n \u00e8 un gruppo di smantellatori di navi che operano a Water Seven ed il loro capo \u00e8 Franky. I membri dell'organizzazione sono tutti uomini che desideravano lavorare alla Galley-La Company come carpentieri ma non furono ammessi, riducendosi a compiere azioni illegali; Franky li raccolse, dando loro un lavoro e un posto dove dormire. Per arrotondare gli introiti, i membri della Franky Family compiono talvolta piccoli furti o agiscono come cacciatori di taglie. All'arrivo della ciurma di Cappello di paglia a Water Seven, rubano a Usop 200 milioni di Berry che Franky usa per comprare il legno dell'Albero Adam e, per vendetta, Rufy, Zoro, Sanji e Chopper distruggono la loro base e li sconfiggono tutti. Tuttavia, quando Franky viene catturato dal CP9 per estorcergli i progetti di Pluton, si coalizzano con Rufy e la sua ciurma per cercare di liberarlo. Tornati a Water Seven, i membri della Franky Family convincono la ciurma di Cappello di paglia ad accettare Franky come carpentiere. In seguito, vengono convocati in massa alla Galley-La Company in vista di un colloquio di lavoro, per assumerli e smaltirli nei vari settori della compagnia.\nZambai.\n \u00e8 il leader della Franky Family in assenza di Franky. Era uno dei criminali pi\u00f9 temuti dei bassifondi e dopo essersi scontrato ed essere stato sconfitto da Franky, si un\u00ec a lui insieme ai suoi sottoposti, diventando uno smantellatore. \u00c8 uno dei membri pi\u00f9 abili a combattere ed \u00e8 armato con un bazooka e una katana. Appare per la prima volta, capeggiando alcuni sottoposti, mentre assalta la \"Going Merry\", saputo dello sbarco della ciurma di Cappello di paglia a Water Seven, e desideroso di impossessarsi della taglia che pende sulla testa di alcuni di loro. Durante la missione di salvataggio ad Enies Lobby aiuta Rufy e la sua ciurma ad abbattere i marine per raggiungere i membri del CP9 alla Torre di Giustizia e trattiene il giudice Baskerville insieme ai suoi quattro sottoposti. \u00c8 doppiato da Kenta Miyake e Claudio Ridolfo.\nMozu e Kiwi.\n, conosciute come le a causa del loro taglio di capelli, sono due giovani ragazze molto simili tra loro che accompagnano Franky ovunque ed imitano i suoi movimenti; entrambe hanno un lungo naso. A Enies Lobby dimostrano di essere delle brave spadaccine combattendo contro Karsee insieme a Pauly, Peepley Lulu, Tilestone e la Franky Family. Aiutano poi la ciurma di Cappello di paglia a raggiungere la Torre della Giustizia. Come mostrato nelle miniavventure, due anni dopo gli eventi di Enies Lobby diventano delle bariste a Water Seven. I loro nomi provengono dall'averla testaditoro (in giapponese \"mozu\") e dal kiwi. Sono doppiate rispettivamente da Miki Fukui e Yuka Shioyama e in italiano da Laura Brambilla e Gea Riva.\nAbitanti di Water Seven.\nTom.\n \u00e8 un uomo-pesce di tipo pesce scatola cornuto, noto per essere un leggendario carpentiere. Nato sull'isola degli uomini-pesce, decide poi di andare a vivere a Water Seven insieme a Kokoro, e prende con s\u00e9 due allievi, Iceburg e Cutty Flam. Orgoglioso ma gentile, Tom non discrimina gli umani e accetta di costruire navi per chiunque, anche per i pirati. Fra le altre, costru\u00ec anche la nave di Gol D. Roger, la \"Oro Jackson\", e questo suo coinvolgimento gli procur\u00f2 una condanna da parte del Governo mondiale. A causa del suo contemporaneo impiego nella costruzione del Treno del mare, il giudice decise di sospendere il giudizio e concesse a Tom dieci anni per portare a termine i lavori, durante i quali crea il , un prototipo non funzionante in quanto ingovernabile, e il Puffing Tom. Tuttavia, Tom era anche il proprietario dei progetti di Pluton, dei quali il Governo mondiale era da tempo in cerca, e per ottenerli mand\u00f2 l'agente Spandam a incastrare Tom, facendolo cos\u00ec condannare nuovamente. Venne quindi condotto a Enies Lobby dove fu giustiziato, non prima per\u00f2 di aver ceduto i progetti al suo allievo Iceburg. \u00c8 doppiato da Yasuo Muramatsu e Pietro Ubaldi.\nKokoro.\n \u00e8 la bigliettaia del Puffing Tom e vive presso la stazione del treno a poca distanza da Water Seven. \u00c8 una sirena icefish. Originariamente era stata concepita dall'autore come un uomo. Un tempo era la segretaria di Tom e per questo una figura materna per Cutty Flam e Iceburg. \u00c8 lei a svelare alla ciurma di Cappello di paglia, alla Franky Family e alla Galley-La Company che esiste un altro Treno del mare, il Rocket Man e a guidarli verso Enies Lobby per salvare Nico Robin e Franky. In seguito, salva Zoro, Nami, Sogeking, Sanji e Chopper dall'inondazione formatasi nel tunnel sotto il Ponte dell'Esitazione a causa di Rob Lucci. \u00c8 doppiata da Ako Mayama e in italiano da Caterina Rochira.\nChimney.\n \u00e8 l'iperattiva nipote di Kokoro, che accompagna in lungo e in largo nei suoi viaggi. Il suo animaletto domestico, da cui non si separa mai, \u00e8 , . \u00c8 Chimney a scoprire il passaggio segreto nella Torre di Giustizia ad Enies Lobby e salvare Rufy mentre annegava per raggiungere Spandam. \u00c8 doppiata da Chiwa Sait\u014d e Marisa Della Pasqua.\nThriller Bark.\nPirati Rolling.\nI sono una ciurma che compare a Thriller Bark; in tale occasione vengono aiutati dalla ciurma di Cappello di paglia a recuperare le loro ombre, sottratte in precedenza da Gekko Moria per creare degli zombie alle sue dipendenze. Sono in viaggio dal Nuovo Mondo verso la prima met\u00e0 della Rotta Maggiore.\nCharlotte Laura.\n \u00e8 il capitano dei pirati Rolling nonch\u00e9 la ventitreesima figlia di Big Mom. Ha l'abitudine di chiedere a chiunque di sposarla; questo aspetto \u00e8 motivo del suo soprannome, . Tuttavia, \u00e8 una donna d'onore e non esita a mettere a repentaglio la propria vita per proteggere i suoi alleati. Non volendo che la madre la destinasse a un matrimonio politico con Loki, principe di Erbaf, decise di abbandonarla per cercarsi un marito da sola. Prima della sua fuga ricopriva il ruolo di di Tottoland. Tre anni prima dell'inizio della storia, giunse a Thriller Bark dove le fu rubata l'ombra da Moria insieme a quelle dei suoi sottoposti, con la quale \u00e8 stato creato uno zombie femminile con corpo da facocero chiamata anch'essa Laura. Per evitare di morire, pass\u00f2 gli anni seguenti nascondendosi nel bosco per evitare la luce solare e, durante questo tempo, scopr\u00ec che, catturando le ombre degli zombie purificati, si potevano inserire nei corpi delle persone per dotarle di nuove abilit\u00e0. Aiuta cos\u00ec Rufy a diventare Nightmare Rufy. Dopo la sconfitta di Moria, consegna a Nami una Vivre Card per farla giungere a sua madre nel Nuovo Mondo. Ricompare due anni dopo nelle miniavventure, nelle quali si ricongiunge con la sorella e col padre Pound, e sposa Gotti, membro dei pirati Firetank. \u00c8 doppiata da Aya Hisakawa e in italiano da Rosa Leo Servidio e Jenny De Cesarei.\nFratelli Risky.\nI sono il braccio destro di Laura e due persone molto generose e riconoscenti. Presentano caratteristiche fisiche diametralmente opposte: uno \u00e8 basso e tozzo e indossa un copricapo blu che gli nasconde parte del volto, mentre l'altro ha un fisico molto magro e porta i capelli acconciati in un'ampia chioma. Con le loro ombre, Moria ha creato una coppia di zombie scoiattoli. Quando Orso Bartholomew causa lo svenimento dei presenti, essi e Brook sono gli unici ad assistere al confronto tra Zoro e il membro della Flotta dei Sette e, al risveglio dei pirati di Rufy, vorrebbero raccontare ci\u00f2 che \u00e8 successo ma vengono fermati da Sanji che, ascoltato il racconto, proibisce loro di riferirlo agli altri. Sono doppiati da Y\u016bsuke Numata e Tamotsu Nishiwaki e in italiano da Diego Sabre e Matteo Zanotti.\nPirati Rumbar.\nI erano una ciurma pirata attiva circa cinquant'anni prima dell'inizio della storia e della quale faceva parte Brook. Era una ciurma allegra e felice che prendeva il nome dalla passione dei suoi componenti per la musica.\nCalico Yooki.\n era il capitano della ciurma, una persona cordiale che amava divertirsi. Viene menzionato per la prima volta da Crocus, che spiega che aveva lasciato Lovoon presso la Reverse Mountain, promettendole di tornare a prenderla. Per una malattia che il medico di bordo non riusc\u00ec a curare fu costretto ad abbandonare la Rotta Maggiore, nominando Brook come nuovo capitano. \u00c8 doppiato da Yasunori Masutani e Paolo Sesana.\nLovoon.\n, Lovon nell'edizione italiana dell'anime, \u00e8 una gigantesca balena proveniente dal Mare Occidentale, affezionatasi ai pirati Rumbar. Arrivati per\u00f2 presso la Reverse Mountain, si resero conto che per un cucciolo come Lovoon un viaggio del genere sarebbe stato troppo pericoloso e lo lasciarono presso il faro con Crocus, promettendogli che sarebbero tornati in futuro. Crocus scopr\u00ec in seguito che la ciurma aveva abbandonato la Rotta Maggiore e cerc\u00f2 di spiegare a Lovoon che non sarebbero pi\u00f9 tornati, ma la balena non volle capire ed inizi\u00f2 a sbattere la testa contro la scogliera, procurandosi grosse ferite. Quando i protagonisti arrivano presso la Reverse Mountain, Rufy ingaggia un combattimento con Lovoon, che decide poi di interrompere e gli promette che continuer\u00e0 dopo aver viaggiato per tutta la Rotta Maggiore. A suggellare la sua promessa, disegna poi sulla testa della balena il suo jolly roger, dicendogli di non sbattere pi\u00f9 la testa contro la scogliera per fare in modo che non si cancelli. In seguito Brook entra nella ciurma di Rufy proprio con lo scopo di finire il giro del mondo per arrivare a Lovoon. \u00c8 doppiato da Yasunori Masutani.\nIsole Sabaody.\nTobiuo Riders.\nI sono un gruppo di malavitosi e sequestratori a scopo di estorsione che operano soprattutto nella zona tra la Linea Rossa e le Isole Sabaody. Cavalcano degli enormi pesci volanti, ma possono volare solo per cinque minuti, dato che poi i pesci necessitano di tornare in acqua. Per respirare sott'acqua dispongono di speciali mute, fornite di una sfera trasparente sulla testa. Vengono affrontati e battuti dalla ciurma di Cappello di paglia, recatasi al loro quartier generale per salvare Hacchan su richiesta di Kayme. Dopo la sconfitta e la distruzione di gran parte della loro base, si alleano con essi. In seguito alle loro malefatte, decidono di cambiare nome in . Dopo che Kayme viene rapita dalla banda degli Hound Pets, Sanji decide di chiamarli alle Isole Sabaody per farsi aiutare a ritrovare la loro amica. Dopo aver compiuto la loro missione, decidono di stare a guardia della Thousand Sunny fin quando Rufy ed i suoi compagni non ritornano dai due anni di allenamento.\nDuval.\n \u00e8 il leader dei Tobiuo Riders. A causa della maschera che indossa, simile a un elmo medievale, \u00e8 soprannominato . Combatte utilizzando una pistola simile ad una gatling che spara diversi arpioni con la punta intrisa di veleno. All'inizio prova una forte avversione nei confronti di Sanji, poich\u00e9 il ritratto della taglia di quest'ultimo \u00e8 identico al suo viso e per questo \u00e8 stato perseguitato dalla Marina e dai cacciatori di taglie. Affronta quindi Sanji in un duello e questi rimodella completamente la faccia di Duval con un calcio, rendendolo un uomo affascinante. Duval \u00e8 l'unico membro dei Tobiuo Riders a cavalcare un grosso bisonte acquatico chiamato , che direziona tramite un casco con due manubri sulla testa dell'animale. Solo nell'anime, durante la fuga dalla Marina a Sabaody, Franky modifica la sella di Motobaro, aggiungendoci una sorta di motore che lo rende veloce almeno quanto i pesci volanti degli altri Tobiuo Riders. \u00c8 doppiato da Toshihiko Seki e Simone D'Andrea.\nUndici Supernove.\nLe sono un gruppo di pirati della nuova generazione che, giunti alle isole Sabaody, hanno sulla testa una taglia superiore ai cento milioni avendo attirato l'attenzione del Governo mondiale ed essendo sfuggiti pi\u00f9 volte alla cattura. Dopo essersi fatti un nome anche nel Nuovo Mondo questi pirati, assieme a Marshall D. Teach, sono divenuti noti come ; inoltre, in conseguenza delle vicende di cui sono stati protagonisti, le taglie di molti di loro sono aumentate vertiginosamente. Fanno parte del gruppo anche Monkey D. Rufy, Roronoa Zoro e Trafalgar Law.\nBasil Hawkins.\n proviene dal Mare Settentrionale ed \u00e8 il capitano dei . Inizialmente la sua taglia ammonta a 249 milioni, ma dopo il salto temporale sale a 320 milioni. Crede nel destino e sembra avere una sorta di consapevolezza riguardo al proprio futuro e a quello degli altri, dando inoltre percentuali su fatti ancora da verificarsi usando le sue carte (simili ai tarocchi): probabilmente per questo \u00e8 soprannominato . La sua arma \u00e8 un lungo spadone dall'elsa ovale simile al volto di bambola; grazie invece ai poteri del frutto Paramisha pu\u00f2 generare delle bambole vud\u00f9 in paglia con cui trasferire i colpi subiti da lui stesso o da altre persone ad altri soggetti un numero limitato di volte nonch\u00e9 generare enormi figure demoniache fatte di paglia e chiodi; pare inoltre che con le sue carte possa potenziare i poteri del frutto. Alle Sabaody affronta l'ammiraglio Kizaru, che dopo l'iniziale fuga dei pirati di Rufy lo sconfigge, ma in seguito lo si rivede sull'isola di Foodvalten dove ha la meglio su Barbabruna, a cui fa perdere l'utilizzo delle gambe. Due anni dopo stringe un'alleanza con Eustass Kidd e Scratchmen Apoo allo scopo di abbattere Shanks, ma la loro riunione viene interrotta da Kaido: mentre Kidd viene sconfitto, Hawkins e Apoo decidono di unirsi all'Imperatore. In seguito ricompare nel Paese di Wa dove affronta Rufy e Law. Il suo cognome deriva dall'ammiraglio inglese del XVI secolo John Hawkins, mentre il suo nome da Basil Ringrose, medico di bordo del XVII secolo. \u00c8 doppiato da Shigenori S\u014dya e Dario Oppido e Maurizio Trombini.\nCapone Bege.\n \u00e8 il capitano e \"Padrino\" dei , una banda che richiama negli atteggiamenti e nel vestiario un'organizzazione mafiosa. Possiede i poteri del frutto Paramisha , che gli ha conferito la capacit\u00e0 di diventare un fortino umano: dal suo corpo infatti si aprono ponti levatoi, escono reggimenti di fanteria a cavallo e minuscole persone sparano da cannoni; i colpi, i cavalli, le palle di cannone e gli uomini, quando raggiungono una certa distanza dal suo corpo, diventano di dimensioni normali. Capone ha la capacit\u00e0 di far entrare dentro il suo corpo altre persone e pu\u00f2 anche materializzarsi all'interno di esso per conferire con i soggetti gi\u00e0 presenti all'interno. Nativo del mare Occidentale, in passato era il capo di una delle cinque famiglie criminali che controllano la zona, ma divenne un pirata dopo aver eliminato tutti i suoi rivali. Giunto all'arcipelago Sabaody neutralizza alcuni marines giunti per arrestarlo, per poi assistere da lontano alla battaglia di Marineford. Durante i due anni successivi sposa Charlotte Chiffon, figlia di Big Mom, diventando cos\u00ec un subordinato dell'Imperatrice: questa lo incarica di rapire Sanji per farlo sposare con sua figlia Pudding, in base a un'accordo preso con la famiglia del cuoco. Portatolo a Tottoland, qui Bege si allea con Rufy, giunto per salvare il compagno, per eliminare Big Mom: nonostante le varie precauzioni e la partecipazione di Caesar Clown, Jinbe e alcuni membri della ciurma di Rufy il piano fallisce, costringendo i cospiratori alla fuga. Riuscito a fuggire, aiuta sua moglie a ricongiungersi con la gemella Laura. Alla sua prima apparizione possiede una taglia che ammonta a 138 milioni di Berry; salita a 300 milioni nella seconda parte della storia e a 350 dopo gli avvenimenti di Tottoland. Il suo cognome deriva dal criminale Al Capone, mentre il suo nome deriva dal corsaro William Le Sauvage. \u00c8 doppiato da Naoki Tatsuta e Luca Ghignone.\nEustass Kidd.\n proviene dal Mare Meridionale ed \u00e8 il capitano dei . La sua taglia ammonta inizialmente a 315 milioni, la pi\u00f9 alta delle Supernove, dovuta alle numerose stragi perpetrate da lui e dalla sua ciurma ai danni dei civili; dopo il salto temporale \u00e8 aumentata a 470 milioni. \u00c8 molto orgoglioso e attaccabrighe e, come Rufy, ambisce al titolo di Re dei pirati e a trovare lo One Piece. Possiede i poteri del frutto Paramisha che gli permette di controllare il magnetismo; come rivelato successivamente, possiede anche l'Ambizione del re conquistatore. All'arcipelago Sabaody combatte contro la Marina e i Pacifista a fianco di Law e Rufy mentre dopo il salto temporale si scopre che ha causato alcuni problemi alla ciurma di Big Mom, affondandone due navi e ferendo uno dei Generali dei Dolci per ottenere una cosa che voleva, e che ha affrontato un membro dei pirati del Rosso, perdendo un braccio e sostituendolo con una protesi robotica. In seguito ha stretto un'alleanza con Basil Hawkins e Scratchmen Apoo al fine di rovesciare Shanks; poco dopo che tale alleanza diventa ufficiale, tuttavia, dinanzi ai tre capitani compare Kaido: rifiutando la sua offerta di unirsi a lui, Kidd e Killer vengono sconfitti e catturati, Hawkins decide di allearsi con lui, mentre Apoo si rivela essere gi\u00e0 in precedenza alleato dell'Imperatore. Imprigionato a Udon, nel Paese di Wa, Kidd v'incontra poi Rufy, riuscendo a evadere insieme a Killer, e decide di unire le forze a Rufy e Law per sconfiggere Kaido, intenzionato a vendicarsi delle torture subite da lui e Killer (che ne hanno deformato la personalit\u00e0). Il suo nome deriva da Eustachio il Monaco, un pirata religioso del XIII secolo e dal pirata del XVII secolo William Kidd. \u00c8 doppiato da Daisuke Namikawa e Alessandro Maria D'Errico.\nJewelry Bonney.\n proviene dal Mare Meridionale ed \u00e8 il capitano dei . La sua taglia ammonta a 140 milioni. \u00c8 soprannominata , a causa del suo appetito pantagruelico che per\u00f2 non le impedisce di avere una fisionomia sinuosa, e ha il potere di cambiare l'et\u00e0 sua e di altre persone. All'arcipelago Sabaody impedisce a Zoro di attaccare il drago celeste San Charloss e successivamente affronta alcuni marine, due settimane dopo la battaglia di Marineford viene sconfitta e catturata da Barbanera e successivamente arrestata dall'ammiraglio Akainu riuscendo tuttavia a fuggire. Due anni dopo riesce ad introdursi a Marijoa durante il Reverie. Il suo nome \u00e8 ispirato alla piratessa Anne Bonny. \u00c8 doppiata da Reiko Kiuchi (ep.392-736), Reiko Takagi (ep.888-in poi) e Renata Bertolas.\nKiller.\n proviene dal Mare Meridionale ed \u00e8 un membro dei pirati di Kidd. Insieme a Zoro \u00e8 l'unica Supernova a non essere il capitano di una ciurma; inizialmente la sua taglia ammonta a 162 milioni di Berry ma dopo il salto temporale \u00e8 aumentata a 200 milioni. \u00c8 soprannominato e in battaglia utilizza due lame ricurve simili a falcetti posizionate su un manico rotante; ha il volto celato da un elmo da cui fuoriesce una folta chioma di capelli biondi. All'arcipelago Sabaody combatte prima contro Urouge e poi contro un Pacifista insieme ai suoi compagni; due anni dopo ricompare all'interno del covo di Kidd, dove fa da mediatore tra il suo capitano, Apoo e Hawkins al fine di creare una alleanza. Sconfitto insieme a Kidd da un improvviso incontro con Kaido (mentre Hawkins ne diviene alleato e Apoo si rivela essersi gi\u00e0 alleato in precedenza con l'Imperatore), viene soggiogato al suo volere prendendo il nome di e diventando un sicario al suo servizio, venendo inoltre costretto a mangiare uno Smile difettoso e perdendo cosi la facolt\u00e0 di mostrare espressioni che non siano un sorriso o una risata. Pi\u00f9 avanti gli viene ordinato di uccidere O-Toko, ma viene sconfitto da Zoro e per il fallimento rinchiuso nella prigione di Udon insieme al suo capitano, con cui poi evade, riunendosi alla ciurma e alleandosi con Rufy e Law per sconfiggere Kaido. \u00c8 doppiato da Kenji Hamada e Matteo Zanotti e Alessandro Messina.\nScratchmen Apoo.\n, soprannominato , proviene dalla Rotta Maggiore e appartiene alla trib\u00f9 Braccialunghe; \u00e8 il capitano dei . La sua taglia ammonta inizialmente a 198 milioni di Berry, ma durante i due anni intercorrenti tra la prima e la seconda parte della narrazione, aumenta a 350 milioni. Possiede i poteri del frutto Paramisha , che gli dona la capacit\u00e0 di trasformare il suo corpo in alcuni strumenti musicali con i quali pu\u00f2 produrre suoni che possono essere utilizzati per sferrare degli attacchi distruttivi e praticamente inevitabili, a patto che quei suoni vengono ascoltati: se l'avversario protegge le proprie orecchie dai suoi suoni, gli attacchi non vanno a segno. Compare per la prima volta in una locanda alle isole Sabaody dove comincia una violenta rissa con Eustass Kidd; in seguito viene messo fuori gioco dall'ammiraglio Kizaru. Dopo essere entrato nel Nuovo Mondo, nel corso dei due anni che separano la prima e la seconda met\u00e0 della storia, tenta di attaccare il territorio di Big Mom (come fanno le altre Supernove Kidd, Capone Bege e Urouge), venendo respinto, e diviene un alleato di Kaido; in seguito, decide si siglare un'alleanza con Kidd e Basil Hawkins per sconfiggere Shanks il Rosso, ma tali trattative vengono interrotte dall'improvvisa apparizione dello stesso Kaido, che fa sfumare i progetti, poich\u00e9 l'Imperatore sconfigge e cattura Kidd e Killer e costringe anche Hawkins ad allearsi con lui. Nel corso della battaglia di Onigashima, Queen gli affida l'antidoto a uno dei suoi virus, facendolo inseguire da tutti i presenti sull'isola, venendo infine sconfitto da Zoro. Il suo nome deriva dal pirata cinese del XIX secolo Chui A-poo. \u00c8 doppiato da Mitsuaki Madono e in italiano da Francesco Orlando e Paolo Marchese (ep. 474+).\nUrouge.\n proviene da un'isola nel cielo ed \u00e8 il capitano dei . \u00c8 soprannominato e la sua taglia ammonta a 108 milioni di Berry. Combatte utilizzando un enorme pilastro esagonale d'acciaio. Durante lo scontro con l'ammiraglio Kizaru e uno dei Pacifista aumenta pi\u00f9 del doppio le misure del proprio corpo e della sua massa muscolare, grazie al potere del suo frutto del diavolo. Non riesce, comunque, a tenergli testa e viene infine sconfitto dall'ammiraglio. Due anni dopo s'infiltra con la sua ciurma nel territorio di Big Mom, riuscendo a sconfiggere uno dei suoi comandanti, Snack, venendo per\u00f2 infine battuto da un altro comandante, Cracker. Dopo i fatti di Dressrosa ricompare sull'isola nel cielo Baron Terminal mentre si riposa dal duro scontro e assiste ad un tentativo di suicidio di Kaido. Il suo nome deriva da pirata ottomano del XVI secolo Oru\u00e7 Reis. \u00c8 doppiato da Taiten Kusunoki e Sergio Roman\u00f2 (1\u00aa apparizione), Alessandro Maria D'errico e Dario Oppido.\nX Drake.\n, nativo del Mare Settentrionale, \u00e8 un contrammiraglio della Marina e comandante della divisione segreta SWORD: in quanto tale agisce sotto copertura nel mondo dei pirati e, quale capitano dei , \u00e8 soprannominato ; alla sua prima apparizione ha una taglia di 222 milioni di Berry. Suo padre era un ufficiale della Marina: Drake lo ammirava molto e desiderava diventare come lui, ma in seguito divenne un pirata e inizi\u00f2 a maltrattare il figlio. Tredici anni prima dell'inizio della storia si rec\u00f2 con la ciurma del padre sull'isola Minion per prepararsi allo scambio con la Marina del frutto Ope Ope: dopo l'approdo di Donquijote Do Flamingo sull'isola e il successivo imprigionamento di parte della stessa per mezzo della \"gabbia per uccelli\", Drake si ritrov\u00f2 all'esterno della barriera di fili e decise di fuggire invece che aiutare i suoi compagni; durante la fuga venne preso in custodia dalla Marina e in seguito si arruol\u00f2 e raggiunse il grado di contrammiraglio, salvo poi darsi apparentemente alla pirateria. Appare per la prima volta all'arcipelago Sabaody, dove \u00e8 sbaragliato da Kizaru. Dopo essere entrato nel Nuovo Mondo, entra in contatto con i pirati delle Cento Bestie, infiltrandosi nelle fila di Kaido e raggiungendo anche una posizione di spicco tra i Sei Compagni Volanti: come tale, durante le miniavventure di Caribou, lo sconfigge, facendolo poi imprigionare a Udon. Nel corso della battaglia di Onigashima, il suo doppio gioco viene infine scoperto da Queen e si vede costretto a schierarsi con Monkey D. Rufy e tutti i suoi alleati. La sua arma primaria \u00e8 una lunga sciabola, mentre nella seconda mano brandisce un'ascia a quattro lame. Ha mangiato il frutto Zoo Zoo ancestrale che gli permette di tramutarsi in un allosauro. Il suo nome deriva dal celebre corsaro Francis Drake. \u00c8 doppiato da Eiji Takemoto e Diego Sabre e Luca Ghignone (512+).\nFalsa ciurma di Cappello di paglia.\nLa \u00e8 una ciurma di pirati che si spaccia per Rufy e compagni durante i loro due anni di assenza. I loro abiti sono pressoch\u00e9 identici ma fisicamente sono molto diversi dai pirati di Rufy. Brook \u00e8 l'unico a non avere un imitatore dato che non era noto come membro della ciurma. Utilizzando la reputazione di Rufy, il loro leader cerca di reclutare nuovi membri al fine di raggiungere il Nuovo Mondo, accettando solo uomini con una taglia di almeno 70 milioni di Berry e riuscendo a collezionare tre interi equipaggi. Quando l'imbroglio viene svelato con la comparsa del vero Rufy, la ciurma e le reclute vengono catturate dalla Marina. Nell'anime i doppiatori giapponesi e italiani dei personaggi sono gli stessi della ciurma di Cappello di paglia, ma con ruoli scambiati tra loro.\nPirati di Caribou.\nI sono una ciurma che si unisce alla falsa ciurma di Cappello di paglia, ma dopo lo smascheramento di Demaro Black, riesce a scappare alla Marina per inseguire Rufy e compagni verso l'Isola degli uomini-pesce. Tuttavia il mostro marino che li traina, Momu, si d\u00e0 alla fuga trascinando con s\u00e9 la nave con la ciurma e lasciando il capitano Caribou sulla Thousand Sunny. La ciurma fa ritorno poco dopo per riprendere Caribou, ma la loro nave viene distrutta dal Kraken. Durante le miniavventure di Caribou, la ciurma attacca la base della Marina G-5 per liberare il proprio capitano l\u00ec imprigionato, ma viene sconfitta dai marines e abbandonata dallo stesso Caribou. I pirati comunque riescono a fuggire dalla base dopo aver rubato una nave della Marina e arrivano sull'isola su cui \u00e8 naufragato Caribou, dove sono sconfitti da X Drake.\nCaribou.\n, detto , \u00e8 il capitano della ciurma, un uomo scaltro che spesso si comporta da vigliacco nei confronti dei pi\u00f9 forti. In passato Caribou ha guadagnato una temibile reputazione per l'uccisione di numerosi marine e, perci\u00f2, ha una taglia da 210 milioni di Berry. Dopo essere stato abbandonato da un mostro marino sulla Thousand Sunny, viene catturato e legato sul ponte della nave, ma riesce a liberarsi e ad approdare senza essere visto sull'isola degli uomini-pesce. Qui tenta di rapire delle sirene, tra cui Shirahoshi, e il tesoro reale, ma \u00e8 messo al tappeto prima da Rufy e compagni e in seguito da Tamago e Pekoms. Riappare nelle miniavventure dove cattura nuovamente alcune sirene, ma viene sconfitto con facilit\u00e0 da Jinbe, che lo trasporta al G-5. Dopo avere abbandonato il fratello e i compagni nel G-5, Caribou fa naufragio su un'isola invernale, dove viene scambiato da un gruppo di ribelli rivoluzionari per il loro capo, Gaburu. Dopo essersi riunito alla sua ciurma, viene sconfitto da X Drake e portato via sulla sua nave, per poi essere imprigionato al Paese di Wa. Caribou ha ingerito il frutto Rogia , che lo ha fatto diventare un \"uomo-palude\". Tale frutto gli permette di creare enormi paludi in grado di intrappolare gli avversari. Essendo un Rogia, il suo corpo pu\u00f2 diventare totalmente di melma rendendosi intangibile e ogni cosa che entra in contatto con lui viene assorbita nel fango di cui \u00e8 composto, abilit\u00e0 che Caribou utilizza per conservare all'interno del suo corpo qualunque altro oggetto gli possa tornare utile. \u00c8 doppiato da Masaki Terasoma e Dario Oppido.\nCoribou.\n, detto , \u00e8 il fratello minore di Caribou, con cui condivide il titolo di capitano della ciurma. Sembra essere piuttosto intontito ed incurante delle cose intorno a lui ed ha un certo timore verso il fratello. Porta sempre con s\u00e9 una pala che usa anche come arma. Ha una taglia di 190 milioni di Berry. \u00c8 doppiato da K\u014dhei Fukuhara e in italiano da Mario Scarabelli (ep. 520-522) e Giovanni Battezzato (ep. 523+).\nIsola degli uomini-pesce.\nFamiglia reale.\nNettuno.\n \u00e8 il sovrano dell'isola degli uomini-pesce. Re giusto, \u00e8 molto attento ai bisogni del suo popolo e alla sorte del suo regno. Era un grande amico di Gol D. Roger e di Barbabianca, motivo per il quale quest'ultimo decise di porre l'isola degli uomini-pesce sotto la sua protezione, per difenderla dalle assidue razzie di altri pirati. A causa di una profezia di Madame Shirley, che prevedeva la distruzione dell'intera isola per mano di Rufy, Nettuno invita Rufy, Usop, Nami e Brook a palazzo con l'intento di catturarli, ma l'intervento di Zoro, che sconfigge il re stesso e tutte le guardie del palazzo, fa fallire il suo progetto. Quando i Nuovi pirati uomini-pesce ed i pirati Volanti invadono il palazzo, Nettuno si allea con Zoro, Usop e Brook, ma viene catturato e condannato a morte da Hody Jones nella piazza Gyoncorde. Viene per\u00f2 salvato dall'intervento della ciurma di Cappello di paglia, Jinbe e Shirahoshi. Viene accompagnato dal Reverie, assieme ai figli, da Monkey D. Garp; qui tenta di salvare Shirahoshi dal tentativo di rapimento di San Charloss, ma viene fermato dall'intervento favorevole di Myosgard, che lo ringrazia per l'operato di sua moglie Otohime. \u00c8 doppiato da Minoru Inaba e Alessandro Maria D'Errico.\nOtohime.\n era la regina dell'isola degli uomini-pesce e moglie di Nettuno. Sirena di tipo pesce rosso, Otohime dimostrava profonda saggezza e si prodigava con tutta s\u00e9 stessa per aiutare gli abitanti meno fortunati dell'isola. Aveva ideali molto nobili e predicava l'integrazione tra uomini-pesce e esseri umani. Quando il Nobile mondiale Myosgard giunse sull'isola in seguito a un naufragio, Otohime intercesse per lui presso la popolazione e accett\u00f2 di accompagnarlo in superficie, riuscendo anche ad ottenere un'approvazione dei Draghi celesti per suo progetto di far trasferire gli uomini-pesce sulla terraferma. Mor\u00ec durante una petizione a causa di un colpo di pistola al petto sparato in apparenza da un essere umano, ma in realt\u00e0 opera di Hody Jones. \u00c8 doppiata da Michiko Neya e Beatrice Caggiula.\nFratelli Tritoni.\nI fratelli Tritoni sono i tre figli di Nettuno e della regina Otohime. Hanno fama di valorosi combattenti nel regno, impegno che hanno assunto con la madre moribonda per proteggere la sorella Shirahoshi. Dopo la sua dipartita, decidono di portare avanti insieme le sue volont\u00e0 d'integrazione. Dapprima diffidano della ciurma di Cappello di paglia, ma in breve li comprendono e cambiano opinione. Poco tempo dopo che loro padre viene condotto a piazza Gyoncorde per essere giustiziato, i suoi figli vanno a combattere gli uomini di Hody Jones, ma sono sconfitti. Quando inizia il contrattacco guidato da Rufy, sostengono la sua azione e proteggono la loro sorella dagli attacchi di Hody.\nShirahoshi.\n \u00e8 la dell'Isola degli uomini-pesce, una sirena gigante di tipo merlano, figlia di Nettuno e Otohime. Costretta a vivere in isolamento e iperprotetta, \u00e8 rimasta infantile e capricciosa ma, a causa della sua inesperienza del mondo, si dimostra molto curiosa. Possiede l'Ambizione della percezione come sua madre. Mentre solitamente le sirene posseggono il potere di comunicare con pesci e creature marine, Shirahoshi \u00e8 la predestinata di cui parla una leggenda, secondo cui a distanza di secoli nascerebbe una principessa che possiede la capacit\u00e0 di interagire coi Re del mare e controllarli. Nettuno afferma che questo \u00e8 il potere in grado di distruggere il mondo e da quest'informazione, unita a quella letta sul Poignee Griffe di Shandora, Nico Robin deduce che Shirahoshi \u00e8 l'arma ancestrale Poseidon. Entra in contatto con la ciurma di Cappello di paglia e Jinbe, i quali la aiutano a evadere dal suo isolamento a palazzo. Si reca quindi in piazza Gyoncorde per aiutare a liberare il padre. Quando l'Arca Noah sta per crollare sull'isola, Shirahoshi inconsapevolmente richiama a s\u00e9 i Re del mare, che fermano la discesa della nave. Accompagna il padre al Reverie assieme ai fratelli, dove subisce un tentativo di rapimento da parte del Nobile Mondiale Charloss, ma viene salvata da Myosgard. \u00c8 doppiata da Yukana e Marcella Silvestri.\nPirati del Sole.\nI erano una ciurma pirata fondata da Fisher Tiger e composta interamente da uomini-pesce. Alla morte di Fisher Tiger, il comando dell'equipaggio pass\u00f2 a Jinbe, fino a quando questi non accett\u00f2 di entrare nella Flotta dei Sette. A seguito di tale evento, molti dei membri, tra cui Arlong e Macro, lasciarono la ciurma. Quando Jinbe abbandona l'organizzazione durante la battaglia di Marineford, a lui e ai suoi compagni viene revocato il perdono del Governo mondiale e di conseguenza lasciano l'isola, diventando alleati della ciurma di Big Mom. Hanno tutti un tatuaggio a forma di Sole sul corpo: ad alcuni fu fatto dal capitano, ma per gli altri rappresenta una modifica del marchio impresso dai Nobili mondiali, dei quali erano schiavi prima di essere liberati da Tiger; quest'ultimo lo disegn\u00f2 su tutti i suoi compagni per far s\u00ec che non si potessero pi\u00f9 distinguere gli ex-schiavi da coloro che erano sempre stati liberi.\nLa nave della ciurma \u00e8 la , che ha l'aspetto di un grande pesce di colore blu; viene distrutta durante la fuga della ciurma di Rufy da Tottoland.\nFisher Tiger.\n, conosciuto anche come , era il capitano dei pirati del Sole e un uomo-pesce di tipo tai. Era molto amato e rispettato dal popolo dell'Isola degli uomini-pesce, che lo considerava un eroe; sulla sua testa pendeva una taglia di 230 milioni di Berry. In passato fu schiavo dei Nobili mondiali, ma in seguito riusc\u00ec a fuggire. Successivamente scal\u00f2 a mani nude la Linea Rossa e arriv\u00f2 a Marijoa, dove scaten\u00f2 il caos e liber\u00f2 tutti gli schiavi dei Nobili mondiali. Poich\u00e9 credeva fermamente nell'uguaglianza e nella libert\u00e0 nonostante le differenze di razza, non fece alcuna distinzione e liber\u00f2 anche i prigionieri umani e anche quando li combatt\u00e9 risparmi\u00f2 loro la vita. Assieme agli uomini-pesce che aveva liberato fond\u00f2 i pirati del Sole. Voci affermano che sarebbe morto a causa di una mancata trasfusione di sangue negatagli dagli umani ma in seguito si scopre che, vittima di una trappola sull'isola di Full Shout, fu lui stesso a rifiutare la trasfusione di sangue dagli umani poich\u00e9, per quanto si fosse sforzato, non sarebbe mai riuscito ad amarli. \u00c8 doppiato da K\u014dji Ishii e Marco Balzarotti.\nAladin.\n \u00e8 un tritone di tipo brotula barbata e il medico dei pirati del Sole, per poi diventare vice-capitano sotto Jinbe. In passato fu uno schiavo dei Nobili mondiali e un membro dell'esercito di re Nettuno. Durante il salto temporale sposa Charlotte Praline, ventinovesima figlia di Big Mom, e cos\u00ec facendo i pirati del Sole entrano a fare parte della flotta dell'Imperatrice. \u00c8 doppiato da Takashi Nagasako e Marco Balbi.\nNuovi pirati uomini-pesce.\nI sono un gruppo di pirati capitanati da Hody Jones e di base all'Isola degli uomini-pesce. Perseguono degli ideali di superiorit\u00e0 razziale nei confronti degli umani, attaccando coloro che li aiutano e catturando le ciurme pirata che giungono sull'isola per raggiungere il Nuovo Mondo. Quando la ciurma di Cappello di paglia giunge sull'isola, Hody Jones decide di entrare in azione e, dopo essersi alleato con Vander Decken IX, i Nuovi pirati uomini-pesce assaltano il palazzo, catturano Nettuno e tentano di giustiziarlo davanti agli abitanti dell'isola, ma l'intervento della ciurma di Cappello di paglia e di Jinbe manda a monte i loro piani. Sconfitti, Hody e gli ufficiali vengono imprigionati nel palazzo di Nettuno dove, a causa dell'effetto collaterale delle droghe Energy Steroid, diventano tutti dei gracili vecchietti.\nHody Jones.\n \u00e8 un uomo-pesce di tipo grande squalo bianco. Razzista e sadico nei confronti degli umani, detesta Re Nettuno, che reputa troppo pacifista e desidera spodestarlo per avviare una nuova era di terrore e intolleranza sull'isola. Seguace di Arlong e di Fisher Tiger, Hody decide di unirsi all'armata di Nettuno per imparare a combattere sotto la loro guida. Venuto a sapere della petizione della regina Otohime per favorire la convivenza tra umani e uomini-pesce, Hody bruci\u00f2 la scatola contenente le firme raccolte e spar\u00f2 alla donna, accusando dell'omicidio un uomo e demoralizzando i suoi concittadini su una possibile integrazione tra uomini-pesce ed umani. Per raggiungere i suoi scopi, fonda quindi i Nuovi pirati uomini-pesce e si allea con Vander Decken IX. Insieme assaltano il palazzo reale, dove viene ferito da Zoro, ma si riprende assumendo degli Energy Steroid e imprigiona re Nettuno, lo stesso Zoro, Usop e Brook; dopodich\u00e9 assume nuovamente una forte dose di steroidi che gli causano una crisi e una conseguente metamorfosi. I suoi muscoli aumentano in maniera spropositata e i capelli diventano bianchi. In seguito tenta di giustiziare il re nella piazza Gyoncorde, ma viene interrotto dalla ciurma di Rufy, Shirahoshi, i fratelli Tritoni e Jinbe. Affronta quindi Rufy ed i fratelli Tritoni, venendo sconfitto dal ragazzo di gomma dopo un duro combattimento. In battaglia ricorre al karate degli uomini-pesce e brandisce anche varie armi, tra cui tridenti e la , una lama ricurva che Hody posiziona sulla schiena vicino alla sua pinna dorsale per tagliare i nemici durante il nuoto. \u00c8 doppiato da J\u014dji Nakata e Marco Pagani.\nPirati Volanti.\nI sono una ciurma guidata da Vander Decken IX, presente intorno all'isola degli uomini-pesce. Navigano sull', una sorta di nave fantasma in grado di viaggiare in profondit\u00e0 senza alcun tipo di rivestimento. L'unica parte della nave rivestita \u00e8 una bolla sul ponte per fare in modo che Vander Decken possa utilizzare i poteri del suo frutto del diavolo. Dopo avere tentato senza successo di catturare la ciurma di Cappello di paglia, i pirati Volanti entrano nell'isola degli uomini-pesce e decidono di allearsi con i Nuovi pirati uomini-pesce con l'obiettivo comune di impossessarsi del regno.\nVan Der Decken IX.\n \u00e8 il nono discendente del leggendario Van Der Decken, ereditando il comando dell'Olandese Volante. In passato assistette alla capacit\u00e0 di Shirahoshi di placare i Re del mare e svilupp\u00f2 per lei una vera e propria ossessione. Una volta assalita la reggia, Decken parte alla ricerca della principessa, venendo per\u00f2 sconfitto da Rufy; amareggiato e folle di dolore, Decken, pur di uccidere la principessa e vendicarsi, scaglia con il suo potere l'arca Noah sull'intera isola, ma Hody Jones lo trafigge per punirlo del tradimento. Alla fine della battaglia viene arrestato dall'esercito di Nettuno insieme a Hody ed i suoi uomini. Van Der Decken ha ingerito il frutto Paramisha , che gli conferisce la capacit\u00e0 di memorizzare e colpire con un oggetto scagliato a distanza fino a due bersagli, uno per ogni mano. Nonostante Decken sia un uomo-pesce, risente delle debolezze standard dei frutti del diavolo; quindi, vivendo negli abissi marini, non pu\u00f2 utilizzare il suo potere senza essere protetto da qualche tipo di rivestimento. \u00c8 doppiato da Wataru Takagi e Andrea Bolognini.\nWadatsumi.\n, detto , \u00e8 un gigantesco uomo-pesce di tipo pesce palla tigre al servizio di Vander Decken. \u00c8 obbediente e leale, ma mantiene una personalit\u00e0 infantile. Durante il viaggio della ciurma di Cappello di paglia verso l'isola degli uomini-pesce, attacca la Thousand Sunny per rubarne il tesoro, venendo per\u00f2 sconfitto dal Kraken che accomapagnava la nave. Pi\u00f9 tardi piomba sulla piazza Gyoncorde perch\u00e9 scivola dalla nave Noah e viene abbandonato dal suo capitano. In seguito Zeo lo convince a schierarsi dalla parte dei Nuovi pirati uomini-pesce e Wadatsumi si ritrova, potenziato con una Energy Steroid, ad affrontare Sanji e Jinbe. Viene sconfitto dai due e portato via dall'isola da Seppy, dato che le prigioni reali erano troppe piccole per trattenerlo. Dopo essere stato esiliato, Wadatsumi si reca nel Nuovo Mondo, dove chiede a Jinbe di poterlo seguire. In seguito si unisce ai Pirati del Sole. \u00c8 doppiato da K\u014dki Miyata e Stefano Pozzi.\nAbitanti dell'isola degli uomini-pesce.\nKayme.\n \u00e8 una sirena del tipo gurami sbaciucchione. Alquanto ingenua e sbadata, \u00e8 un'aspirante fashion designer sotto la tutela della stella marina Pappagu. Appare per la prima volta nelle miniavventure di Hacchan, dove viene salvata da Hacchan dalla bocca di un grande pesce. Diventano presto amici e viene salvata di nuovo da lui dopo essere stata rapita dai pirati di Macro; nell'ultima parte delle miniavventure aprono un ristorante di \"takoyaki\". Si imbatte nella ciurma di Cappello di paglia e li conduce alle isole Sabaody a salvare Hacchan, il quale \u00e8 stato rapito dai Tobiuo Riders. Durante la sua permanenza sull'arcipelago viene catturata e messa all'asta, provocando l'ira di Rufy che prende a pugni un Nobile mondiale per liberarla. Riappare due anni dopo, quando la ciurma di Cappello di paglia giunge all'Isola degli uomini-pesce, facendo loro da guida. \u00c8 doppiata da Haruna Ikezawa e Paola Della Pasqua.\nMacro.\n \u00e8 un uomo-pesce di tipo anguilla-pellicano che, insieme a e forma i . In passato lui e i suoi compagni facevano parte dei Pirati del Sole, ma si staccarono dalla ciurma dopo l'entrata di Jinbe nella Flotta dei 7. Appare per la prima volta durante le miniavventure di Hacchan, dove rapisce diverse volte Kayme, che pero viene salvata da Hacchan. Riesce ad imprigionare quest'ultimo dopo essersi alleato con i Tobiuo Riders e pensa dunque di poter finalmente rapire la sirena, ma questa viene aiutata dalla ciurma di Cappello di Paglia; Hacchan viene cos\u00ec liberato e sconfigge facilmente Macro e i suoi compagni. \u00c8 doppiato da Takashi Nagasako e Gianluca Iacono.\nMadame Shirley.\n \u00e8 una sirena di tipo squalo mako, la sorellastra di Arlong e la proprietaria del Mermaid Caf\u00e9, il ristorante in cui lavora Kayme. Un tempo era una veggente ma ha smesso di usare questa sua capacit\u00e0 in quanto prevedeva solo eventi tragici \u2014 il caos sull'isola degli uomini-pesce dopo la morte di Roger, la sconfitta della ciurma di Barbabianca a Marineford e la morte di Edward Newgate stesso \u2014 ciononostante ha una visione secondo la quale l'isola degli uomini-pesce sar\u00e0 distrutta da Rufy e incita gli abitanti a scacciarlo. A guerra finita rompe la sua sfera di cristallo, decidendo di smettere definitivamente di fare previsioni nefaste. \u00c8 doppiata da Romi Park da Cristina Giolitti e Jolanda Granato.\nPappagu.\n \u00e8 una stella marina, insegnante fashion designer e amico di Kayme. Egli \u00e8 lo stilista di punta nonch\u00e9 il capo del marchio di moda Criminal. Parla il linguaggio umano perch\u00e9 quando era giovane credeva di essere un bambino e quando cap\u00ec di essersi sbagliato aveva gi\u00e0 assorbito gran parte del linguaggio e della cultura umana. Accompagna Kayme nelle sue avventure, in cui conosce Hacchan e la ciurma di Cappello di paglia. Due anni dopo, quando la ciurma giunge sull'isola degli uomini-pesce, si reca insieme a Rufy, Nami, Usop e Brook al palazzo reale e, in seguito, aiuta Zoro e gli stessi Usop e Brook a fuggire dalla gabbia in cui erano stati rinchiusi dai Nuovi pirati uomini-pesce. \u00c8 doppiato da K\u014dz\u014d Shioya, Mario Scarabelli e Stefano Dalla Valle.\nPunk Hazard.\nOrganizzazione di Caesar Clown.\nL' \u00e8 un'associazione criminale stazionata a Punk Hazard e in affari con Donquijote Do Flamingo. Essa funge da copertura alle ricerche dello scienziato Caesar Clown e alla preparazione del S.A.D., una sostanza che il membro della Flotta dei Sette utilizza per creare dei frutti del diavolo artificiali detti Smile che smercia ai pezzi grossi del Nuovo Mondo. Quando giungono sull'isola la ciurma di Cappello di paglia e i marine del G-5, Do Flamingo, temendo che i suoi esperimenti vengano scoperti, ordina a Caesar di ucciderli ed invia anche Vergo a supportarlo. Tuttavia, alla fine degli scontri, l'organizzazione viene smantellata e Caesar \u00e8 sconfitto da Rufy e catturato dalla sua ciurma.\nCaesar Clown.\n \u00e8 un ex scienziato agli ordini del Governo. Ha ingerito il frutto Rogia , che gli ha donato l'abilit\u00e0 di trasformarsi in qualsiasi gas esistente e di manipolarlo a proprio piacimento. \u00c8 particolarmente sadico, spietato ed egocentrico, non esitando a sfruttare i suoi stessi sottoposti come cavie per i suoi esperimenti. In passato lavorava assieme a Vegapunk su Punk Hazard, ma l'invidia verso il suo collega lo ha portato ha sviluppare un gas estremamente letale nel tentativo di superarlo: quando Vegapunk lo scopr\u00ec lo licenzi\u00f2 e Caesar, per ripicca, liber\u00f2 il gas sull'isola costringendo tutti alla fuga. Catturato dal Governo riusc\u00ec a fuggire ed entr\u00f2 in affari sia con Big Mom, che gli don\u00f2 dei fondi per i suoi studi sul gigantismo che per\u00f2 Caesar sperper\u00f2 completamente, con Trafalgar Law, che decise di stanziarsi su Punk Hazard, e infine con Donquijote Do Flamingo, per il quale inizi\u00f2 a produrre il S.A.D., una sostanza in grado di generare Frutti del diavolo artificiali che venivano poi rivenduti a Kaido. Nel mentre fece assimilare al gas ancora presente sull'isola il frutto , concentrandolo cos\u00ec in un'enorme salamandra gelatinosa alla quale d\u00e0 il nome di . Quando la ciurma di Cappello di paglia e i marines di Smoker giungono sull'isola neutralizza i due gruppi con i suoi poteri, per poi trasformare nuovamente Smiley in gas per ucciderli e dare una dimostrazione al mondo della potenza della sua creazione. I pirati e i marines riescono tuttavia a salvarsi, e Caesar viene sconfitto da Rufy e catturato da Law, alleatisi nel mentre. Questi lo usa come merce di scambio per obbligare Do Flamingo ad abbandonare la Flotta dei sette: una volta giunti a Dressrosa la trattativa tuttavia fallisce, e Caesar e parte della ciurma di Rufy sono costretti ad allontanarsi dall'isola per sfuggire ai pirati di Big Mom, intenzionati a catturare lo scienziato. A Zo viene costretto da Chopper a dissolvere il gas di sua creazione utilizzato da Jack e a soccorrere i visoni, ma quando sull'isola giungono Pekoms e Capone Bege Caesar viene catturato insieme a Sanji e condotto a Tottoland per proseguire i suoi studi sul gigantismo. Liberato da Bege, viene costretto a prendere parte assieme a Bege stesso e a Rufy alla ribellione contro l'Imperatrice, ma in seguito al fallimento del loro piano \u00e8 nuovamente costretto a fuggire. La sua taglia ammonta a 300 milioni di berry. \u00c8 doppiato da Ry\u016bsei Nakao e in italiano da Gianni Quillico.\nMone.\n \u00e8 un'arpia e l'assistente di Caesar Clown nella sua struttura di ricerca a Punk Hazard. In realt\u00e0 \u00e8 un membro del clan di Donquijote che \u00e8 stata introdotta segretamente nell'organizzazione da Do Flamingo per sorvegliare lo scienziato. Quando la ciurma di Rufy sbarca su Punk Hazard, Mone dapprima li tiene sotto controllo e successivamente avverte Caesar della situazione sull'isola e del tradimento di Law. Durante il contrattacco della ciurma di Rufy e dei marine, interviene durante il combattimento tra Rufy e Clown in difesa di quest'ultimo. Dopo avere fatto precipitare il ragazzo in una discarica sotterranea, cerca di impedire al resto della ciurma di portare in salvo i bambini, combattendo dapprima contro Nami e Nico Robin e successivamente contro Zoro e Tashigi, venendo sconfitta dai due spadaccini. Sopravvissuta, raggiunge il laboratorio dove Caesar teneva l'arma che distrusse l'isola anni prima e Do Flamingo le ordina di attivarla, tuttavia fallisce nel suo compito poich\u00e9 Caesar le pugnala il cuore, credendo invece che fosse quello di Smoker, causandone la morte. Mone ha ingerito il frutto Rogia , che le consente di tramutare il suo corpo in neve. In battaglia si serve inoltre di due grossi punteruoli. \u00c8 doppiata da Naoko Matsui e in italiano da Beatrice Caggiula.\nBarbabruna.\n soprannominato \u00e8 un pirata sulla cui testa pende una taglia di 80.060.000 Berry. Dopo la morte di Barbabianca prende il controllo dell'isola di Foodvalten, ma \u00e8 sconfitto e menomato da Basil Hawkins. Giunto in gravi condizioni a Punk Hazard, Barbabruna viene trovato da Caesar, e Law usa i suoi poteri per impiantargli delle gambe di animale come protesi. Quando la ciurma di Cappello di paglia giunge sull'isola, lui e i suoi sottoposti tentano di catturarli ma vengono sconfitti. In seguito viene apparentemente ucciso a tradimento dagli Yeti Cool Brothers, su ordine di Caesar, che lo reputa ormai inutile; tuttavia si riprende e aiuta la ciurma di Cappello di paglia a penetrare nel laboratorio. Qui cerca di convincere i subordinati di Caesar che lo scienziato li sta solo usando, ma \u00e8 messo fuori combattimento da Cesar. Alla fine delle battaglie decide di farsi arrestare dalla Marina per farsi curare. \u00c8 doppiato da Yasuhiko Tokuyama e Marco Pagani.\nYeti Cool Brothers.\nGli , noti anche come , sono due sicari giganteschi e ricoperti di pelliccia al servizio di Caesar Clown. I loro nomi sono e . Dopo aver apparentemente ucciso Barbabruna e aver rapito Franky per interrogarlo, vengono entrambi sconfitti: Rock viene abbattuto da Chopper con l'utilizzo di un iceberg e Scotch viene sconfitto da Law. Utilizzano entrambi due fucili adatti alle loro dimensioni, caricati con proiettili esplosivi o pieni di gas soporiferi e velenosi. Sono doppiati rispettivamente da Hiroyuki Kinoshita e Shunsuke Sakuya e in italiano da Maurizio Trombini e Gabriele Calindri.\nDressrosa e Green Bit.\nFamiglia Riku.\nLa \u00e8 la stirpe reale che ha governato l'isola di Dressrosa per 800 anni fino a quando non venne spodestata da Donquijote Do Flamingo. Era una delle diciannove famiglie che furono scelte per sostituire i regnanti che si erano trasferiti a Marijoa dopo aver fondato il Governo mondiale. Dieci anni prima degli eventi trattati nella storia, re Riku Dold III venne messo in cattiva luce da Do Flamingo, che mediante i suoi poteri spinse lui e i suoi soldati ad attaccare i sudditi, in modo da ribaltare i sentimenti di questi nei confronti del re stesso. Ottenuto tale risultato, Donquijote e la sua ciurma rovesciarono la famiglia Riku facendosi passare per degli eroi, assumendo il controllo del Paese e costringendo l'ex re a nascondersi. In seguito alla caduta di Do Flamingo la famiglia Riku viene reinsediata a guida del Paese.\nRiku Dold III.\n \u00e8 l'ex re di Dressrosa. \u00c8 sempre stato un sovrano molto attento alle sorti del suo popolo e benvoluto dai regnanti dei paesi confinanti, a cui talvolta prestava aiuto. In passato fu l'unico a credere nel temuto ricercato Kyros, proponendogli la grazia se fosse stato in grado di vincere cento incontri al Colosseo. Riuscito nell'impresa, Riku lo fece diventare capitano della guardia reale e, in seguito al salvataggio di sua figlia Scarlett da parte di Kyros, consent\u00ec ai due di andare a convivere in una modesta dimora nelle campagne della nazione, fingendo la morte della figlia e recandosi a trovare loro e la nipote Rebecca in borghese per non essere notato dalla popolazione. Si iscrive al Colosseo sotto l'identit\u00e0 di Ricky e viene collocato nel blocco B, dove \u00e8 sconfitto da Blue Gily. Imprigionato insieme agli altri combattenti in una buca sotterranea, svela quindi la sua identit\u00e0. Riappare al palazzo reale, prigioniero di Do Flamingo, ma viene liberato da Kyros. Dopo la caduta di Do Flamingo, il popolo di Dressrosa lo implora di ricominciare a governarli, e quindi lui torna a sedere sul trono. \u00c8 doppiato da Masashi Hirose e da Banj\u014d Ginga (ep. 666+).\nScarlett.\n era la figlia primogenita di re Riku. Venne salvata da Kyros da una ciurma di pirati che l'avevano rapita e in seguito a ci\u00f2 si innamor\u00f2 dell'uomo; finse quindi la sua morte e and\u00f2 ad abitare con lui. Tre anni dopo mise al mondo Rebecca. Durante il colpo di Stato di Do Flamingo, Kyros si rec\u00f2 al palazzo reale per difendere re Riku, raccomandando alla moglie e alla figlia di restare al sicuro; tuttavia, data la richiesta di cibo della figlia e l'aver dimenticato il marito e quindi la sua raccomandazione a non andare in citt\u00e0, Scarlett vi si rec\u00f2 di nascosto e venne scoperta e uccisa da Diamante all'et\u00e0 di 25 anni. \u00c8 doppiata da Wakana Yamazaki.\nViola.\n \u00e8 la figlia secondogenita di re Riku. Ha ingerito il frutto Paramisha , che le permette di leggere la mente altrui e di potenziare la sua vista disponendo il pollice e l'indice delle mani a cerchio davanti agli occhi a formare una lente. Il frutto consente inoltre all'utilizzatore di trasferire i propri ricordi alla mente di un'altra persona e di vedere tutto ci\u00f2 che lo circonda per un raggio di quattromila chilometri a volo d'uccello. Durante il colpo di Stato di Do Flamingo, Viola implor\u00f2 il pirata di risparmiare la vita del padre in cambio del suo ingresso nella ciurma con lo pseudonimo di . Durante gli avvenimenti di Dressrosa, riesce a raggirare Sanji e a farlo catturare dai suoi sgherri; ma dopo aver tentato di estorcergli informazioni circa l'alleanza tra Rufy e Law, rimane sinceramente colpita dalla sua gentilezza e galantera e decide di liberarlo, facendogli conoscere le reali intenzioni di Do Flamingo. Aiuta quindi Rufy, Zoro e Kin'emon ad entrare a palazzo. Quando Do Flamingo intrappola tutta Dressrosa nella sua gabbia, Viola rimane sull'altopiano reale, dove usa i suoi poteri per rintracciare la principessa Manshelly e per aiutare Usop a prendere la mira per colpire Sugar. Pi\u00f9 tardi cerca di trattenere Do Flamingo ma quest'ultimo la sconfigge facilmente e prende il controllo di Rebecca per ucciderla ma viene salvata da Rufy. \u00c8 doppiata da Mie Sonozaki.\nRebecca.\n \u00e8 la figlia di Kyros e Scarlett e nipote di re Riku. La sua vita \u00e8 stata funestata dal colpo di Stato di Do Flamingo, in quanto sua madre venne uccisa quando aveva solo sei anni. Negli anni seguenti riusc\u00ec a nascondersi dagli uomini del nuovo leader grazie all'aiuto del soldatino zoppo, che in realt\u00e0 era suo padre, trasformato in un giocattolo da Sugar. Quando comp\u00ec 16 anni, Rebecca venne infine catturata e costretta a combattere nel Colosseo come gladiatrice. Nonostante i continui insulti da parte del pubblico in quanto nipote del precedente regnante, Rebecca si rivela un'abile spadaccina e riesce a vincere tutte le battaglie, diventando nota come . Durante il Colosseo con in palio il frutto Foco Foco, fa in fretta amicizia con Rufy e gareggia nel blocco D. \u00c8 l'unica che riesce a sfuggire all'attacco di Cavendish e pertanto accede alla finale, in cui affronta Diamante. In seguito, giunge insieme a Robin e Bartolomeo al palazzo reale, dove incontra nuovamente Diamante; la ragazza ha la peggio, ma viene salvata dal padre. Dopo la sconfitta di Do Flamingo decide di tornare a vivere con Kyros nella casa dove \u00e8 nata. \u00c8 doppiata da Megumi Hayashibara.\nKyros.\n \u00e8 il marito di Scarlett e padre di Rebecca. All'et\u00e0 di 15 anni uccise una banda per vendetta ma, malgrado la popolazione ne bramasse l'uccisione, re Riku gli propose il perdono se avesse vinto cento incontri nel Colosseo. Passati nove anni e ben tremila incontri vinti, Kyors fu liberato e nominato capitano della guardia reale. A ricordo delle sue imprese nell'arena, gli fu inoltre dedicata un'imponente statua bronzea all'interno del Colosseo. Scarlett si innamor\u00f2 di lui dopo che Kyros la salv\u00f2 da un gruppo di pirati, e i due andarono a vivere insieme ed ebbero una figlia, Rebecca. Durante il colpo di Stato del clan Donquijote, Kyros lasci\u00f2 la moglie e la figlia per andare a difendere re Riku, ma gli venne mozzata una gamba e fu trasformato in giocattolo da Sugar; da quel momento divenne noto come . In quelle condizioni non riusc\u00ec ad impedire che Scarlett venisse uccisa, ma divenne il protettore della figlia, sebbene questa avesse dimenticato chi fosse, e le insegn\u00f2 a combattere. Negli anni, Kyros raccolse un gruppo di dissidenti, comprendente anche i nani del Regno di Tontatta, con lo scopo di rovesciare il clan Donquijote e distruggere la fabbrica degli Smiles. Quando la ciurma di Cappello di paglia giunge a Dressrosa d\u00e0 inizio al suo piano, ma nei panni di soldatino \u00e8 sconfitto da Lao G e Gladius, venendo salvato dall'intervento di Rufy. In seguito alla sconfitta di Sugar, Kyros riprende il suo aspetto originario e si ricongiunge con Rufy nell'assalto al palazzo reale, arrivando giusto in tempo per salvare sua figlia da Diamante. Inizialmente in svantaggio perch\u00e9 distratto nel proteggere sua figlia, grazie all'arrivo di Nico Robin pu\u00f2 concentrarsi sull'avversario, riuscendo infine a sconfiggerlo. In seguito alla caduta di Do Flamingo, Kyros torna a vivere con Rebecca. \u00c8 doppiato da Rikiya Koyama.\nCombattenti del Colosseo.\nAl Colosseo con in palio il frutto Foco Foco partecipa un gran numero di combattenti da ogni parte del mondo di \"One Piece\". Tutti i combattenti sconfitti prima della finale vengono tuttavia raggirati da Do Flamingo e, prima di giungere in infermeria per essere curati, vengono gettati in una buca sotterranea dove sono trasformati in giocattoli da Sugar e messi a lavorare nel porto sotterraneo. Quando Usop fa svenire Sugar, tornano alla loro forma originale e decidono di aiutare Rufy nel combattere il clan di Do Flamingo. Al termine degli scontri, molti di loro decidono di supportare il loro salvatore Rufy e formano la Grande Flotta di Cappello di paglia.\nCavendish.\n \u00e8 il capitano dei , con una taglia di 280 milioni di Berry, poi aumentata a 330 milioni dopo i fatti di Dressrosa. Narcisista e in cerca di fama, \u00e8 un giovane di bell'aspetto che cavalca uno stallone bianco chiamato . \u00c8 un abile spadaccino e possiede una sciabola chiamata Durlindana, ritenuta una delle migliori spade al mondo. Cavendish soffre di narcolessia e sonnambulismo, e, ogni volta che si addormenta, , la sua seconda personalit\u00e0, si risveglia. In questo stato egli \u00e8 molto pi\u00f9 veloce e potente ma anche crudele e spietato, tant'\u00e8 che il suo passaggio \u00e8 percepito come un vento assassino in grado di fare a pezzi le persone, noto come . In questo stato il suo viso assume inoltre un'espressione diabolica. Un tempo era il principe del regno di Bourgeois, ma fu esiliato dal suo paese per via della sua popolarit\u00e0. Dopo che il suo alter ego fer\u00ec alcune persone nel regno di Rommel; attirando le attenzioni della Marina, decise di diventare un pirata. Mostra un forte astio nei confronti di Rufy e delle supernove della sua generazione, in quanto colpevoli ai suoi occhi di averlo privato delle luci della ribalta solo un anno dopo essere diventato anche lui supernova. Durante il Colosseo, Cavendish si addormenta di colpo, permettendo a Cavallo Bianco di risvegliarsi e di mettere fuori combattimento tutti i lottatori del Blocco D a eccezione di Rebecca; la quale passa il turno poich\u00e9 Cavendish continua a dormire. Durante l'assalto al palazzo reale, carica Rufy, Law e Kyros sul suo cavallo, aprendosi una strada verso la cima. Al terzo livello sconfigge Dellinger e tutti i membri di basso rango della ciurma di Do Flamingo, nei panni di Cavallo Bianco, per poi riprendere il controllo di s\u00e9, riuscendo a salvare Robin da un attacco di Gladius. Dopo la battaglia Cavendish decide di subordinare la sua ciurma a quella di Rufy e di diventare il capitano della prima flotta di Cappello di paglia. \u00c8 doppiato da Akira Ishida.\nBartolomeo.\n \u00e8 il capitano della ciurma nota come ; inizialmente ha una taglia di 150 milioni di Berry, che viene poi aumentata a 200 dopo i fatti di Dressrosa. Si \u00e8 costruito in breve tempo una pessima fama essendo solito uccidere moltissimi civili e per questo \u00e8 stato soprannominato ; ama inoltre prendersi gioco degli altri, sebbene abbia dimostrato di essere un uomo d'onore. Ha mangiato il frutto Paramisha , che gli permette di creare delle barriere che pu\u00f2 usare per attaccare o difendersi. In passato era il capo di una gang malavitosa che controllava centocinquanta citt\u00e0 ma quando, a Rogue Town, vide Rufy scampare alla decapitazione da parte di Bagy inizi\u00f2 a seguire le imprese della ciurma di Cappello di paglia diventandone un fervente ammiratore, tanto da decidere di partecipare al torneo di Dressrosa per vincere il frutto Foco Foco e donarlo al suo idolo. Grazie ai suoi poteri esce vincitore dal Blocco B e, nella finale e negli scontri che seguono, si sforza di proteggere Robin, Usop, Rebecca e Sabo; in seguito collabora con Cavendish contro Gladius riuscendo a sconfiggerlo dopo un duro scontro. Al termine dei combattimenti chiede a Rufy di poter mettere il Barto Club al servizio della sua ciurma, diventando il capitano della seconda divisione della flotta di Cappello di paglia: \u00e8 lui stesso a trasportare poi Rufy, Law e gli altri a Zo. Nelle miniavventure, dopo aver lasciato la Ciurma di cappello di paglia, assalta un'isola per vendere gadget di Rufy: gli abitanti lo avvertono di essere sotto la protezione di Shanks ma Bartolomeo brucia la bandiera dell'Imperatore. \u00c8 doppiato da Sh\u014dtar\u014d Morikubo.\nTontatta.\nLa \u00e8 un clan di nani che vivono nel sottosuolo e si nascondono nella fitta foresta dell'isola di Green Bit, a cui si riferiscono col nome di . Sono creature molto diffidenti e ingenue. Nonostante le dimensioni ridotte sono dotati di grande forza e velocit\u00e0, tanto da essere molto difficili da vedere per gli umani. Utilizzano scarabei e vespe per spostarsi volando. Circa novecento anni prima degli eventi attuali, vennero schiavizzati dalla famiglia Donquijote e costretti a lavorare in fabbriche sotterranee, ma dopo che al trono sal\u00ec la famiglia Riku, furono liberati dal nuovo sovrano, che gli diede anche la possibilit\u00e0 prendere ci\u00f2 che volevano dal regno giustificando il tutto come \"opera dei folletti\". In passato hanno avuto a che fare con Montblanc Noland, che ora considerano il loro eroe; in virt\u00f9 di ci\u00f2, sono soliti aggiungere, al nome dei componenti della ciurma di Cappello di paglia, il suffisso \"-land\". Progettano insieme a Kyros di abbattere Do Flamingo, per liberare cinquecento di loro, tra cui la principessa Manshelly, costretti a lavorare come schiavi nella fabbrica di Smile. Dopo la sconfitta di Do Flamingo, duecento nani della trib\u00f9 Tontatta, con Leo come capitano, formano la ciurma pirata dei andando a comporre la quinta divisione della flotta di Cappello di paglia. Inoltre viene resa pubblica l'esistenza dei nani, che iniziano a vivere apertamente al fianco del popolo di Dressrosa.\nLeo.\n \u00e8 il leader dei guerrieri, dal carattere bacchettone e aggressivo, ma al tempo stesso ingenuo e credulone. Alla sua prima apparizione cattura Robin e Usop, ma in seguito li libera quando Usop, mentendo, afferma di essere un discendente di Montblanc Noland. Guida poi la sortita dei nani nella fabbrica di Smile, venendo catturato e sconfitto da Tr\u00e9bol. Durante la battaglia di Dressrosa accompagna Robin, Bartolomeo e Rebecca al palazzo reale, dove libera la principessa Manshelly dalla sua prigionia. Dopo la fine della battaglia, diventa il capitano della quinta divisione della flotta di Cappello di paglia. A lui e ai suoi sottoposti viene affidato poi l'incarico di fare da guardie alla famiglia Riku al Reverie. Leo ha mangiato il frutto Paramisha , che gli permette di cucire cose e persone a qualsiasi superficie. \u00c8 doppiato da Kurumi Mamiya.\nManshelly.\n \u00e8 la principessa del Regno di Tontatta. Molto emotiva e sensibile, Manshelly \u00e8 infatuata di Leo, il quale per\u00f2 non sembra ricambiare i suoi sentimenti, e interpreta le sue richieste amorose come richieste di una ragazza viziata e scorbutica. Venne imprigionata da Do Flamingo per costringere i nani a lavorare nella fabbrica di Smile e per sfruttare il potere del frutto Paramisha , che le permette di curare qualsiasi persona ferita grazie alle sue lacrime. Durante la battaglia di Dressrosa, Jora tenta di costringerla a rianimare gli ufficiali feriti, ma viene salvata da Leo. In seguito usa i suoi poteri per guarire i feriti della battaglia. \u00c8 doppiata da Ai Nonaka.\nZo.\nTrib\u00f9 dei visoni.\nLa \u00e8 una civilt\u00e0 costituita da animali umanoidi che vivono sull'isola vagante di Zo, in un luogo che chiamano . Secoli prima della storia corrente, i visoni stipularono un patto di alleanza con la famiglia Kozuki del Paese di Wa, patto che prevedeva reciproci lealt\u00e0 e aiuto, qualora una delle due parti si fosse trovata in difficolt\u00e0. I visoni hanno sempre tenuto fede a questo patto, come dimostrano scontrandosi strenuamente contro Jack fin quasi alla morte pur di salvare e nascondere Raizo, vassallo dei Kozuki.\nCane-tempesta e Gatto-vipera.\nLa trib\u00f9 \u00e8 governata dal , un cane di grandi dimensioni dal carattere calmo e posato, e dal , un enorme gatto dal carattere iracondo e attaccabrighe. Essi si alternano alla guida del loro popolo tra il giorno e la notte. Da piccoli, affascinati dalla storia dell'alleanza tra visoni e Kozuki e desiderosi di vedere il mondo, decisero di prendere il mare e naufragarono proprio a Wa, dove vennero additati come mostri insieme all'uomo-pesce Kawamatsu e condannati a morte: vennero salvati proprio dal rampollo della famiglia Kozuki, Oden, che prese i tre con s\u00e9 e li fece unire ai Foderi Rossi, i suoi vassalli. Tempo dopo, Cane-tempesta e Gatto-vipera si unirono a Oden e Izo entrando nella ciurma di Barbabianca; in seguito, seguirono il loro signore anche quando entr\u00f2 nei pirati di Roger. Ad un certo punto, per\u00f2, la loro relazione mut\u00f2 bruscamente e diventarono ostili. Considerati i combattenti migliori del regno, guidano la battaglia contro Jack ma sono entrambi sconfitti e mutilati dal pirata. Dopo essersi ripresi, si offrono di supportare Rufy e compagni per sdebitarsi del loro aiuto. Sono doppiati rispettivamente da Takaya Hashi e Masaru Ikeda.\nCarrot.\n \u00e8 un visone coniglio membro dei moschettieri del duca Cane-tempesta. \u00c8 inoltre un \"uccello del sovrano\", cio\u00e8 un'assistente di entrambi i regnanti, quindi \u00e8 attiva sia di giorno che di notte e si pu\u00f2 muovere liberamente in modo da mantenere le comunicazioni tra di loro e adempiere alle loro richieste. Desiderosa di viaggiare per mare, s'infiltra sulla Thousand Sunny al momento della partenza del gruppo di Rufy per salvare Sanji e si unisce a loro. Viene attaccata da Charlotte Brulee e intrappolata insieme a Chopper all'interno di uno specchio. In seguito aiuta Chopper a sconfiggere l'avversaria e a prestare soccorso ai suoi compagni. Durante la fuga assiste sconvolta al sacrificio di Pedro e, successivamente, affronta la flotta di Charlotte Daifuku trasformata in sulong. Dimostra un'agilit\u00e0 e una velocit\u00e0 straordinaria ed \u00e8 capace di spiccare salti altissimi. In combattimento utilizza dei guanti artigliati che sembrano essere in grado di produrre scariche elettriche. \u00c8 doppiata da Kanae It\u014d.\nPedro.\n, soprannominato , \u00e8 un visone giaguaro a capo dei guardiani della Foresta Balena. Fuma spesso una sigaretta e gli manca l'occhio sinistro, che ha perso in uno scontro tenutosi cinque anni prima degli eventi attuali con Tamago. In passato, lui, Pekoms e Zepo abbandonarono Zo alla ricerca dei Poignee Griffe, fondando i , e raggiunsero Tottoland. Qui rubarono qualcosa a Big Mom, che per punizione accorci\u00f2 la vita di Pedro di cinquant'anni. Sulla sua testa pende una taglia di 382 milioni di Berry. In seguito, Pedro si unisce al gruppo di Rufy per salvare Sanji e, a Tottoland, crea un diversivo per permettere a Brook di entrare nella biblioteca. Scontrandosi nuovamente con Tamago, Pedro sconfigge il suo avversario. Durante la fuga da Tottoland, Pedro si sacrifica per consentire alla ciurma di Cappello di paglia di andarsene, facendosi esplodere nel tentativo di eliminare Perospero. \u00c8 molto furtivo, ed \u00e8 dotato di grande forza e agilit\u00e0. \u00c8 un abile spadaccino, e in combattimento brandisce un grosso machete. \u00c8 doppiato da Shin'ichir\u014d Miki.\nTottoland.\nFamiglia Vinsmoke.\nLa \u00e8 una famigerata stirpe di assassini a capo dell'esercito del : tale esercito \u00e8 l'antagonista principale della striscia a fumetti e per questo molti ritengono la sua esistenza una leggenda. In realt\u00e0 il Germa 66 svolge la propria attivit\u00e0 nella malavita, dove opera come fornitore di mercenari. In passato la famiglia regnava sul Mare Settentrionale, ma perse il suo potere e possedimenti; nonostante questo i suoi membri hanno ancora il diritto di partecipare al Reverie di Marijoa ed esercitano una forte influenza sul Governo mondiale: tali privilegi sono andati persi dopo i fatti di Tottoland. La base dell'organizzazione \u00e8 il , che consiste in una gigantesca nave isola composta a sua volta da navi pi\u00f9 piccole che all'occorrenza possono staccarsi da quella principale. I Vinsmoke posseggono un'avanzata tecnologia bellica, che ha permesso a Judge di creare l'esercito di Germa 66 e aumentare geneticamente le prestazioni dei suoi figli, ragion per cui Big Mom \u00e8 interessata ad imparentarsi con essa mediante il matrimonio tra Sanji e Pudding. Sanji tuttavia non manifest\u00f2 le capacit\u00e0 dei suoi fratelli e, congiuntamente al suo atteggiamento gentile e alla sua passione per la cucina, venne sempre considerato la pecora nera della famiglia e bullizzato dai suoi fratelli.\nVinsmoke Judge.\n, soprannominato \u00e8 il capofamiglia e sovrano del Regno di Germa, oltre che il comandante del Germa 66. Possiede le stesse ideologie dei nobili mondiali affermando che i nobili non dovrebbero abbassarsi a lavorare o ad aiutare i comuni plebei. In battaglia fa uso della tecnologia avanzata del Germa. In passato Judge era uno scienziato che lavorava insieme a Vegapunk sulla ricerca di armi tecnologiche, scoprendo come mutare geneticamente gli esseri umani. Il Governo mondiale, venuto a sapere di ci\u00f2, fece arrestare Vegapunk mentre Judge riusc\u00ec a scappare; applicando le sue ricerche alla clonazione, pot\u00e9 creare l'esercito di Germa 66 e modificare i suoi figli, affinch\u00e9 sviluppassero capacit\u00e0 sovrumane. Sanji tuttavia non manifest\u00f2 le capacit\u00e0 dei suoi fratelli e, congiuntamente al suo atteggiamento gentile e alla sua passione per la cucina, venne sempre considerato la pecora nera della famiglia dal padre. Constatato che Sanji non sarebbe mai migliorato, Judge finse la sua morte e lo rinchiuse nelle segrete del regno di Germa con una maschera di ferro. Circa sei mesi dopo, Judge raggiunse il mare Orientale con il resto del Germa per combattere una guerra, e qui Sanji fugg\u00ec dalla cella. Tredici anni dopo, decide di stringere alleanza con Big Mom in modo da realizzare il suo sogno di riconquistare il mare Settentrionale e, per rendere il tutto ufficiale, organizza il matrimonio tra Sanji e Pudding. Dopo essere giunto a Tottoland sfida il figlio, battendolo con l'inganno e costringendolo ad accettare il matrimonio. Durante la cerimonia lui e i suoi figli vengono circondati dai pirati di Big Mom, intenzionati a ucciderli per impadronirsi della tecnologia del Germa, ma vengono salvati dalla ciurma di Cappello di Paglia. Per guadagnare tempo, attacca Big Mom, ma l'imperatrice lo sconfigge in pochi secondi. Dopo essersi ripreso, guida la flotta del Germa affinch\u00e9 difenda la Thousand Sunny dagli attacchi dei pirati di Big Mom. \u00c8 doppiato da Hideyuki Hori.\nVinsmoke Reiju.\n, soprannominata , \u00e8 la figlia primogenita di Judge. Reiju non ha mai partecipato attivamente al bullismo di Sanji quando erano piccoli, ma lo tollerava per non cadere a sua volta vittima dei tre fratelli; da piccola \u00e8 l'unica a prendersi cura di Sanji, e, quando la famiglia giunge nel Mare Orientale, aiuta il fratello a evadere. Ha in comune con Sanji la capacit\u00e0 di provare sentimenti, ma come gli altri fratelli \u00e8 costretta ad obbedire agli ordini di suo padre. Dimostra diplomazia e pacatezza quando soccorre l'avvelenato Rufy, cibandosi del veleno da lui accidentalmente ingerito praticandogli la respirazione bocca a bocca. In combattimento utilizza attacchi a base di veleno. A Tottoland viene ferita e catturata da Pudding, che le rivela l'intenzione di Big Mom di uccidere tutti i Vinsmoke durante il matrimonio, e successivamente le modifica i ricordi in modo che non riveli il piano di Linlin. Sanji raggiunge Reiju e al suo risveglio le spiega cosa le \u00e8 realmente accaduto. La ragazza a quel punto rivela a suo fratello cosa accadde alla loro madre e gli confida che dovrebbe lasciare che il Germa venga distrutto incoraggiandolo a fuggire. Durante la cerimonia viene circondata dai pirati di Big Mom insieme ai suoi familiari, venendo salvata dall'intervento della ciurma di Rufy. \u00c8 doppiata da Michiko Neya.\nFratelli di Sanji.\nI tre fratelli gemelli di Sanji. A differenza di quest'ultimo, subirono una modifica genetica che li rese delle vere e proprie macchine da guerra prive di sentimenti. Constatando la scarsa propensione di Sanji al combattimento, essi seguirono l'esempio del padre e iniziarono a schernirlo e bullizzarlo brutalmente.\nPaese di Wa.\nCasato Kozuki.\nIl era la famiglia che ha governato il Paese di Wa fino a che Oden non abbandon\u00f2 il Paese e Kurozumi Orochi ne usurp\u00f2 il ruolo di sh\u014dgun. Gli antenati della famiglia crearono i Poignee Griffe e li incisero. Secoli prima della narrazione, i Kozuki stipularono un patto di alleanza con la trib\u00f9 dei visoni di Zo, patto che prevedeva il reciproco aiuto nel caso una delle due parti fosse stata in difficolt\u00e0. Attualmente il clan Kozuki \u00e8 un argomento tab\u00f9 nel paese di Wa, e il solo parlarne pu\u00f2 portare alla condanna a morte.\nKozuki Oden.\n era il figlio del precedente \"sh\u014dgun\" di Wa, marito di Amatsuki Toki e padre di Momonosuke e Hiyori. Era un grandissimo combattente, in particolare maestro dello stile a due spade, e brandiva le due Owazamono ed ; possedeva inoltre l'Ambizione del re conquistatore. Fin da piccolo dimostr\u00f2 di essere una persona fuori dal comune e, crescendo, caus\u00f2 innumerevoli problemi a causa del suo carattere ribelle, anticonformista e rissoso, al punto che suo padre fu costretto a bandirlo dalla Capitale fiorita. Oden si trasfer\u00ec quindi nella regione di Hakumai, presso il \"daimy\u014d\" Shimotsuki Yasuie che tent\u00f2 invano di renderlo una persona pi\u00f9 responsabile. Tempo dopo si rec\u00f2 nella regione di Kuri, in cui spadroneggiavano i peggiori criminali della societ\u00e0. Riusc\u00ec a sconfiggerli e a rendere Kuri una regione pacifica e prospera; per tale ragione, suo padre lo nomin\u00f2 \"daimy\u014d\" di Kuri all'et\u00e0 di vent'anni . Negli anni seguenti, fece amicizia e salv\u00f2 da una vita di disperazione coloro che sarebbero diventati in seguito i suoi vassalli principali, ovvero i Foderi Rossi. Da sempre desideroso di lasciare Wa, paese estremamente chiuso verso il mondo esterno, trov\u00f2 la sua occasione imbattendosi in un naufragato Barbabianca, che lo accett\u00f2 nella sua ciurma dopo un'iniziale reticenza constatando il suo animo nobile a seguito del salvataggio di Toki; Oden si un\u00ec quindi a Newgate (insieme a Toki, Izo, Cane-tempesta e Gatto-vipera, che lo avevano seguito da Wa), divenendo anche comandante della seconda flotta della sua ciurma. In seguito si un\u00ec a Gol D. Roger (nuovamente insieme a Toki, Cane-tempesta e Gatto-vipera) come interprete dei Poignee Griffe nel suo ultimo viaggio, riuscendo a raggiungere Raftel. Tornato a Wa, scopr\u00ec che Kurozumi Orochi aveva, nel frattempo, preso il potere con l'aiuto di Kaido, attentando alla vita della sua famiglia, e cerc\u00f2 di assassinarlo: Orochi, per\u00f2, avendo la possibilit\u00e0 di uccidere l'intera popolazione del Paese, lo costrinse a umiliarsi pubblicamente per cinque anni, con la falsa promessa di lasciare l'isola dopo quel termine. Non rispettando tale promessa, Oden diede battaglia a Kaido insieme ai Foderi Rossi, venendo sconfitto: condannato a morire bollito vivo insieme ad essi, riusc\u00ec a salvare loro la vita con immani sforzi finendo, per\u00f2, per essere giustiziato da Kaido. \u00c8 doppiato da Hiroya Ishimaru.\nAmatsuki Toki.\n era la moglie di Oden e madre di Momonosuke e Hiyori. Possedeva i poteri del frutto Paramisha , che le consentiva di far viaggiare s\u00e9 stessa e altri nel futuro: lei stessa affermava di essere nata pi\u00f9 di 800 anni prima della storia corrente. Desiderosa di visitare il paese di Wa, conobbe Oden e Barbabianca quando essi la salvarono da alcuni trafficanti di esseri umani, e si un\u00ec a loro. Tempo dopo, spos\u00f2 Oden e da lui ebbe Momonosuke e Hiyori. Segu\u00ec il marito quando quest'ultimo lasci\u00f2 la ciurma di Newgate per aiutare Gol D. Roger a raggiungere Raftel, ma non pot\u00e9 seguirli fino alla fine del viaggio perch\u00e9 ammalatasi gravemente, motivo per cui venne portata a Wa e affidata alle cure dei Foderi Rossi coi figli. Dopo l'esecuzione di Oden, ormai destinata a morte certa insieme ai figli, mise al sicuro Hiyori affidandola a Kawamatsu e us\u00f2 il proprio potere per trasportare Momonosuke nel futuro protetto da quattro degli altri Foderi. Come ultima azione, profetizz\u00f2 infine alla popolazione il ritorno dei servitori di Oden da l\u00ec a vent'anni, venendo freddata subito dopo. \u00c8 doppiata da Keiko Han.\nKozuki Momonosuke.\n \u00e8 il figlio primogenito di Oden e Toki, ma poich\u00e9 ha viaggiato avanti nel tempo di vent'anni, ora risulta pi\u00f9 piccolo della sorella Hiyori. Ha una personalit\u00e0 burbera e orgogliosa. Nonostante la sua et\u00e0 \u00e8 molto interessato alle ragazze pi\u00f9 grandi di lui, e spesso usa la tattica di fingersi innocente e di lusingarle per sfruttare il loro istinto materno. Lui, Kin'emon, Kanjuro e Raizo erano diretti sull'isola di Zo, quando la loro nave naufrag\u00f2 su Dressrosa. Giunto clandestinamente a Punk Hazard si cib\u00f2 senza saperlo di un frutto Zoo Zoo artificiale, acquisendo la capacit\u00e0 di trasformarsi in un drago cinese. Incontrati Rufy e compagni, si ricongiunge con Kin'emon che di fronte a tutti si finge suo padre. Segue la ciurma di Cappello di paglia a Dressrosa e in seguito giunge a Zo insieme a Sanji, Nami, Chopper, Brook e Caesar. Qui Momonosuke rivela la sua identit\u00e0 alla ciurma e chiede aiuto a Rufy e Law per sconfiggere Kaido; la famiglia Kozuki e i suoi sottoposti formano cos\u00ec un'alleanza con la ciurma di Rufy, i pirati Heart e i visoni per abbattere l'Imperatore. \u00c8 doppiato da Ai Orikasa e in italiano da Patrizia Mottola.\nKozuki Hiyori.\n \u00e8 la figlia secondogenita di Oden e Toki, ma poich\u00e9 suo fratello Momonosuke \u00e8 stato mandato avanti nel tempo di vent'anni dalla madre, lui \u00e8 rimasto un bambino, mentre Hiyori ha continuato a crescere regolarmente: per questo, nonostante sia la sorella minore, attualmente \u00e8 pi\u00f9 anziana di lui. \u00c8 stata salvata dall'incendio del palazzo di Oden da Kawamatsu, che si \u00e8 preso cura di lei fino ai tredici anni; separatasi da lui, s'imbatt\u00e9 in un altro ex sottoposto di suo padre, Denjiro, nel frattempo trasfiguratosi e divenuto il nuovo boss della yakuza sotto il nome di Kyoshiro, il quale la prese sotto la sua ala, dicendole di non rivelare mai le loro identit\u00e0 fino al ritorno dei loro compagni e allevandola negli anni seguenti per farla diventare la cortigiana pi\u00f9 in vista del paese, sotto l'identit\u00e0 di , al fine di proteggerla. Anni dopo, durante un'esibizione per Orochi, lo stesso Kyoshiro finge di giustiziarla dopo una sua mancanza di rispetto verso Orochi, permettendole di fuggire con la piccola O-Toko, presa di mira dallo sh\u014dgun: pertanto finiscono inseguite da Kamazo, ed entrambe vengono salvate da Roronoa Zoro, che per\u00f2 resta ferito nel combattimento. Dopo averlo soccorso, gli rivela la sua identit\u00e0 chiedendogli di aiutarla a ricongiungersi con Momonosuke, donandogli la spada Enma appartenuta a suo padre in cambio della restituzione della Shusui al paese di Wa. \u00c8 doppiata da Nana Mizuki.\nFoderi Rossi.\nI sono nove abili samurai sotto il comando di Kozuki Oden: la loro abilit\u00e0 \u00e8 tale da essere riconosciuta anche dallo stesso shogun Orochi, che ha un profondo timore verso di loro. Del gruppo fanno parte anche Kurozumi Kanjuro (fino a che si smaschera quale spia di Orochi), Cane-tempesta e Gatto-vipera; in un primo momento, ne faceva parte anche Izo.\nKin'emon.\n \u00e8 un samurai del Paese di Wa e servitore della famiglia Kozuki soprannominato ; \u00e8 sposato con O-Tsuru. In passato era il capitano dei Foderi Rossi. Ha un carattere piuttosto austero, cinico e bacchettone ed ha un modo di parlare estremamente forbito e antiquato. Diciotto anni prima della storia, Kin'emon era uno degli uomini della guardia di Kozuki Oden: dopo l'esecuzione chiese a Kozuki Toki di utilizzare i suoi poteri per portarli vent'anni nel futuro, in modo da fermare Kaido e vendicare il loro signore. Naufragato anche lui su Punk Hazard, venne sconfitto da Law che, grazie ai suoi poteri, lo scompose in tre pezzi e li disperse per l'isola. Ricomposto dalla ciurma di Cappello di paglia, Kin'emon si ricongiunge a Momonosuke e salpa con Rufy e compagni verso Dressrosa. Qui aiuta la ciurma nello scontro con Do Flamingo e si ricongiunge con Kanjuro. Riunitosi con Raizo a Zo, rivela alla ciurma la vera identit\u00e0 di Momonosuke e chiede loro aiuto contro Kaido. Kin'emon \u00e8 un esperto nella tecnica a due spade: la sua speciale tecnica, chiamata , gli consente di tagliare anche le fiamme e le esplosioni. Ha ingerito inoltre il frutto Paramisha che gli permette di trasformare gli oggetti messi sulla testa delle persone in capi di vestiario e oggetti con cui coprirsi. Il personaggio \u00e8 ispirato all'attore Nakamura Kinnosuke. \u00c8 doppiato da Kenyu Horiuchi e in italiano da Matteo Brusamonti.\nRaizo.\n, noto come , \u00e8 un ninja del Paese di Wa, amico di Kin'emon e Kanjuro e servitore della famiglia Kozuki. \u00c8 l'unico dei suoi compagni a giungere a Zo, dove viene inseguito da Jack, il quale intende estorcergli il segreto per raggiungere Raftel. Durante l'attacco del pirata avrebbe voluto intervenire e consegnarsi, ma i visoni, per estrema lealt\u00e0 nei confronti del clan Kozuki, glielo hanno impedito, incatenandolo ad un Poignee Griffe nascosto nell'Albero della Balena. Diciassette giorni dopo l'arrivo di Jack, viene raggiunto da Cane-tempesta, Gatto-vipera, i suoi amici samurai di Wa, i pirati di Cappello di paglia e Law, e liberato. A Wa aiuta Rufy e Kawamatsu a fuggire di prigione, per poi assaltare Onigashima con i compagni. Ha mangiato il frutto Paramisha , che gli permette di manipolare delle pergamene in grado di assorbire gli attacchi nemici e di rilasciarli in un secondo momento. \u00c8 doppiato da Masashi Ebara.\nCasato Kurozumi.\nIl \u00e8 stata una delle cinque grandi famiglie di \"daimy\u014d\" del Paese di Wa per secoli, finch\u00e9 cadde in disgrazia a causa dei complotti operati dal nonno di Kurozumi Orochi a danno degli altri daimy\u014d: a causa di ci\u00f2, la famiglia venne perseguitata e pressoch\u00e9 sterminata dalla popolazione. Anni dopo, grazie alle macchinazioni degli anziani superstiti e , Orochi ebbe modo di prendersi la sua vendetta sui Kozuki, la famiglia degli sh\u014dgun del Paese, usurpandone il ruolo e alleandosi con Kaido.\nKurozumi Orochi.\n \u00e8 l'attuale \"sh\u014dgun\" del paese di Wa, dall'indole severa e intransigente, ma anche codarda e paranoica. Da bambino, a causa dei complotti del nonno, divenne oggetto, assieme al resto del suo casato, di una spietata persecuzione e discriminazione, che lo lasci\u00f2 orfano. Tempo dopo, istigato da Higurashi e Semimaru, decise di vendicare l'onore della propria famiglia e di diventare sh\u014dgun. Venne preso come servitore dapprima dal daimy\u014d di Hakumai Shimotsuki Yasuie e poi dallo sh\u014dgun Kozuki Sukiyaki: ci\u00f2 avvenne grazie a Higurashi, la quale possedendo i poteri del frutto Paramisha Mimo Mimo prese le sembianze di Oden, figlio di Sukiyaki, e lo raccomand\u00f2. In seguito, ottenne il titolo di sh\u014dgun reggente sempre grazie al medesimo stratagemma: Higurashi, prese le sembianze di un morente Sukiyaki e lo nomin\u00f2 come suo successore; Orochi consolid\u00f2 poi il proprio potere con l'aiuto di Kaido, facendo giustiziare Oden quando questi torn\u00f2 dai suoi viaggi e tent\u00f2 di detronizzarlo, constatato il degrado in cui Orochi aveva fatto cadere Wa. Negli anni seguenti, terrorizzato dal profetizzato ritorno dei Foderi Rossi, rende tab\u00f9 l'argomento della famiglia Kozuki, giustiziando chi anche semplicemente la nomini. Nonostante predichi il totale isolamento di Wa dal resto del mondo, intrattiene segretamente rapporti politici e commerciali con il Governo mondiale attraverso la CP0. Viene decapitato da Kaido stesso quando quest'ultimo annuncia il \"Progetto Nuova Onigashima\", volto a fare di Wa un paradiso per i pirati, e Orochi tenta di opporvisi. Ha mangiato il frutto Zoo Zoo mitologico , che gli consente di trasformarsi nel mostro mitologico Yamata no Orochi. \u00c8 doppiato da Hiroshi Iwasaki.\nKurozumi Kanjuro.\n, conosciuto come , \u00e8 figlio di una famiglia di attori appartenenti al casato Kurozumi. A causa della persecuzione della popolazione verso il clan, rimase orfano, cadendo in una totale apatia, che lo port\u00f2 a desiderare unicamente una morte teatrale. Nel suo vagabondare per Kibi, che gli procur\u00f2 il soprannome di , s'imbatt\u00e9 in Kozuki Oden che lo accolse tra i suoi seguaci. Diverso tempo dopo, entr\u00f2 in contatto con lo sh\u014dgun Kurozumi Orochi, che lo incaric\u00f2 di continuare a vivere come samurai di Oden al fine di passargli informazioni: Kanjuro s'immedesim\u00f2 a tal punto nella \"recita\" da essere disposto a morire bollito con Oden e gli altri Foderi Rossi. In seguito, viaggi\u00f2 nel futuro insieme a Kin'emon, Raizo, Kikunojo e Momonosuke grazie ai poteri di Amatsuki Toki: giunti nel futuro, Kanjuro naufrag\u00f2 a Dressrosa, venendo catturato dagli uomini di Donquijote Do Flamingo, venendo poi successivamente liberato e dirigendosi a Zo insieme a Kin'emon e Momonosuke, dove si ricongiunge con Raizo. Una volta tornato nel Paese di Wa, dopo una serie di avvenimenti, decide di smascherarsi, rivelandosi quale spia di Orochi. Ha un aspetto simile agli attori del teatro \"kabuki\" e porta con s\u00e9 un grande pennello, col quale realizza i disegni che poi prendono vita grazie ai poteri del frutto Paramisha All'inizio i suo disegni hanno una pessima qualit\u00e0, ma quando rivela la sua vera natura, dimostra di poter creare perfettamente un suo autoritratto da usare come copia. \u00c8 doppiato da Takumi Yamazaki.\nCasato Shimotsuki.\nIl era un'importante famiglia feudale nel paese di Wa, talmente influente da avere controllo su ben due regioni del paese, Hakumai e Ringo. In passato, due membri molto importanti di questa famiglia furono , \"daimy\u014d\" della regione di Ringo e abile guerriero, divenuto particolarmente noto per essere sempre accompagnato dalla \"kitsune\" , e , un mastro spadaio fuggito da Wa una cinquantina d'anni prima della storia corrente, creatore delle lame Enma e Wado Ichimonji nonch\u00e9 fondatore del Villaggio di Shimotsuki e nonno di Kuina. Questa famiglia era in ottimi rapporti con la famiglia Kozuki.\nMiscellanea.\nPirati di Roger.\nI erano la ciurma capitanata dal Re dei Pirati Gol D. Roger nonch\u00e9 l'unica che sia riuscita a circumnavigare completamente la Rotta Maggiore arrivando a Raftel. I suoi membri si sono scontrati pi\u00f9 volte con il viceammiraglio Monkey D. Garp e con la ciurma di Barbabianca, con la quale c'era una forte rivalit\u00e0 e un grande rispetto reciproco. Ad un certo punto fecero parte di essa anche Shanks e Bagy in qualit\u00e0 di mozzi nonch\u00e9 Kozuki Oden, Cane-tempesta e Gatto-vipera. Quando Roger venne giustiziato la ciurma si sciolse, sebbene gli altri membri siano ancora ricercati dalla Marina. La nave della ciurma era la , costruita dal carpentiere di Water Seven Tom con il legno dell'Albero Adam.\nGol D. Roger.\n \u00e8 stato il Re dei pirati, titolo che gli venne riconosciuto quando riusc\u00ec a trovare il leggendario tesoro che, in seguito, le persone iniziarono a chiamare One Piece. Inizialmente viene presentato come , nome con cui \u00e8 noto ai pi\u00f9: il suo nome corretto \u00e8 stato nascosto dal Governo dopo la conquista della Rotta Maggiore e viene menzionato per la prima volta dalla dottoressa Kureha parlando della volont\u00e0 della D.. Essendo stato il primo (a capo dei pirati di Roger) a raggiungere sia Lodestar sia Raftel, venne riconosciuto come il pi\u00f9 grande pirata di tutti i tempi. In giovent\u00f9 era il possessore del cappello di paglia che don\u00f2 a Shanks, e che poi Shanks avrebbe donato a sua volta a Monkey D. Rufy, caratterialmente molto simile proprio a Roger. In battaglia utilizzava una spada e la sua forza era tale da consentirgli di mettere in difficolt\u00e0 un samurai di Wa, nonch\u00e9 di battersi alla pari con Edward Newgate, possedendo sia l'Ambizione dell'armatura sia del re conquistatore. Prima della sua esecuzione, la sua taglia ammontava a 5.564.800.000 Berry. Oda avrebbe tratto ispirazione da due pirati realmente esistiti per creare il personaggio: Olivier Levasseur, noto per aver lasciato un messaggio cifrato nel quale rivelava l'ubicazione del suo tesoro e per aver sfidato dal patibolo la gente a trovarlo, e Henry Every, noto con il soprannome di \"Re dei pirati\" dopo aver depredato oltre seicentomila sterline in una sola incursione, le cui imprese hanno spinto molti famosi pirati a prendere il mare.\nNato a Rogue Town, da ragazzo incontr\u00f2 Silvers Rayleigh e gli chiese di unirsi a lui, formando poi i pirati di Roger. Roger impieg\u00f2 molto tempo a conquistare la sua fama: Brook, infatti, si ricorda di lui come di un novellino. Inizi\u00f2 a farsi un nome dopo aver sconfitto Rocks D. Xebec grazie anche all'aiuto del viceammiraglio Monkey D. Garp, che in seguito divenne uno dei suoi pi\u00f9 grandi avversari. Suoi nemici furono anche i pirati che avevano in precedenza fatto parte della ciurma di Rocks: Charlotte Linlin, che riusc\u00ec a battere sul tempo nel raggiungere Raftel decifrando i Poignee Griffe in suo possesso; Shiki, su cui ebbe la meglio nella battaglia di Ed Waugh; e soprattutto Edward Newgate, considerato poi come il suo pi\u00f9 grande rivale e come l'unico uomo che fosse mai riuscito a battersi alla pari con lui. Proprio grazie a Newgate conobbe Kozuki Oden, samurai del paese di Wa che lo aiut\u00f2 a decifrare i Poignee Griffe necessari per raggiungere Raftel, isola completamente sconosciuta e a cui lui stesso diede il nome: giungendo qui scopr\u00ec la storia del Secolo vuoto grazie alla sua abilit\u00e0 di \"sentire\" la voce delle cose. Qualche tempo prima di giungervi, completando cos\u00ec per primo il viaggio attraverso la Rotta maggiore, gli era stata diagnosticata una malattia incurabile che riusc\u00ec a tenere a bada grazie al medico di bordo Crocus, cosa che lo avrebbe portato alla morte nel giro di un anno dalla scoperta di Raftel; consapevole di ci\u00f2, rintracci\u00f2 per l'ultima volta il suo grande rivale e amico Barbabianca, volendo rivelargli l'ubicazione dell'isola, informazione che Newgate rifiut\u00f2 di sapere preferendo farsi rivelare il significato della D. Infine si costitu\u00ec alla Marina, sebbene il Governo avesse dichiarato di averlo catturato per ostentare il proprio potere, non prima di aver concepito con Portuguese D. Rouge un figlio, Portuguese D. Ace, che affid\u00f2 alle cure del suo avversario Garp. Sul patibolo, indusse con le sue ultime parole milioni di persone a prendere il mare affinch\u00e9 ritrovassero lo One Piece, dando cos\u00ec il via proprio a ci\u00f2 che il Governo sperava di scoraggiare con la sua esecuzione, ossia l'inizio della grande era della pirateria. \u00c8 doppiato da Chikao \u014ctsuka (Episodi 1-590) e Masane Tsukayama (episodi 890+) e Vittorio Bestoso.\nSilvers Rayleigh.\n, soprannominato , era il vice-capitano dei pirati di Roger. Non si conosce molto della sua personalit\u00e0 da giovane ma da anziano ama l'alcool, il gioco d'azzardo, le belle ragazze e frequenta le bische e i parchi divertimento. Nonostante venga spesso riconosciuto e la Marina sappia quindi dove trovarlo, le notizie che lo riguardano vengono messe a tacere grazie anche agli interventi di Garp, poich\u00e9 tentare di catturarlo causerebbe alla marina immani perdite. Ha una relazione romantica con Shakky. Dopo aver conosciuto Roger si unisce a lui per formare il nucleo dei futuri pirati di Roger, con cui attraversa tutta la Rotta Maggiore fino a Raftel; dopo la morte del capitano si ritira dalla pirateria, trasferendosi all'arcipelago Sabaody, dove diviene un rivestitore di navi. All'et\u00e0 di 76 anni incontra la ciurma dei Cappello di paglia alla casa d'aste e accetta di rivestire la \"Thousand Sunny\" per poi aiutare la ciurma nello scontro con l'ammiraglio Kizaru, Orso Bartholomew e i Pacifista; dopo la battaglia di Marineford attraversa a nuoto la fascia di bonaccia per raggiungere Rufy ad Amazon Lily, dove si offre di allenarlo nell'uso dell'Ambizione per due anni. Quando la ciurma si riunisce riveste la Sunny e aiuta Rufy e i suoi a sfuggire alla Marina. Nonostante l'et\u00e0 possiede ancora una forza e una resistenza sovrumane, padroneggia tutti e tre i tipi di Ambizione ed \u00e8 un abile spadaccino. \u00c8 doppiato da Keiichi Sonobe e Antonio Paiola.\nCrocus.\n \u00e8 il guardiano del faro della Reverse Mountain, situato all'ingresso della Rotta Maggiore, nonch\u00e9 un abile medico. In passato incontr\u00f2 i Pirati Rumbar, che gli affidarono la balena Lovoon. Alle isole Sabaody Rayleigh spiega che Crocus divenne il medico di bordo della ciurma per tenere a bada la malattia incurabile che affliggeva il capitano, permettendogli di giungere fino in fondo alla Rotta Maggiore. Quando giungono Rufy e compagni d\u00e0 loro informazioni su Raftel, Lovoon e spiega loro il funzionamento del Log Pose. \u00c8 doppiato da Gor\u014d Naya e Masuo Amada (dall'episodio 959) e Mario Scarabelli.\nArmata rivoluzionaria.\nL' \u00e8 un'organizzazione che si pone come obiettivo il rovesciamento del Governo mondiale; per questo motivo le autorit\u00e0 li considerano dei terroristi e la minaccia pi\u00f9 seria per l'ordine e la stabilit\u00e0 mondiale. La base dei rivoluzionari si trovava sull'isola di Baltigo, nella Rotta Maggiore. Prima di essere trasformato in un automa privo di volont\u00e0, anche Orso Bartholomew faceva parte dell'Armata rivoluzionaria. Durante il Reverie, Koala rivela che l'Armata rivoluzionaria non intende rovesciare il Governo mondiale in s\u00e9, ma il dominio dei Draghi celesti che lo governano. Al quarto giorno del reverie assaltano Marijoa per salvare Orso Bartolomew, reso schiavo dai nobili mondiali, affrontando gli ammiragli Fujitora e Ryokugyu.\nMonkey D. Dragon.\n \u00e8 il capo e fondatore dell'Armata rivoluzionaria e in quanto tale dichiarato nemico numero uno dal Governo mondiale col soprannome de . \u00c8 figlio del viceammiraglio Monkey D. Garp e padre del pirata Monkey D. Rufy. Incontra e soccorre Sabo durante l'incendio del Grey Terminal e, in seguito, dopo che la barca del bambino viene affondata dal Nobile mondiale Jalmack. Dopo averlo guarito, accoglie quindi Sabo nell'armata rivoluzionaria. Quando Rufy sta per essere catturato da Smoker a Rogue Town, Dragon interviene per soccorrere il figlio e aiutarlo a scappare. Dopo la battaglia di Marineford, indice una riunione dei capi rivoluzionari, poich\u00e9 la morte di Barbabianca avrebbe avuto ripercussioni sull'assetto mondiale. Dopo gli eventi di Dressrosa indice una nuova riunione con i capi dell'Armata rivoluzionaria, al fine di dichiarare guerra ai Nobili Mondiali durante il Reverie. \u00c8 doppiato da Hidekatsu Shibata e in italiano da Mario Zucca (ep. 52-53), Claudio Moneta (ep. 324), Oliviero Corbetta (ep. 441 e 510) e Luca Ghignone (ep. 501+).\nEmporio Ivankov.\n, spesso abbreviato in , \u00e8 il \"regino\" del Regno di Kamabakka, nonch\u00e9 comandante della divisione della Rotta Maggiore dell'Armata rivoluzionaria. Ha una personalit\u00e0 molto eccentrica, e, come molti \"okama\", termine che denota un travestito o omosessuale, tiene molto in conto il valore dell'amicizia e non ha pregiudizi verso le altre persone. Anche il suo modo di parlare \u00e8 particolare: chiama infatti le altre persone aggiungendo il suffisso \"boy\" o \"girl\" in base al sesso ed \u00e8 affetto da un evidente rotacismo. Iva \u00e8 considerato il pi\u00f9 grande \"okama\" del mondo di \"One Piece\" e un idolo e punto di riferimento per gli altri \"okama\". I suoi poteri derivano dal Paramisha , con il quale \u00e8 in grado di somministrare ormoni che possono modificare il corpo umano. Ci\u00f2 gli conferisce capacit\u00e0 taumaturgiche, alterando gli ormoni in una persona, come l'adrenalina, per farla rinvigorire, oppure pu\u00f2 creare ormoni sconosciuti per ingrandire le sue parti del corpo o mutare il sesso delle persone, compreso il proprio. A causa dei suoi poteri \u00e8 soprannominato . In combattimento fa uso di una versione migliorata del Kung Fu gay, denominata , Nuova tecnica del Kung Fu di Kamabakka nell'edizione italiana dell'anime. Il personaggio \u00e8 ispirato a Frank-N-Furter e all'attore Norio Imamura; il nome del personaggio deriva dal fatto che Eiichir\u014d Oda ricordava erroneamente che il cognome dell'attore fosse Iwamura, al punto da soprannominarlo Iva. A causa della sua militanza nell'Armata rivoluzionaria Iva venne arrestato e imprigionato a Impel Down, dove crea un'oasi nascosta tra i livelli 5 e 6, denominata livello 5,5. In questo luogo, accoglie Mr. 2 Von Clay e cura Rufy dal veleno di Magellan. Avendo scoperto che il ragazzo \u00e8 figlio di Dragon, Iva decide di aiutarlo nel salvataggio di Ace; durante l'evasione affronta Magellan insieme a Inazuma, ma sono entrambi sconfitti dal direttore della prigione. Curatosi grazie ai suoi ormoni, Iva raccoglie il suo compagno e si riunisce con gli altri evasi. Successivamente raggiunge Marineford e protegge Rufy dagli assalti di Kizaru e di Orso Bartholomew. Sebbene contrario, somministra a Rufy una dose di Tension Hormone per permettergli di continuare a combattere; tenta in seguito di bloccare Akainu, venendo sconfitto. Al termine della battaglia, Iva fa ritorno all'isola di Momorio nel Regno di Kamabakka, dove trova Sanji che \u00e8 stato spedito sull'isola da Orso Bartholomew. Per poter lasciare l'isola, lo sfida a sconfiggere i 99 maestri del Kung Fu dei trans-formati presenti sull'isola. \u00c8 doppiato in giapponese da Norio Imamura (ep. 438-452) e Mitsuo Iwata (ep. 461+) e in italiano da Simone D'Andrea.\nSabo.\n \u00e8 il fratello adottivo di Monkey D. Rufy e Portuguese D. Ace e capo di stato maggiore dell'armata rivoluzionaria; in quanto tale ha sulla testa una taglia di 602 milioni di Berry. Possiede una grande abilit\u00e0 nel combattimento con il bastone e il suo stile di lotta ruota attorno all'uso delle dita, che lui definisce \"artigli\", e dell'Ambizione; dopo avere mangiato il frutto Foco Foco, inoltre, acquisisce la capacit\u00e0 di trasformarsi e di manipolare il fuoco. Ultimo discendente di una famiglia nobile del regno di Goa, fugg\u00ec di casa a causa del disinteresse dei genitori rifugiandosi nel Grey terminal, dove conobbe Rufy ed Ace con i quali strinse un patto di fratellanza dopo essere diventati inseparabili. Quando il pirata Blujeam venne assoldato dai genitori per riportarlo a casa Sabo vi torn\u00f2 spontaneamente per proteggere i suoi fratelli, scoprendo il piano della nobilt\u00e0 per distruggere il Grey terminal in vista della visita di un Nobile mondiale: comprendendo che sarebbero morti tutti coloro che vi abitavano Sabo tent\u00f2 di dirigersi l\u00ec, ma venne fermato e malmenato dalle guardie del paese. Qualche giorno dopo prese il mare con una piccola imbarcazione ma venne affondato dal Nobile mondiale per avergli tagliato la strada. Creduto morto da tutti, Sabo viene salvato e curato da Dragon, entrando a far parte dell'Armata rivoluzionaria e divenendone, nel corso dei dodici anni successivi, capo di stato maggiore e secondo in comando; avendo perso la memoria a seguito del colpo del Nobile, la riacquist\u00f2 solamente dopo aver letto la notizia della morte di Ace per mano di Akainu. Deciso quindi a ritrovare il frutto Foco Foco del fratello due anni dopo si dirige a Dressrosa, dove si riunisce con Rufy prendendo il suo posto nel torneo indetto da Donquijote Do Flamingo con il palio proprio il Frutto. Dopo aver vinto il torneo, con i nuovi poteri affronta l'ammiraglio Fujitora e Jesus Burgess; al termine degli scontri consegna a Rufy una sua Vivre card per poterlo rintracciare. In seguito si dirige a Marijoa con gli altri comandanti rivoluzionari per liberare Orso Bartholomew dai Nobili mondiali. \u00c8 doppiato in giapponese da Junko Takeuchi (da bambino) e T\u014dru Furuya (da adulto) e in italiano da Patrizia Mottola (da bambino).\nPirati Rocks.\nI erano una potente ciurma che spadroneggiava per i mari una quarantina d'anni prima della narrazione corrente; la loro forza era tale che all'epoca chiunque conosceva le loro gesta, talmente folli e sconsiderate da farli considerare una vera e propria organizzazione terroristica. Furono sconfitti presso l'isola di dagli sforzi combinati di Monkey D. Garp e Gol D. Roger. Il capitano era e tra i suoi membri vi furono anche personaggi divenuti in seguito famigerati come i futuri Imperatori Edward Newgate, Charlotte Linlin e Kaido."}
{"id": "1685575", "revid": "110015892", "url": "https://it.wikipedia.org/wiki?curid=1685575", "title": "Agazio Guidacerio", "text": "Biografia.\nOriginario di Rocca Falluca, un antico borgo medievale disabitato dalla fine del XVI secolo i cui ruderi sono situati nel territorio comunale dell'odierna Tiriolo, in Calabria. Ricevette una prima istruzione presso l'abbazia di San Giuliano di Rocca Falluca. \nFu professore di lingua ebraica a Roma ai tempi di Leone X. Possedeva una imponente raccolta di codici e libri in lingua ebraica che andarono persi durante il sacco di Roma (1527) a cui scamp\u00f2 rifugiandosi ad Avignone presso il vicelegato Giovanni Niccolai. Si trasfer\u00ec successivamente a Parigi dove nel 1530 ottenne la cattedra di lingua ebraica al Coll\u00e8ge de France. A Parigi nel 1539 prepar\u00f2 una nuova versione della \"Gramatica ebraica\", la cui prima edizione era stata pubblicata a Roma nel 1520 con dedica a Leone X; prepar\u00f2 inoltre dei commenti ad alcuni testi dell'Antico Testamento, il cui elenco \u00e8 contenuto nella \"Bibliotheca sacra\" del Le Long, nei quali confront\u00f2 il testo latino con quello greco e con l'originale in lingua ebraica."}
{"id": "1685576", "revid": "228587", "url": "https://it.wikipedia.org/wiki?curid=1685576", "title": "Poeti russofoni", "text": "Poeti che hanno scritto in russo (poeti russi)."}
{"id": "1685578", "revid": "125939855", "url": "https://it.wikipedia.org/wiki?curid=1685578", "title": "Dosso", "text": ""}
{"id": "1685579", "revid": "977683", "url": "https://it.wikipedia.org/wiki?curid=1685579", "title": "Desmodus rotundus", "text": "Il vampiro vero di Azara (Desmodus rotundus ) \u00e8 un pipistrello della famiglia dei Fillostomidi, unica specie vivente del genere \"Desmodus\" (), diffuso nel Continente americano.\nEtimologia.\nL'epiteto generico deriva dalla combinazione delle due parole greche \"\u03b4\u03b5\u03c3\u03bc\u03bf-\", legato o raggruppato, e \"-\u1f40\u03b4\u03bf\u03cd\u03c2\", dente, con allusione alla disposizione ravvicinata degli incisivi, mentre il termine specifico, dal latino \"rotundus\", \u00e8 un riferimento alle forme rotondeggianti del corpo. Il nome comune invece trae origine dal cartografo e naturalista spagnolo F\u00e9lix de Azara, che nel 1801 in Paraguay cattur\u00f2 l'olotipo della specie.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 68 e , la lunghezza dell'avambraccio tra 53 e , la lunghezza del piede tra 13 e , la lunghezza delle orecchie tra 15 e e un peso fino a .\nCaratteristiche craniche e dentarie.\nIl cranio presenta un rostro corto e largo, una scatola cranica grande e tondeggiante ma priva di cresta sagittale, indice di scarso sviluppo dei muscoli masticatori. Il palato \u00e8 molto corto, mentre la bolla timpanica \u00e8 relativamente grande. Gli incisivi superiori sono molto grandi ed affilati, mentre i canini sono pi\u00f9 piccoli ma taglienti, i denti masticatori sono piccoli e stretti. Gli incisivi inferiori sono piccoli e forniti di tre cuspidi.\nSono caratterizzati dalla seguente formula dentaria:\nAspetto.\nLa pelliccia \u00e8 corta e ruvida. Le parti dorsali sono bruno-rossastre con la base dei peli giallastra, mentre le parti ventrali sono giallastre chiare. Il muso \u00e8 molto corto e conico, con una piccola foglia nasale a forma di M, con un profondo incavo centrale sul margine superiore e con il margine inferiore fuso al labbro superiore. Le narici si aprono obliquamente e verso l'alto. Il labbro inferiore \u00e8 attraversato da un profondo solco contornato da cuscinetti carnosi triangolari. Le labbra sono ispessite ed espandibili. Gli occhi sono relativamente piccoli. Le orecchie sono corte, triangolari, ben separate tra loro, con il margine anteriore convesso e con una concavit\u00e0 sul margine posteriore appena sotto l'estremit\u00e0 arrotondata. Il trago \u00e8 trapezoidale, appuntito, ricoperto di lunghi peli, con il margine anteriore ispessito e il margine posteriore dentellato. Le membrane alari sono nerastre, talvolta con il bordo d'attacco bianco e le estremit\u00e0 chiare, ricoperte dorsalmente di corti peli giallo-rossastri fino all'altezza dei gomiti e delle ginocchia e attaccate posteriormente sulle caviglie. Il pollice \u00e8 molto lungo e robusto, con due cuscinetti carnosi alla sua base. I piedi sono grandi e larghi. \u00c8 privo di coda e di calcar, mentre l'uropatagio \u00e8 ridotto ad una sottile membrana lungo la parte interna degli arti inferiori ed \u00e8 ricoperto di peli. Il cariotipo \u00e8 2n=28 FNa=52.\nEcolocazione.\nEmette ultrasuoni attraverso la bocca sotto forma di impulsi di breve durata e frequenza modulata tra 45 e , con la presenza di due o tre armoniche.\nBiologia.\nComportamento.\nForma colonie tra 20 e 100 individui, sebbene siano state osservate colonie ancora pi\u00f9 numerose fino a esemplari. Si rifugia in grotte illuminate provviste di profonde fessure e talvolta anche nelle cavit\u00e0 degli alberi. Sono stati osservati anche in ruderi, miniere e palazzi abbandonati. Nei siti di riposo \u00e8 frequente un odore di ammoniaca dovuto alla presenza di sangue digerito e rigurgitato al suolo o sulle pareti. I maschi competono tra loro nei rifugi dove sono presenti delle femmine. Le azioni difensive di solito comprendono inseguimenti, spinte, minacce, attacchi con le ali e morsi. Diviene maggiormente attivo due ore dopo il tramonto. Possiede lunghe ali ed \u00e8 un volatore veloce ma anche molto agile al suolo. I lunghi pollici e i grandi piedi permettono loro di camminare, correre e saltare con grande destrezza. Se confinato in spazi dove non pu\u00f2 prendere il volo, compie balzi impressionanti per sfuggire alla cattura.\nAltruismo reciproco.\n\u00c8 presente in questa specie un particolare comportamento di cooperazione, noto come altruismo reciproco, nel quale le femmine, e talvolta anche i maschi, rigurgitano il sangue prelevato precedentemente dalle loro prede per darlo ai propri piccoli o ad altri membri della colonia che non sono stati in grado di procurarselo, particolarmente circa un terzo degli esemplari pi\u00f9 giovani, i quali vengono pi\u00f9 frequentemente scoperti dalle loro vittime a causa della loro inesperienza. Successivi esperimenti in cattivit\u00e0 hanno indicato che il \"vampiro vero di Azara\" non solo identifica e nutre preferibilmente gli appartenenti alla sua stessa colonia o gruppo famigliare ma aiuta con pi\u00f9 facilit\u00e0 quegli esemplari che in precedenza gli avevano offerto del cibo. Questo particolare tipo di aiuto riveste una notevole importanza nella sopravvivenza di alcune popolazioni, poich\u00e9 un esemplare che non riesce a nutrirsi per almeno tre giorni di seguito \u00e8 destinato a morire. Si ritiene che in assenza di questa mutua assistenza la mortalit\u00e0 annuale raggiungerebbe circa l'80%, mentre in realt\u00e0 la maggior parte degli esemplari adulti ha un'aspettativa di vita fino a vent'anni.\nAlimentazione.\nSi nutre esclusivamente di sangue di altri vertebrati, in particolare di animali domestici, prelevato attraverso dei morsi inferti con gli affilatissimi incisivi ed evitandone la coagulazione attraverso una glicoproteina anticoagulante nota come draculina, contenuta nella sua stessa saliva. In cattivit\u00e0 attacca anche serpenti, lucertole, rospi, coccodrilli e tartarughe. I suoi movimenti sono agili e furtivi. Solitamente non atterra direttamente sulla vittima, ma nelle sue vicinanze, per poi camminare o saltellare verso di essa. Diversi individui possono nutrirsi successivamente dalla stessa ferita.\nRiproduzione.\nSi riproduce durante tutto l'anno. Le nascite hanno due picchi tra aprile e maggio e tra ottobre e novembre. Danno alla luce un piccolo alla volta, anche se possono verificarsi parti gemellari. La gestazione dura 7 mesi. I nascituri sono gi\u00e0 ben sviluppati e pesano 5-7 grammi. Durante il primo mese il piccolo si nutre esclusivamente di latte materno, dal secondo mese, dopo che ha raddoppiato il suo peso, comincia a ricevere quantit\u00e0 di sangue rigurgitato direttamente dalla madre. Nel quarto mese accompagna il genitore nelle attivit\u00e0 predatorie fino al quinto mese quando viene completamente svezzato e raggiunge le dimensioni adulte. L'aspettativa di vita in natura \u00e8 di 12 anni, mentre in cattivit\u00e0 pu\u00f2 raggiungere i 19 anni e mezzo.\nDistribuzione e habitat.\nQuesta specie \u00e8 diffusa dagli stati messicani orientali del Tamaulipas ed occidentali di Sonora attraverso tutta l'America centrale e l'America meridionale fino all'Argentina e Cile settentrionali. \u00c8 inoltre presente sull'isola di Trinidad e Isla Margarita.\nVive in diversi tipi di habitat fino a metri di altitudine, sebbene sia abbondante in aree con allevamenti di bovini e pi\u00f9 raro nelle foreste.\nEvoluzione.\nIl genere \u00e8 presente fin dal Pleistocene, con due forme pi\u00f9 grandi, \"D.stocki\" e \"D.magnus\", rinvenute rispettivamente nel Messico e in Florida. Un'altra specie, \"D.draculae\", sembra essersi estinta in epoca storica nel Venezuela e nel Brasile sud-orientale.\nRapporti con l'uomo.\nLa particolare dieta di questo animale ha notevoli risvolti sul benessere delle prede e in generale sulla salute pubblica. Sebbene la perdita di sangue non sia eccessiva, almeno per gli animali pi\u00f9 grandi, la vittima pu\u00f2 subire l'infezione della ferita attraverso artropodi ematofagi o larve di mosche ma anche la trasmissioni di gravi malattie come diverse tripanosomiasi e la rabbia. Ci\u00f2 provoca pesanti perdite economiche negli allevamenti di bestiame dell'America latina e per questo motivo sono state sviluppate differenti tecniche per controllare la popolazione del \"vampiro vero di Azara\", il quale oltretutto non sopravvive dopo aver contratto la rabbia. Alcune di queste purtroppo provocano danni anche alle altre popolazioni di pipistrelli, poich\u00e9 vengono attaccati con esplosivi siti dove possono rifugiarsi pi\u00f9 di una specie di microchirottero. Una tecnica alternativa in fase di sviluppo si basa sull'apporre sostanze nocive sulla pelliccia del bestiame, le quali venendo in contatto con il vampiro, sarebbero trasmesse anche agli altri membri della colonia attraverso un comportamento sociale di mutua pulizia del corpo.\nStato di conservazione.\nLa IUCN Red List, considerato il vasto areale, la popolazione presumibilmente numerosa e la tolleranza a diversi tipi di habitat, classifica \"D.rotundus\" come specie a rischio minimo (LC)."}
{"id": "1685580", "revid": "1652134", "url": "https://it.wikipedia.org/wiki?curid=1685580", "title": "Maigret e la spilungona", "text": "Maigret e la spilungona (titolo originale francese \"Maigret et la grande perche\", pubblicato in traduzione italiana anche col titolo Maigret e la Stangona) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto alla tenuta Shadow Rock Farm di Lakeville (Connecticut), negli Stati Uniti d'America, dal 1\u00ba all'8 maggio 1951, pubblicato per la prima volta in Francia nell'ottobre dello stesso anno presso l'editore Presses de la Cit\u00e9.\n\u00c8 il trentottesimo romanzo dedicato al celebre commissario. Nel 1956 il regista Stany Cordier attinger\u00e0 a \"Maigret e la spilungona\" e al romanzo \"Un'ombra su Maigret\" per il suo film \"Maigret dirige l'inchiesta\", con Maurice Manson nel ruolo di Maigret.\nTrama.\nErnestine (una volta Micou, ora Jussiaume) \u00e8 una vecchia conoscenza di Maigret, poich\u00e9 l'ha arrestata 17 anni prima, quando faceva la prostituta ed era nota con il soprannome di \"spilungona\". Ora viene a trovarlo per raccontargli che il marito Alfred, detto \"Fred il triste\", ha trovato il cadavere di una donna mentre stava forzando una serratura, come sua specialit\u00e0, per\u00f2 non \u00e8 lui che ha ucciso, ne \u00e8 convinta.\nMaigret rintraccia la casa di cui le ha parlato la donna. Vi abita Guillaume Serre, dentista, con sua madre. L'uomo dice di non aver visto nessun cadavere e che tutto \u00e8 normale. La sua seconda moglie, un'olandese di nome Maria Van Aerts, lo ha appena lasciato e ha raggiunto un'amica ad Amsterdam. Maigret intuisce l'atmosfera pesante dell'uomo e di sua madre per la giovane donna. Quando gli fa vedere che la finestra ha un vetro rotto, il dentista nega lo scasso e si giustifica dicendo che \u00e8 stato un temporale di qualche tempo fa.\nScopre che la moglie non \u00e8 mai arrivata ad Amsterdam e che il marito ha portato da poco a riparare il vetro di una finestra. Ma, durante la perquisizione della casa, non trova il cadavere della donna. Fa portare il marito nel suo ufficio e lo fa attendere a lungo, quindi lo fa parlare, ma lui non confessa. Maigret capisce che l'uomo sta proteggendo la madre, la quale, solo per assicurarsi il benessere materiale che vedeva diminuire, aveva gi\u00e0 ucciso il marito e la prima moglie del figlio, avvelenandoli. Ma Maria aveva capito che la stava avvelenando e aveva tentato di chiamare la polizia, per cui la vecchia le aveva sparato. Il figlio, che la madre si preparava ad avvelenare perch\u00e9 non rivelasse niente al commissario Maigret, si era solo disfatto della salma. Entrambi sono arrestati. Lui uscir\u00e0, lei non sar\u00e0 condannata alla pena capitale per via dell'et\u00e0 avanzata, ma non uscir\u00e0 pi\u00f9 di prigione, raggiungendo forse cos\u00ec quella sicurezza che le \u00e8 sempre mancata e che per avere la quale si era abituata ad avvelenare tutti, piano piano.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1951.\nIn Italia \u00e8 apparso per la prima volta nel 1955, tradotto da Bianca Tamassia Mazzarotto e pubblicato da Mondadori nella collana \"Il girasole. Biblioteca economica Mondadori\" (n\u00ba 39). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1991 nella traduzione di Marianna Basile). Nel 2000 il romanzo \u00e8 stato pubblicato presso Adelphi, con il titolo \"Maigret e la Stangona\", tradotto da Emma Bas, nella collana dedicata al commissario (parte de \"gli Adelphi\", al n\u00ba 222).\nFilm e televisione.\nIl romanzo ha contribuito alla sceneggiatura del film \"Maigret dirige l'inchiesta\" (1956), diretto da Stany Cordier, con Maurice Manson nel ruolo di Maigret. Il film \u00e8 stato tratto anche da \"Un'ombra su Maigret\" e dal racconto \"On ne tue pas les pauvres types\".\nAlmeno cinque sono stati gli adattamenti del romanzo per la televisione:"}
{"id": "1685589", "revid": "123889156", "url": "https://it.wikipedia.org/wiki?curid=1685589", "title": "Nelson Freire", "text": "Biografia.\nFreire comincia a suonare il pianoforte all'et\u00e0 di tre anni, risuonando a memoria i brani appena eseguiti dalla sorella maggiore.\nI suoi primi insegnanti in Brasile furono Nise Obino e Lucia Branco, la quale aveva studiato con un allievo di Liszt. Per il suo primo concerto in pubblico, Freire esegu\u00ec la Sonata in la maggiore KV 331 di Mozart, all'et\u00e0 di cinque anni.\nNel 1957, a dodici anni, con l'esecuzione del Quinto Concerto per pianoforte e orchestra di Beethoven si \u00e8 aggiudicato il settimo premio al Concorso Internazionale di Rio de Janeiro; in seguito si \u00e8 trasferito a Vienna, dove ha studiato con Bruno Seidlhofer e Friedrich Gulda, e dove ha conosciuto Martha Argerich, con la quale ha instaurato un solido rapporto d'amicizia durato per tutta la vita.\nNel 1964 ha vinto il Concorso Internazionale Vianna da Motta di Lisbona.\nLa sua carriera internazionale era cominciata nel 1959, anno in cui ha tenuto numerosi concerti in Europa, USA, Giappone, Israele.\nFreire ha collaborato con i pi\u00f9 grandi direttori d'orchestra, fra cui Pierre Boulez, Eugen Jochum, Lorin Maazel, Charles Dutoit, Kurt Masur, Andr\u00e9 Previn, David Zinman, V\u00e1clav Neumann, Valerij Gergiev, Rudolf Kempe, Gennadij Ro\u017edestvenskij, Hans Graf, Hugh Wolff, Roberto Carnevale, John Nelson, Seiji Ozawa e Riccardo Chailly.\nNumerose anche le sue apparizioni con le pi\u00f9 importanti orchestre, come i Berliner Philharmoniker, Wiener Philharmoniker, Rotterdam Philharmonic, London Symphony Orchestra, Tonhalle Orchester Z\u00fcrich, Orchestra Filarmonica Ceca, Orchestre de Paris, Orchestra filarmonica d'Israele, le orchestre sinfoniche di Boston, Chicago, Cleveland, Los Angeles, New York, Philadelphia e altre.\nNelson Freire ha inciso per Sony/CBS, Teldec, Philips e Deutsche Grammophon, e ha registrato i Concerti di Liszt con la Filarmonica di Dresda e Michel Plasson per la Berlin Classics. Altre celebri registrazioni sono quelle di musiche per due pianoforti e pianoforte a quattro mani con Martha Argerich, come La Valse di Ravel o la Seconda Suite di Rachmaninov.\nLa registrazione dei 24 Preludi di Fryderyk Chopin ha ottenuto il prestigioso Edison Award.\nAll'inizio degli anni 2000 ha firmato un contratto con la Decca, per la quale ha registrato, fra l'altro, i due Concerti di Brahms - spesso eseguiti anche in concerto - con il Gewandhaus di Lipsia sotto la direzione di Riccardo Chailly, e le Sonate di Beethoven."}
{"id": "1685595", "revid": "1543377", "url": "https://it.wikipedia.org/wiki?curid=1685595", "title": "Battaglia di Deorham", "text": "La battaglia di Deorham fu combattuta nella Britannia sud-occidentale nel 577 tra i Sassoni del Wessex e i Britanni dell'ovest. Deorham viene identificata con Dyrham, nel Gloucestershire meridionale, poche miglia a nord di Bath, nel Somerset. Di questa battaglia si fa menzione nell \"Cronaca anglosassone\" e non ci sono altri dettagli. Vinsero i Sassoni che occuparono poco dopo Cirencester (Corinium), Gloucester (Glevum) e Bath (Aquae Sulis). Secondo alcuni studiosi questa battaglia avrebbe anche dato inizio alla differenziazione tra la lingua gallese e quella cornica, separando cos\u00ec i Britanni del Galles da quelli del Devon e della Cornovaglia. Non tutti per\u00f2 concordano con questa lettura."}
{"id": "1685597", "revid": "760369", "url": "https://it.wikipedia.org/wiki?curid=1685597", "title": "Stazione meteorologica di Cogollo del Cengio", "text": "La stazione meteorologica di Cogollo del Cengio \u00e8 la stazione meteorologica di riferimento relativa alla localit\u00e0 di Cogollo del Cengio.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Vicenza, nel comune di Cogollo del Cengio, a 250 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,0\u00a0\u00b0C, quella del mese pi\u00f9 caldo, luglio, \u00e8 di +22,2\u00a0\u00b0C ."}
{"id": "1685600", "revid": "767487", "url": "https://it.wikipedia.org/wiki?curid=1685600", "title": "Bi\u00f9tiful cauntri", "text": "Bi\u00f9tiful cauntri (trascrizione italiana della pronuncia della locuzione inglese \"Beautiful country\") \u00e8 un film documentario realizzato nel 2007 da Esmeralda Calabria, Andrea D'Ambrosio e Peppe Ruggiero.\nTrama.\nAffronta il tema della crisi dei rifiuti in Campania e dell'inquinamento nella regione italiana, focalizzandosi sui problemi delle innumerevoli discariche abusive, dell'ecomafia e delle conseguenze dell'inquinamento sull'allevamento, in particolare delle pecore, e sull'agricoltura, oltre a fornire degli indizi sul fatturato derivante dallo smaltimento illegale dei rifiuti. Il film rappresenta l'avvelenamento lento della popolazione a causa dell'inquinamento causato dalla camorra e sfrenato dai politici e dal governo.\nDistribuzione.\n\u00c8 stato presentato a novembre 2007 nell'ambito del Torino Film Festival, dove ha ricevuto una menzione speciale, ed \u00e8 poi uscito il 7 marzo 2008 in dieci sale italiane. Il 15 luglio 2008 il film \u00e8 uscito nelle sale francesi, dove \u00e8 stato recensito piuttosto positivamente dal quotidiano \"Le Monde\".\nIl film \u00e8 stato edito in DVD insieme a un breve libro nella collana \"Senza Filtro\" della Biblioteca Universale Rizzoli."}
{"id": "1685603", "revid": "287204", "url": "https://it.wikipedia.org/wiki?curid=1685603", "title": "Biutiful cauntri", "text": ""}
{"id": "1685606", "revid": "287204", "url": "https://it.wikipedia.org/wiki?curid=1685606", "title": "Ana Fidelia Quirot", "text": "Biografia.\nIl suo primo risultato importante fu l'argento mondiale del 1991, cui segu\u00ec il bronzo ai Giochi olimpici dell'anno successivo a Barcellona.\nNel 1993 fu coinvolta in un terribile incidente domestico che la lasci\u00f2 seriamente infortunata. Era incinta e dopo un incendio dovette partorire prematuramente mentre era in lotta per la sua stessa vita. La bimba mor\u00ec per\u00f2 solo una settimana dopo.\nTorn\u00f2 in gara a fine anno, con un argento nei Giochi centramericani dietro a Letitia Vriesde. Colse grandi successi negli anni a seguire: oro ai Mondiali nel 1995 e nel 1997, successi inframezzati dall'argento ai Giochi olimpici di Atlanta.\nQuirot \u00e8 una delle pochissime atlete ad aver corso gli 800 m piani sotto il minuto e 55 secondi: il suo primato personale, nonch\u00e9 record nord-centroamericano e caraibico, \u00e8 di 1'54\"44, ottenuto a Barcellona il 9 settembre 1989 e quinto miglior risultato nelle liste di tutti i tempi. Il suo primato sui 400 m \u00e8 49\"61.\nNel 1989 \u00e8 stata eletta \"Track &amp; Field Athlete of the Year\"."}
{"id": "1685607", "revid": "767487", "url": "https://it.wikipedia.org/wiki?curid=1685607", "title": "OpenWrt", "text": "OpenWrt \u00e8 una distribuzione Linux specifica per dispositivi embedded come router CPE, Smartphone (per esempio Neo FreeRunner), pocket computer (p.e. Ben NanoNote), o microcontrollori (come Arduino Y\u00fan).\nLa distribuzione.\nTipicamente la distribuzione \u00e8 destinata all'utilizzo sui router wireless, con l'obiettivo di estenderne le funzionalit\u00e0 rispetto ai firmware forniti dal produttore. Inoltre il sistema operativo \u00e8 privo di restrizioni rispetto all'OS di fabbrica: ad esempio il filesystem su cui \u00e8 installato ha i permessi di scrittura da parte dell'utente, permettendo fra le altre cose l'installazione di software di terze parti. Ci\u00f2 \u00e8 facilitato dalla presenza di \"opkg\", un gestore di pacchetti simile per funzionalit\u00e0 agli analoghi software normalmente presenti sulle distribuzioni Linux per PC.\nL'utilizzo di una versione aggiornata del kernel Linux, oltre ai driver di rete e software di routing pi\u00f9 recenti, risulta nella maggior parte dei casi in una maggiore sicurezza e in una minor presenza di bug rispetto ai software stock preinstallati, specie nei dispositivi meno recenti non pi\u00f9 supportati dai produttori.\nSono fornite immagini precompilate per diversi router e dispositivi, ed inoltre scaricando il codice sorgente \u00e8 possibile compilare \"build\" personalizzate, ad esempio inserendo software preinstallati, altre estensioni di BusyBox o moduli del kernel Linux.\nL'interfaccia web \"LuCI\".\nOltre alla connessione via SSH, \u00e8 possibile accedere al sistema operativo con un'interfaccia web, \"LuCI\", che permette la personalizzazione di diversi aspetti del dispositivo in un ambiente user-friendly, ed \u00e8 inoltre estendibile con moduli installabili da opkg."}
{"id": "1685610", "revid": "760369", "url": "https://it.wikipedia.org/wiki?curid=1685610", "title": "Stazione meteorologica di Foza", "text": "La stazione meteorologica di Foza \u00e8 la stazione meteorologica di riferimento relativa alla localit\u00e0 di Foza.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Vicenza, nel comune di Foza, a 1.083 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -0,8\u00a0\u00b0C, quella dei mesi pi\u00f9 caldi, luglio e agosto, \u00e8 di +16,8\u00a0\u00b0C ."}
{"id": "1685612", "revid": "1745361", "url": "https://it.wikipedia.org/wiki?curid=1685612", "title": "Oniro", "text": "Oniro, nella mitologia greca pi\u00f9 arcaica, \u00e8 la personificazione del sogno. Figlio del Sonno (Hypnos) e della Notte, riunisce in s\u00e9 i poteri dei tre oneiroi (Morfeo, Fobetore e Fantaso); forse anche per questo, non possiede una personalit\u00e0 ben definita.\nNei culti oracolari, grazie al rito dell'incubazione, faceva da tramite tra il volere divino ed il fedele attraverso il sogno, trovando la sua collocazione adeguata. \nIl personaggio di Oniro viene rappresentato nell'Iliade come un messaggero di Zeus."}
{"id": "1685614", "revid": "4175", "url": "https://it.wikipedia.org/wiki?curid=1685614", "title": "Nazionale A di rugby a 15 dell'Inghilterra", "text": "La Nazionale A di rugby a 15 dell'Inghilterra, inizialmente nota come Inghilterra XV, poi Inghilterra B ed Emerging England e pi\u00f9 recentemente, dal 2006, England Saxons, \u00e8 la seconda selezione nazionale maschile di rugby a 15 dell'Inghilterra, sotto la giurisdizione della \"Rugby Football Union\". \nLa selezione rappresentava l'Inghilterra in Churchill Cup, una competizione organizzata dall'International Rugby Board (oggi World Rugby, organo di governo del rugby a 15 a livello mondiale) che la vedeva opposta alle nazionali maggiori di e , le tre squadre che partecipavano regolarmente al torneo, pi\u00f9 ad altre rappresentative invitate di edizione in edizione come: le nazionali \u201cA\u201d di Argentina, Irlanda, Scozia, nonch\u00e9 i New Zealand M\u0101ori e le nazionali maggiori di , , e .\nL\"'England Saxons\" svolge un ruolo chiave nello sviluppo dei talenti emergenti, consentendo ai giocatori di acquisire esperienza in un ambiente internazionale e di poter dimostrare di avere la capacit\u00e0 per giocare al livello della Nazionale maggiore inglese, in vista di un approdo futuro.\nLa selezione \u00e8 composta da giocatori che abbiano fra i loro trisavoli almeno uno di origine inglese.\nLa squadra partecip\u00f2 dal 2003 al 2011 a tutte e 9 le edizioni della Churchill Cup, vincendo la competizione 6 volte nel: 2003, 2005, 2007, 2008, 2010 e 2011, anno della soppressione del torneo.\nNegli anni 2000 L'Inghilterra A e, poi, England Saxons, partecip\u00f2 al Sei Nazioni di categoria, per le nazionali \u201cA\u201d, fino a diventare qualche partita sporadica, due partite ogni stagione, disputate negli stessi fine settimana delle partite del Sei Nazioni. Dal 2006, gli avversari degli inglesi sono stati Irlanda A, poi \"Ireland Wolfhounds\", e Scozia A.\nNel luglio 2013 la selezione si reca in \"tour\" in Giappone, al seguito della Nazionale maggiore in \"tour\" in Australasia, per disputare una serie di due \"match\" contro la Nazionale giapponese. L\"'England A\" si impone in entrambe le partite con i punteggi di 37-10 e 55-20, vincendo la serie.\nNell'estate 2016 l'England Saxons si reca in \"tour\" in Sudafrica per disputare una serie di due \"match\" contro il Sudafrica A. Nel mese di giugno la selezione inglese si impone al Toyota Stadium di Bloemfontein col punteggio di 32-14, per poi ripetersi all'Outeniqua Park della citt\u00e0 di George per 29-26, aggiudicandosi la serie.\nConcezione.\nSino al 1992, la seconda squadra nazionale inglese era conosciuta come \"England B\" (in italiano: Inghilterra B). Nel 1992 secondo il nuovo standard internazionale, venne rinominata \"England A\" (in italiano: Inghilterra A).\nNel nuovo secolo la \"Rugby Football Union\" decise di dare alla squadra un nome pi\u00f9 attraente e commercialmente sfruttabile.\nIl nome \"England Saxons\" (in italiano: Sassoni d'Inghilterra o Anglosassoni) divenne ufficiale nel 2006, in vista della Churchill Cup 2006, preferito ad altri nomi come \u201cEngland Aces\u201d e \u201cEngland Bloods\u201d.\nI Saxons sono considerati dalla RFU come parte integrale nel processo di sviluppo dei giocatori.\nI \"match\" dei Saxons non vengono riconosciuti dalla Federazione inglese ai giocatori selezionati come presenze ufficiali, \"cap\" o \"full international\"."}
{"id": "1685622", "revid": "712828", "url": "https://it.wikipedia.org/wiki?curid=1685622", "title": "Dagor Miyamoto", "text": ""}
{"id": "1685623", "revid": "287204", "url": "https://it.wikipedia.org/wiki?curid=1685623", "title": "La rivoltella di Maigret", "text": "La rivoltella di Maigret (titolo originale francese \"Le revolver de Maigret\") \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto alla tenuta Shadow Rock Farm di Lakeville (Connecticut), negli Stati Uniti d'America, dal 12 al 20 giugno 1952, pubblicato per la prima volta in Francia nel settembre dello stesso anno presso l'editore Presses de la Cit\u00e9.\n\u00c8 il quarantesimo romanzo dedicato al celebre commissario.\nTrama.\nAlain Lagrange, giovanotto nervoso e preoccupato, si reca a casa di Maigret per parlargli, ma il commissario non c'\u00e8 e vuole aspettarlo. Dopo qualche minuto per\u00f2 se ne va, rubando una Smith &amp; Wesson 45 special che era stata regalata al commissario dall'FBI e che lui non aveva mai usato. La stessa sera il commissario, a cena dai Pardon, scopre che il padre del ragazzo, Fran\u00e7ois, detto dagli amici \"Beb\u00e9 Cadum\", era stato invitato alla cena ma non si era presentato. Il giorno dopo Maigret va a trovarlo, lo trova malato e preoccupato per il figlio, scomparso dal giorno prima. Dalla portiera per\u00f2 scopre che il giorno prima non era affatto malato, visto che ha trasportato un baule al deposito-bagagli della Gare du Nord.\nMaigret fa aprire il baule e vi trovano il cadavere del deputato Andr\u00e9 Delteil. Lagrange si rifiuta di parlare. Cercando di evitare i giornalisti, invita il fratello del morto, Pierre, produttore cinematografico, a raggiungere Quai des Orf\u00e8vres, dove lo trattiene a lungo per smontarne l'aggressivit\u00e0. Intanto Alain \u00e8 stato visto in boulevard Richard-Wallace, dove Maigret scopre che vi abitava Jeanne Debul, in passato amante del padre del ragazzo e recentemente partita per Londra. Qui viene raggiunta da Maigret, che nel frattempo ha scoperto che anche Alain \u00e8 partito per la citt\u00e0 inglese. Lei si finge innocente e inconsapevole di tutta la faccenda, ma Maigret trova anche Alain, sconvolto, nascosto e che si preparava a ucciderla.\nUna volta calmato, il ragazzo aiuta con la sua confessione a ricostruire i fatti. La spiegazione di tutto risiede nel fatto che lei teneva sotto ricatto il deputato e altri personaggi noti, usando Lagrange, che l'ama ancora, come intermediario per raccogliere i soldi. Il padre per\u00f2, nel desiderio di cambiare vita e forse di liberarsi anche di lei, pensa di approfittare della situazione per s\u00e9, chiedendo ancora di pi\u00f9. Delteil si rifiuta di pagare e durante il litigio viene ucciso, o forse un colpo \u00e8 partito accidentalmente. Non si verr\u00e0 mai a sapere, perch\u00e9 Lagrange simula la follia e anche provare la colpa di lei sar\u00e0 difficile, ma prima o poi Maigret trover\u00e0 il modo di arrestarla.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel settembre 1952.\nIn Italia \u00e8 apparso per la prima volta nel 1957, tradotto da Lidia Ballanti e pubblicato da Mondadori nella collana \"Il girasole. Biblioteca economica Mondadori\" (n\u00b0 59). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1991 nella traduzione di Renata Baraldi). Nel 2003 il romanzo \u00e8 stato pubblicato presso Adelphi, tradotto da Pia Cillario, nella collana dedicata al commissario (parte de \"gli Adelphi\", al n\u00b0 234).\nFilm e televisione.\nSono stati fatti due adattamenti del romanzo per la televisione:"}
{"id": "1685631", "revid": "466539", "url": "https://it.wikipedia.org/wiki?curid=1685631", "title": "Meurthe (dipartimento)", "text": "La Meurthe \u00e8 stato un dipartimento francese con capoluogo Nancy. Fu soppresso in seguito all'annessione dell'Alsazia-Lorena da parte dell'Impero tedesco nel 1871.\nIl dipartimento della Meurthe fu istituito con decreto del 4 marzo 1790, durante la Rivoluzione francese, da una porzione dell'antico Ducato di Lorena; prese il nome dal fiume Meurthe che lo attraversa. Nel 1866 comprendeva 714 comuni, su una superficie di 6.070\u00a0km\u00b2 era suddivisa in cinque \"arrondissement\": Nancy, Ch\u00e2teau-Salins, Lun\u00e9ville, Sarrebourg e Toul.\nStoria.\nDopo la sconfitta francese nella guerra franco-prussiana del 1870-1871, la parte nordorientale del dipartimento della Meurthe fu annessa all'Impero tedesco dal Trattato di Francoforte: il 18 maggio 1871 quasi un terzo del suo territorio, corrispondente all'incirca agli \"arrondissement\" di Ch\u00e2teau-Salins e Sarrebourg divenne parte dell'Elsa\u00df-Lothringen. I rimanenti due terzi furono uniti con un quinto del dipartimento della Mosella (l'\"arrondissement\" di Briey), scampato all'annessione, e il 7 settembre 1871 nacque il nuovo dipartimento della Meurthe e Mosella (5.246\u00a0km\u00b2), con capoluogo Nancy.\nNel 1919, in seguito alla vittoria nella Prima guerra mondiale, l'Alsazia-Lorena torn\u00f2 alla Francia in forza del Trattato di Versailles, tuttavia non vennero ripristinati i dipartimenti preesistenti. La Meurthe-et-Moselle rimase tale e la parte di Meurthe e di Moselle a suo tempo annessa dalla Germania diedero vita al \"nuovo\" dipartimento di Mosella, con nome invariato, ma confini diversi. Il comune di Raon-l\u00e8s-Leau rivendica ancora oggi la foresta di 1.000 ettari che Bismarck esigette per controllare la sommit\u00e0, strategicamente importante, della collina di Donon, foresta che pass\u00f2 dopo la guerra al comune alsaziano di Grandfontaine.\nPopolazione.\nAl censimento del 1866, il dipartimento della Meurthe contava una popolazione di 428.387 abitanti. Nel 1872 dopo l'annessione il nuovo dipartimento di Meurthe-et-Moselle contava 365.137 abitanti.\nAl censimento del 1999, nei confini dell'antico dipartimento della Meurthe vivevano 647.307 abitanti; d'altra parte nello stesso anno la Meurthe-et-Moselle aveva una popolazione di 713.779 abitanti."}
{"id": "1685635", "revid": "287204", "url": "https://it.wikipedia.org/wiki?curid=1685635", "title": "Eva Herzigova", "text": ""}
{"id": "1685639", "revid": "884077", "url": "https://it.wikipedia.org/wiki?curid=1685639", "title": "Nazionale A di rugby a 15 della Scozia", "text": "La nazionale A di rugby a 15 della Scozia, o pi\u00f9 semplicemente Scozia A, \u00e8 la seconda selezione nazionale maschile di rugby a 15 della Scozia sotto la giurisdizione della Scottish Rugby Union. \nLa seconda squadra nazionale scozzese nacque come formazione sperimentale senza l'assegnazione del \"cap\" internazionale, talvolta sotto la denominazione di impropria di Scozia XV venne schierata una seconda formazione o una squadra composta anche da giocatori non internazionali. Tuttavia, l'esordio internazionale ufficiale della Scozia A ebbe luogo nel 1990 a Siviglia, in Spagna, contro la nazionale spagnola; \"test match\" nel quale gli scozzesi si imposero per 39 a 7.\nNel 1995 la seconda selezione nazionale venne inviata in Zimbabwe per disputare un \"tour\" costituito da quattro incontri non ufficiali dal 31 maggio al 10 giugno, contro: nazionale zimbabwese, due incontri, nazionale zimbabwese B e selezione della regione del Mashonaland, mentre la nazionale maggiore scozzese era impegnata a disputare la celebre Coppa del Mondo in Sudafrica; la Scozia A si aggiudic\u00f2 tutti e quattro gli incontri disputati.\nOltre che misurarsi con altre squadre \"A\" di Paesi con nazionali Tier 1, negli anni la Scozia A venne utilizzata a livello internazionale per opporsi alle nazionali Tier 2, talvolta Tier 3, e nei \"test match\" di contorno con nazionali in \"tour\" in Scozia ed Europa.\nNel corso degli anni duemila la selezione partecip\u00f2 ad alcuni incontri di categoria, tra nazionali \"A\", nell'ambito del Sei Nazioni; mentre, nella seconda met\u00e0 degli anni duemila prese parte a tre edizioni consecutive della Churchill Cup, dal 2006 al 2008, una competizione minore organizzata dall'International Rugby Board con la stretta collaborazione di Inghilterra, Canada e Stati Uniti; la Scozia A arriv\u00f2 due volte in finale abdicando a \"New Zealand M\u0101ori\" ed \"\". Successivamente, nel 2009 e 2010 disput\u00f2 la Nations Cup, un'altra competizione minore organizzata dall'IRB con lo scopo di far crescere le nazionali Tier 2 e allo stesso tempo dare modo alle altre federazioni di testare le proprie seconde squadre nazionali; la Scozia A si aggiudic\u00f2 l'edizione 2009 vincendo tutti e tre gli incontri in programma con , e ."}
{"id": "1685643", "revid": "760369", "url": "https://it.wikipedia.org/wiki?curid=1685643", "title": "Stazione meteorologica di Recoaro Terme", "text": "La stazione meteorologica di Recoaro Terme \u00e8 la stazione meteorologica di riferimento relativa alla localit\u00e0 di Recoaro Terme.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Vicenza, nel comune di Recoaro Terme, a 445 metri s.l.m.\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -2\u00a0\u00b0C, quella del mese pi\u00f9 caldo, luglio, \u00e8 di +20,0\u00a0\u00b0C ."}
{"id": "1685648", "revid": "287204", "url": "https://it.wikipedia.org/wiki?curid=1685648", "title": "Ninove", "text": "Ninove (in fiammingo Ninove) \u00e8 una citt\u00e0 del Belgio, nella provincia delle Fiandre Orientali (arrondissement di Aalst).\nGeografia fisica e umana.\nSorge sulla Dendre, a ovest di Bruxelles, e si estende su una superficie di 51,89 km\u00b2: al 1\u00ba gennaio 2006, contava 35.651 abitanti (491 per km\u00b2).\nStoria.\nGi\u00e0 modesto centro agricolo, Ninove conobbe un certo sviluppo economico a partire dall'XI secolo, quando, sotto Baldovino V il Pio, entr\u00f2 a far parte della contea di Fiandra insieme a tutto il territorio tra la Dendre e la Schelda. Nel 1137 vi venne fondata un'importante abbazia premonstratense.\nDopo l'estinzione della casa di Borgogna pass\u00f2 agli Asburgo e nel 1529, con tutte le Fiandre, venne unita alla corona spagnola. Occupata dai francesi nel 1658, venne ceduta alla Spagna con il trattato dei Pirenei per poi essere riannessa alla Francia nel 1796: nel 1831 entr\u00f2 a far parte del neonato del regno del Belgio."}
{"id": "1685650", "revid": "15062029", "url": "https://it.wikipedia.org/wiki?curid=1685650", "title": "Tribuni", "text": ""}
{"id": "1685652", "revid": "1894468", "url": "https://it.wikipedia.org/wiki?curid=1685652", "title": "Lucio Licinio Lucullo (console 151 a.C.)", "text": "Biografia.\nFu imprigionato dai tribuni per aver cercato di esigere in maniera troppo dura un'imposta per le truppe. Nel raggiungere l\"'Hispania\", si dispiacque nello scoprire che i Celtiberi avevano raggiunto una pace, e attacc\u00f2 i Vaccei e i Cauci, massacrando i secondi dopo averci raggiunto un accordo. Fu coinvolto anche nella guerra lusitana.\nFu il padre di Lucio Licinio Lucullo, pretore nel 104 a.C. e comandante militare nella seconda guerra servile e nonno del famoso \"dux\" Lucio Licinio Lucullo, console nel 74 a.C. e di Marco Terenzio Varrone Lucullo, console nel 73 a.C."}
{"id": "1685653", "revid": "38120", "url": "https://it.wikipedia.org/wiki?curid=1685653", "title": "Caragnoli", "text": "I caragnoli insieme alle rosacatarre, sono dolci riconosciuti come PAT tipici del basso Molise, preparati per le festivit\u00e0 Natalizie e per Carnevale il cui impasto a base di farina, uova e olio viene avvolto a forma di elica e fritto, quindi ricoperto di miele."}
{"id": "1685654", "revid": "729019", "url": "https://it.wikipedia.org/wiki?curid=1685654", "title": "Great Casterton", "text": "Great Casterton \u00e8 un villaggio della contea inglese di Rutland, nelle Midlands Orientali, ubicata all'incrocio della romana Ermine Street e del fiume Gwash. Si trova a circa tre miglia a nord-ovest di Stamford nel Lincolnshire e davvero molto vicina al confine col Lincolnshire (South Kesteven).\nLe prime testimonianze archeologiche risalgono al 44 e sono di un forte romano, da cui poi si svilupp\u00f2 l'insediamento civile."}
{"id": "1685657", "revid": "64860", "url": "https://it.wikipedia.org/wiki?curid=1685657", "title": "Rosacatarre", "text": "Le rosacatarre o rosachitarre sono dolci tipici molisani e lucani riconosciuti come PAT\nIn Molise sono diffusi in particolar modo della citt\u00e0 di Larino in provincia di Campobasso. Sono solitamente preparati per le festivit\u00e0 Natalizie insieme ai Caragnoli.\nIn Basilicata sono maggiormente diffusi nell'area del Pollino e prodotti tutto l'anno, con punte massime nel periodo di Natale, Pasqua e Carnevale.\nIl nome deriva dalla forma: si tratta di strisce di pasta a base di farina, uova e olio che vengono avvolte su se stesse ad imitare i petali della rosa, quindi vengono fritte e intinte nel miele bollita (od in alcune cucine una mescola di miele e acqua, per un sapore meno zuccherato)."}
{"id": "1685658", "revid": "767487", "url": "https://it.wikipedia.org/wiki?curid=1685658", "title": "Stazione meteorologica di Thiene", "text": "La stazione meteorologica di Thiene \u00e8 la stazione meteorologica di riferimento relativa alla localit\u00e0 di Thiene.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Vicenza, nel comune di Thiene, a 147 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,8\u00a0\u00b0C, quella del mese pi\u00f9 caldo, luglio, \u00e8 di +22,8\u00a0\u00b0C ."}
{"id": "1685660", "revid": "33277", "url": "https://it.wikipedia.org/wiki?curid=1685660", "title": "Nieuwenhoven", "text": ""}
{"id": "1685661", "revid": "110157", "url": "https://it.wikipedia.org/wiki?curid=1685661", "title": "Serie A2 2002-2003 (pallavolo maschile)", "text": "La Serie A2 italiana di pallavolo maschile 2002-2003 si \u00e8 svolta dal 27 ottobre 2002 al 27 maggio 2003: al torneo hanno partecipato quattordici squadre di club italiane e la vittoria finale \u00e8 andata per la prima volta all'Associazione Sportiva Pinuccio Capurso Volley Gioia.\nRegolamento.\nLe squadre hanno disputato un girone all'italiana, con gare di andata e ritorno, per un totale di ventisei giornate; al termine della \"regular season\":\nLe squadre partecipanti.\nAl passaggio del numero di squadre da 16 a 14 contribuirono le numerose defezioni: Roma, proveniente dalla Serie A1, non s'iscrisse, mentre Padova fu ripescata in massima categoria. Alle rinunce di Brescia e Livorno e al ripescaggio di Verona in Serie A1 sopperirono i ripescaggi di Alimenti Sardi Cagliari, Bernardi Trieste e Codyeco Santa Croce. Pallavolo Agnone, Eurosport Cosenza e Samgas Crema erano le neopromosse dalla Serie B."}
{"id": "1685662", "revid": "1573940", "url": "https://it.wikipedia.org/wiki?curid=1685662", "title": "Samurai (manga)", "text": " \u00e8 un manga scritto da Takeshi Narumi e illustrato da Shin'ichi Hosoma. L'opera \u00e8 stata serializzata da Gakken sulla rivista \"Tuttle-Mori Agency\" dal 1995 al 1996 e in seguito raccolta in tre volumi \"tank\u014dbon\". L'edizione italiana \u00e8 stata pubblicata da settembre 1998 ad aprile 2002 dalla Jade in cinque albi.\nStoria.\nAmbientato a Edo, l'antica Tokyo, il manga tratta la storia del figlio adottivo del grande samurai Musashi Miyamoto, il quale eredita dal padre una forza straordinaria, ma conduce una vita assai sregolata dove l'alcool, il cibo e il sesso sono i cardini. Dagor Miyamoto \u00e8 il nome del giovane, colui che possiede la spada della tigre bianca, un'arma in grado di uccidere gli zombi e i demoni con un solo fendente. L'azione \u00e8 tutta immersa nel fantasy, ma i nemici principali ricordano tutti le figure chiave della chiesa cattolica.\nDagor Miyamoto \u00e8 in viaggio a Edo su invito di Okubo Hikosaemon. Lungo il viaggio incontra Miri Misato, una bella ragazza inseguita da una creatura simile a un morto vivente. Con la tecnica della tigre bianca Dagor sconfigge il mostro e salva la ragazza. Questa lo ringrazia e se ne va, lasciando dietro di s\u00e9 una spilla con una croce, rivelando cos\u00ec la sua appartenenza a una setta segreta cristiana; tuttavia nell'et\u00e0 Tokugawa il Cristianesimo in Giappone era rigorosamente proibito. In citt\u00e0 Dagor combatte con altri mostri e presto scopre che il mandante delle creature \u00e8 l'ex cardinale Cristoforo Fereira, apostata adoratore del diavolo che ha fondato una setta satanica che prende il nome di Congregazione Devil. Lo scopo di questa congregazione \u00e8 quello di impadronirsi dell'intero Giappone e il suo potere \u00e8 tale da allertare sia lo Sh\u014dgun, che il ministro della guerra Yaghiu. Intanto il giovane figlio di Musashi Miyamoto fa conoscenza con la bella Yuki Otori e con Jubei Yaghiu, figlio diseredato del ministro e abile spadaccino.\nI piani della Congregazione Devil non si fermano. Sotto la guida di Suor Sofia e del misterioso Cavaliere Nero la setta uccide molte persone, tra cui un medico amico di Dagor, e rapisce Miri Misato. Quest'ultima \u00e8 effettivamente a capo di una comunit\u00e0 cristiana e Fereira vuole sacrificarla sull'altare del diavolo. Infiltratosi nel covo della Congregazione Devil, Dagor \u00e8 costretto col ricatto ad arrendersi, ma l'intervento di Rikimaru salva lui e Miri. Ad affrontare Dagor per primo \u00e8 il Cavaliere Nero, che dopo essere stato sconfitto libera la sua essenza malvagia e la trasferisce nelle vergini creando cos\u00ec una sorta di \"blob\" umano. Con un nodo al cuore Dagor si vede costretto ad eliminare tutte quelle donne, che comunque gli implorano la morte. Una volta sfuggito dal quartier generale della Congregazione, trova all'esterno Jubei Yaghiu stremato e ridotto in fin di vita ad opera di Fereira. Cos\u00ec Dagor si appresta a batterlo e nel frattempo sopraggiunge Yuki Otori che tiene occupata Suor Sofia. Nel corso dello scontro Fereira spiega a Dagor che lui odia la chiesa cristiana, poich\u00e9 sua moglie fu straziata e uccisa da un seguace che trad\u00ec la confraternita. Dagor in un primo momento si impietosisce all'ascolto della vicenda e la sua tigre bianca non ha effetto; ma quando Miri Misato viene colpita a morte, il suo spirito si risveglia e grazie alla tigre bianca della sua katana e al pavone luminoso della spada di Yuki, uccidono Fereira e Sofia, riportando la pace in Giappone."}
{"id": "1685666", "revid": "1566286", "url": "https://it.wikipedia.org/wiki?curid=1685666", "title": "Esmeralda Calabria", "text": "Biografia.\nHa esordito come montatrice nel 1992 e nel 2007 ha diretto il suo primo film, \"Bi\u00f9tiful cauntri\", insieme ad Andrea D'Ambrosio e Peppe Ruggiero.\nHa vinto tre David di Donatello per il miglior montatore: nel 1999 per \"Fuori dal mondo,\" nel 2006 per \"Romanzo criminale\" e nel 2020 per \"Favolacce\". Nel 2001 \u00e8 stata candidata per lo stesso premio per \"La stanza del figlio\". Nel 2009 riceve il Nastro d'argento per miglior documentario uscito in sala per Bi\u00f9tiful Cauntri e il Premio Giovani Giuseppe Fava\nRiconoscimenti.\nDavid di Donatello\nCiak d'oro"}
{"id": "1685673", "revid": "1818970", "url": "https://it.wikipedia.org/wiki?curid=1685673", "title": "Stazione meteorologica di Tonezza del Cimone", "text": "La stazione meteorologica di Tonezza del Cimone \u00e8 la stazione meteorologica di riferimento relativa alla localit\u00e0 di Tonezza del Cimone.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Vicenza, nel comune di Tonezza del Cimone, a 935 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -2,0\u00a0\u00b0C, quella del mese pi\u00f9 caldo, luglio, \u00e8 di +15,6\u00a0\u00b0C ."}
{"id": "1685674", "revid": "228587", "url": "https://it.wikipedia.org/wiki?curid=1685674", "title": "Michail Ivanovi\u010d Rostovcev", "text": "Biografia.\nDopo aver studiato nelle universit\u00e0 di Kiev e San Pietroburgo insegn\u00f2 proprio in quest'ultima prima come assistente e poi come docente. Nel 1918 emigr\u00f2 negli Stati Uniti d'America, dove accett\u00f2 un incarico all'Universit\u00e0 del Wisconsin-Madison e poi alla Yale dal 1925. Fu lui a sovrintendere agli scavi archeologici di Doura Europos. Viene ricordato per essere stato il primo storico a esaminare le economie dell'antichit\u00e0 in termini di capitalismo e rivoluzioni. Furono infatti le sue \"Social and Economic History of the Roman Empire\" del 1926 e \"A Social and Economic History of the Hellenistic World\" del 1941 a far spostare per la prima volta l'attenzione degli studiosi dell'antichit\u00e0 dagli eventi politici e militari a quelli economici e sociali."}
{"id": "1685676", "revid": "124119873", "url": "https://it.wikipedia.org/wiki?curid=1685676", "title": "Maigret, Lognon e i gangster", "text": "Maigret, Lognon e i gangster (titolo originale francese \"Maigret, Lognon et les gangsters\", pubblicato in traduzione italiana anche coi titoli Maigret e i gangster e Maigret e l'ispettore Lognon) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto alla tenuta Shadow Rock Farm di Lakeville (Connecticut), negli Stati Uniti d'America, dal 1\u00ba all'8 ottobre 1951, pubblicato per la prima volta in Francia nel febbraio del 1952 presso l'editore Presses de la Cit\u00e9. Nel 1953, sempre in Francia, apparve anche una versione ridotta, come \"feuilleton\" a fumetti.\n\u00c8 il trentanovesimo romanzo dedicato al celebre commissario; a esso \u00e8 ispirato il film francese del 1963 \"Maigret e i gangsters\" di Gilles Grangier. Il commissario \u00e8 interpretato da Jean Gabin.\nL'ispettore Lognon, noto poliziotto parigino \"sfortunato\" o \"scortese\", \u00e8 coprotagonista del romanzo, accanto a Maigret.\nTrama.\nA Maigret chiede di parlare la signora Lognon, moglie dell'ispettore, detto lo Scorbutico, \"l'uomo pi\u00f9 lugubre della polizia di Parigi\". Gli dice che \u00e8 scomparso da giorni e che due gangster si sono intrufolati in casa. Lognon per\u00f2, dopo un poco, si presenta anche lui dal commissario, si vede dalla faccia che ha dei problemi, ma non parla chiaramente. Racconta di un'automobile da cui hanno gettato in corsa un cadavere, ma mentre si avvicinava (era in turno di notte) un'altra vettura si \u00e8 fermata e l'ha preso a bordo per poi sparire. Ma Lognon aveva preso il numero di targa e aveva deciso di agire da solo (forse aspettava il caso clamoroso che gli avrebbe dato accesso a una promozione). La targa risulta dell'auto di un certo Bill Larner, un americano. E anche i due gangster probabilmente erano americani.\nMaigret telefona a Jimmy MacDonald, un vecchio amico dell'FBI e scopre che Bill, detto \"Sweet\", \u00e8 un truffatore molto conosciuto. Scopre poi che recentemente sono sbarcati in Francia altri due statunitensi poco raccomandabili, Charlie Cinaglia e Tony Cicero, anche loro di St Louis. Mentre Lognon viene rapito, picchiato e abbandonato fuori citt\u00e0, anche a Maigret viene consigliato di lasciar perdere: si tratta di gente pericolosa.\nIn un ristorante di rue des Acacias frequentato dalla colonia di americani a Parigi, un certo Pozzo, il proprietario, consiglia paternamente anche lui alla polizia parigina di non immischiarsi: non si tratta di dilettanti, ma di veri sicari, che vanno fino in fondo. Forse perch\u00e9 Maigret gira raramente con una pistola, questo non vuol dire che sia un dilettante. Bevendo calvados, si inorgoglisce. Ora sa che i gangster sono qui per Joe Mascarelli, detto \"Sloppy\", e che se l'hanno trovato probabilmente l'hanno gi\u00e0 ucciso. Fa pubblicare le loro foto sui giornali, riceve un messaggio da una certa Mado, ma quando la raggiunge in hotel non la trova, pare che sia stata portata via da un americano alto e biondo, forse proprio Mascarelli.\nCon l'aiuto di Luigi, barista del Manhattan Bar, e del Barone, ispettore di polizia che frequenta il mondo delle corse, trova infine una pista e riesce a catturare Cinaglia e Cicero, armi in pugno, insieme a Lucas e Torrence. Naturalmente sono dei duri e non parlano, ma anche Maigret fa il duro. Ritrova poi anche Mascarelli, che era stato ferito e curato presso il dottor Louis Duvivier, e la sua donna, insieme con un certo Harry Pills, mandato a proteggerlo cos\u00ec come i gangster erano stati mandati a ucciderlo. Mascarelli, infatti era stato testimone di un omicidio ed era fuggito a Montr\u00e9al e poi oltre oceano per non essere ritrovato.\nMaigret ha dimostrato che la polizia francese non \u00e8 un \"asilo infantile\", come credevano quelli.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1951.\nIn Italia \u00e8 apparso per la prima volta con il titolo \"Maigret e i gangster\", nel 1957, tradotto da Bruno Just Lazzari e pubblicato da Mondadori nella collana \"Il girasole. Biblioteca economica Mondadori\" (n\u00ba 67). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1991, con il titolo \"Maigret, Lognon e i gangster\", nella traduzione di Marcello Rota). Nel 2003 il romanzo \u00e8 stato pubblicato presso Adelphi, sempre con il titolo \"Maigret, Lognon e i gangster\", tradotto da Laura Frausin Guarini, nella collana dedicata al commissario (parte de \"gli Adelphi\", al n\u00ba 230).\nFilm e televisione.\nIl romanzo \u00e8 servito da soggetto al film \"Maigret e i gangsters\" (titolo originale \"Maigret voit rouge\", 1963), diretto da Gillies Grangier, con Jean Gabin nel ruolo del commissario Maigret.\nSono stati fatti due adattamenti del romanzo per la televisione:"}
{"id": "1685680", "revid": "28026", "url": "https://it.wikipedia.org/wiki?curid=1685680", "title": "Maigret e l'ispettore Lognon", "text": ""}
{"id": "1685681", "revid": "767487", "url": "https://it.wikipedia.org/wiki?curid=1685681", "title": "Maigret e i gangsters", "text": "Maigret e i gangsters \u00e8 un film del 1963 diretto da Gilles Grangier.\nIl soggetto \u00e8 tratto dal romanzo poliziesco \"Maigret, Lognon e i gangster\", con Jean Gabin nel ruolo di Maigret.\nTrama.\nVicino alla Gare du Nord, uno straniero viene ferito da uomini armati. Quando giunge la polizia, la vittima \u00e8 scomparsa. Maigret, coadiuvato dall'ispettore Lognon scopre che questi gangster sono americani. La targa della vettura degli aggressori, identificata da un testimone, conduce Lognon a un bar di propriet\u00e0 di un americano d'origine siciliana, in cui lavora una ragazza belga, Lily, la quale ha ospitato i gangster.\nMaigret alla fine ha successo, dopo aver affrontato avventure pericolose per capire perch\u00e9 i gangster di Saint Louis (Missouri) sono a Parigi, dove si sono sbarazzati di un testimone scomodo."}
{"id": "1685683", "revid": "1632387", "url": "https://it.wikipedia.org/wiki?curid=1685683", "title": "Assedio di Colle Val d'Elsa", "text": "L'assedio di Colle Val d'Elsa fu l'evento militare culminante della guerra verificatasi, in seguito alla congiura dei Pazzi tra Firenze e Regno di Francia da una parte e Regno di Napoli, Repubblica di Siena e Stato Pontificio dall'altra.\nAntefatto.\nIl contesto storico.\nLa famiglia fiorentina dei Pazzi, imparentata con i medici in virt\u00f9 del matrimonio avvenuto nel 1469 tra Guglielmo de' Pazzi e Bianca de' Medici, sorella di Lorenzo il Magnifico, entr\u00f2 in competizione con i Medici stessi dopo l'elezione al soglio pontificio di papa Sisto IV, avvenuta nel 1471. Motivo del contendere erano la gestione delle finanze pontificie e la concessione per lo sfruttamento delle miniere di allume della Tolfa, che, con il nuovo papa, passarono dai Medici, che ne avevano avuto la gestione per oltre un secolo, ai Pazzi.\nLa scintilla scocc\u00f2 in seguito alla morte del suocero di Giovanni de' Pazzi ed alla questione sulla sua cospicua eredit\u00e0, che i Medici non volevano far affluire nei gi\u00e0 sostanziosi forzieri della famiglia rivale. In alcuni membri della famiglia Pazzi (Jacopo e Francesco in testa), matur\u00f2 quindi l'idea di sopprimere Lorenzo ed il fratello Giuliano al fine di soppiantare i Medici nel governo della citt\u00e0 gigliata. A tal fine i Pazzi cercarono degli alleati e li trovarono in Papa Sisto IV ed in Francesco Salviati, arcivescovo di Pisa che mirava alla nomina in Firenze.\nIl papa mirava ai territori fiorentini per il nipote Girolamo Riario e voleva inoltre evitare che i Medici si espandessero in Romagna, terra sotto l'influenza pontificia. In pi\u00f9 papa Sisto IV si cautel\u00f2 cercando alleanze con la Repubblica di Siena e il re di Napoli Ferdinando I e inviando le proprie truppe nei territori pontifici pi\u00f9 vicini a Firenze, Todi, Citt\u00e0 di castello, Perugia e Imola.\nDal canto loro i fiorentini, ignari, potevano comunque vantare alleanze ed amicizie con il Ducato di Milano e con la Repubblica di Venezia. Il contesto generale era comunque terribilmente complicato e tortuoso: Lorenzo, pur non avendo incarichi pubblici, era di fatto il signore di Firenze; Pistoia e Prato, prima, e Arezzo e Pisa, dopo, erano ormai assoggettati a Firenze; Lucca e Siena stavano sempre in stato di allerta; Venezia tendeva ad espandersi sulla terraferma: le mire verso i territori ad occidente la ponevano in contrasto con il Ducato di Milano, mentre le mire verso i territori a sud la ponevano in contrasto con il Regno di Napoli; i Medici mantenevano la loro amicizia con la Francia per interessi commerciali; i francesi non vedevano di buon occhio gli Aragonesi napoletani perch\u00e9 avevano spodestato gli Angioini da cui discendeva il Re di Francia; le mire e le influenze di Firenze sui territori di Romagna e Umbria, colpivano direttamente gli interessi pontifici; i matrimoni incrociati tra i rampolli delle nobili famiglie che regnavano sui vari \u201cStati\u201d anzich\u00e9 facilitare i rapporti, alimentavano le turbolenze ed i sospetti.\nLa Congiura dei Pazzi.\nIl 26 aprile 1478, durante la festa in onore di Raffaele Riario Sansoni, nipote del Conte Girolamo Riario e da poco nominato cardinale di San Giorgio, i Pazzi, dopo alcuni rinvii, misero in atto il loro piano e in Santa Maria del Fiore uccisero Giuliano, ma riuscirono solo a ferire Lorenzo. La reazione dei Medici fu istantanea e sanguinosa: i Pazzi e gli altri congiurati furono uccisi o catturati, come il cardinale Riario Sansone rinchiuso nella fortezza di Volterra. Per contro papa Sisto IV scomunic\u00f2 subito Lorenzo ed i membri degli organi dello Stato fiorentino, lasciando loro un mese di tempo per chiedere il perdono papale, liberare i prigionieri e consegnare i colpevoli delle uccisioni successive alla congiura, che sarebbero stati sottoposti alla giustizia dello Stato Pontificio stesso. Non solo, Sisto IV firm\u00f2 un'alleanza con Ferrante d'Aragona e la Repubblica di Siena, che mirava ad allontanare Lorenzo da Firenze. A niente valsero le ambascerie e le prese di posizione dei Medici che accusavano espressamente Sisto IV di essere un artefice della congiura al pari del nipote Girolamo Riario.\nLa guerra.\nSituazione strategica.\nFirenze, ricca di risorse finanziarie e con grandi capacit\u00e0 mercantili, non era in quel momento preparata alla guerra. Lorenzo corse subito ai ripari: assold\u00f2 numerosi capitani con le relative truppe e chiese l'aiuto degli Stati amici che, gi\u00e0 impegnati militarmente in altre operazioni o timorosi di trovarsi troppo indifesi dagli attacchi esterni (Venezia dai turchi, che poi attaccheranno la repubblica in Friuli, e Milano da Genova, che poi si rivolter\u00e0 reclamando la persa indipendenza), non poterono che fornire, anche a pagamento, uno scarso aiuto in fatto di truppe. La differenza tra le forze in campo era notevole, tanto pi\u00f9 che, mentre a capo dei nemici di Firenze venne posto Alfonso II di Napoli, duca di Calabria, figlio di Ferrante d\u2019Aragona, con pieni poteri, ben difficilmente Lorenzo avrebbe potuto contare su un comando unitario, in considerazione della disomogeneit\u00e0 delle truppe a sua disposizione i cui comandanti e si trovano spesso in contrasto tra di loro.\nLa conquista del territorio fiorentino.\nLa guerra che segu\u00ec fu una guerra atipica, senza scontri frontali e sanguinosi tra tutte le forze in campo. Fu combattuta in borghi e castelli che venivano occupati, saccheggiati e abbandonati e poi di nuovo occupati soprattutto da parte delle forze alleate del papa.\nAlla fine del giugno 1478 le truppe guidate da Alfonso di Calabria giunsero in Toscana, congiungendosi con quelle dell'alleato duca di Urbino nei pressi di Montepulciano. Mentre le truppe fiorentine si ritirarono verso Arezzo, le truppe napoletane si limitarono quindi a scorribande nei territori del Chianti e della Valdelsa. Frattanto Firenze cerca di nominare un capo dell'esercito e nomina quattro capitani cui tutte le forze avrebbero dovuto obbedienza: Niccol\u00f2 Orsini, conte di Pitigliano, Gian Giacomo Trivulzio, Alberto Visconti e Galeotto I Pico della Mirandola. Mentre le truppe nemiche si avvalgono dei rinforzi portati da don Federico, anch'egli figlio di Ferrante d'Aragona, occupando Castellina in Chianti il 18 agosto e Radda in Chianti il 24 dello stesso mese, i fiorentini indecisi e prudenti, rimasero in attesa dell'arrivo dei rinforzi promessi dal re di Francia.\nLe scorribande e le incursioni si susseguono con le inevitabili devastazioni sia nei territori del Chianti sia in quelli del Valdarno; lo stesso succede in tempi successivi in Valdarbia, in Val di Cecina, in Valdichiana, in Valdelsa ed in Maremma. Firenze, per tutto l'inverno, continua le sue iniziative politiche e diplomatiche verso gli alleati invitandoli ad inviare le proprie truppe anche per presidiare la parte nord della Toscana, gi\u00e0 oggetto di scorribande. Nonostante i ripetuti inviti, gli aiuti tardano a venire ed anche le truppe inviate da Ercole d'Este non possono molto. I castelli vengono occupati, ripresi e di nuovo occupati, come Casole d'Elsa ed i castelli dell'Umbria, subendo notevoli distruzioni. Lo scontro decisivo per\u00f2 non arriva. Cadono quindi in mano nemica Vico, Certaldo, Castelfiorentino e Barberino, fino al 22 settembre quando viene espugnata anche la fortezza di Poggio Imperiale dopo alcuni giorni di assedio.\nLa Valdelsa \u00e8 quindi interamente occupata, con la sola esclusione di Colle Val d'Elsa, ben fortificata e ben difendibile. Nonostante le forze della coalizione fiorentina non possano opporre molta resistenza, anzich\u00e9 dirigersi verso Firenze, le truppe di Alfonso di Calabria e Federico da Montefeltro si trattengono in Valdelsa.\nL'assedio di Colle Val d'Elsa.\nL'assedio di Colle fu in pratica l'atto conclusivo della guerra. Il commissario locale, Angelo Spini, aveva chiesto a pi\u00f9 riprese rinforzi ai fiorentini, che riuscirono ad inviare solo 400 uomini al comando del veneziano Carlino di Novello, che pur godeva di grande reputazione. Mentre i colligiani presidiavano il castello, gli aiuti esterni si attestarono nel Borgo. Alfonso di Calabria cerc\u00f2 di indurre Colle a una resa onorevole prima dell'inizio delle ostilit\u00e0, inviando i suoi araldi. Dopo il rifiuto ottenuto dai magistrati del Comune, il duca invi\u00f2 i suoi esploratori per preparare l'attacco, ma furono attaccati con gravi perdite.\nIl 24 settembre il grosso delle truppe di Alfonso di Calabria si stabil\u00ec intorno a Colle iniziando l'assedio: il suo esercito poteva contare su circa 100 squadre di uomini a cavallo e 5.000 soldati, oltre a grosse bombarde. I fiorentini avevano posto il loro campo a San Casciano ed a niente valsero gli inviti dei Medici, di Lorenzo stesso ma soprattutto del suo cancelliere Bartolomeo Scala, colligiano, a spostarsi pi\u00f9 vicini a Colle, a San Gimignano. Non potendo inviare altri aiuti (anche perch\u00e9 le truppe veneziane, ad esempio, avevano ricevuto l'ordine di non esporsi troppo) Firenze si limit\u00f2 ad esprimere parole di stima, apprezzamento ed incitamento nei confronti dei colligiani, arrivando a concedere, in perpetuo e con tutti i diritti civili e politici, a tutti i cittadini nati o che fossero nati a Colle la cittadinanza fiorentina.\nIl primo assalto avvenne il 3 ottobre, ma la baldanza degli assedianti fu ben presto placata: lo scontro, che si protrasse fino a notte, fu durissimo ed ingenti furono le perdite da ambo le parti. I colligiani operarono alcune sortite nel campo nemico, che causarono diverse perdite tra gli assedianti e, cosa pi\u00f9 importante, la messa fuori uso di alcune bombarde. L'assalto successivo avvenne probabilmente il 16 ottobre, ma anche in questo caso venne respinto dopo quattro ore con successo e con gravi perdite per gli assedianti, che si trovarono attaccati anche dalle truppe fiorentine stanziate a San Gimignano.\nIl 21 ottobre vi \u00e8 un nuovo assalto che si protrae per diverse ore, ma i colligiani, baldanzosi per la resistenza ed i successi finora ottenuti, oltre che adirati per il comportamento della Repubblica di Siena, che voleva impadronirsi della citt\u00e0, e delle sue truppe che catturavano ed impiccavano i soldati ed i messaggeri incaricati di portare fuori dalla citt\u00e0 assediata i messaggi per le forze alleate, riescono ancora una volta, sia pure con gravi perdite, a respingere il nemico. Dopo questo assalto gli assedianti iniziano a scaricare colpi di bombarda sulla citt\u00e0 danneggiando fortificazioni e case. Viene fatto ricorso anche a metodi meno \u201cortodossi\u201d, come ammassare bestiame morto e sterco sotto le mura o l'uso di frecce avvelenate. Ma la resistenza continua.\nPer facilitare le difese, il 26 ottobre viene abbandonato e dato alle fiamme il Borgo di Santa Caterina, considerato poco difendibile, per concentrare le difese nel castello; inoltre viene distrutto il ponte levatoio che collegava i due \u201cterzi\u201d della citt\u00e0 per evitare sia facili attacchi sia defezioni tra i difensori. Donne, bambini e feriti vengono fatti uscire dalle mura e, grazie anche alla benevolenza del duca Alfonso di Calabria, hanno via libera. Una fuga dal castello assediato viene tentata dalle truppe veneziane di Carlino di Novello, ma vengono respinte dagli stessi assalitori e sono costrette a rimanere. Per dare il buon esempio i sospettati di connivenza con il nemico ed i soverchiatori, vengono impiccati.\nUn tentativo di aiuto da parte di Firenze, con armi e uomini, fallisce miseramente per l'intervento degli assedianti. Il grosse delle truppe rimane al sicuro a San Casciano. Anche Firenze si trova a mal partito: deve presidiare altre zone per evitare di rimanere isolata e rispondere agli attacchi che le venivano portati a nord ed ai confini con la Romagna dalle truppe di Francesco da Tolentino e di Roberto di San Severino.\nFrattanto viene preparato un nuovo assalto che prevede un attacco in massa con macchine da guerra e mine. Attorno al 10 novembre gli assedianti iniziano l'attacco nella zona del ponte. La resistenza \u00e8 dura ed i tentativi di salire le mura vengono respinti con ogni mezzo, anche con la calce bollente. Dopo due giorni di attacco gli assedianti si ritirano. Il duca Alfonso di Calabria, costernato per il nuovo insuccesso, ed i colligiani, stremati e consci che Firenze non potr\u00e0 essere di aiuto, giungono a pi\u00f9 miti consigli.\nLa resa.\nContro la volont\u00e0 degli abitanti, convinti di poter resistere ancora, il 2 novembre alcuni emissari, i colligiani Antonio del Pela e Antonio di Piero Alberto ed il fiorentino Andrea del Borgo, si recano nel campo nemico per trattare la resa con Alfonso di Calabria e Federico da Montefeltro, oltremodo lieti di terminare l'assedio, che si protraeva senza successo da troppo tempo e con la cattiva stagione ormai alle porte.\nFurono gli assediati a porre le condizioni della resa: il mantenimento dell'autonomia amministrativa e giudiziaria, l'incolumit\u00e0 per gli abitanti ed i soldati, l'esenzione dal pagamento di ogni tassa per un periodo di 20 anni in considerazione dei danni subiti, la libert\u00e0 di ingresso per i \u201cforestieri\u201d in considerazione delle perdite umane subite. Le condizioni poste dai colligiani, furono tutte accolte dal duca Alfonso di Calabria. Probabilmente le motivazioni di questo gesto, oltre che nella volont\u00e0 di porre finalmente fine all'assedio, vanno ricercate non solo nella volont\u00e0 di accattivarsi la simpatia dei nuovi sudditi, ma anche nella stima e nel rispetto che il Duca, durante l'assedio, aveva provato nei confronti della popolazione assediata che aveva reagito con coraggio e determinazione. A riprova di questo \u00ab... Alfonso hebbe a dire, che se i regnicoli suoi vassalli fussero stati tutti cos\u00ec valorosi, fedeli, et obbedienti, come trov\u00f2 i Colligiani, s\u00ec nella guerra mossa loro, come quando li signoreggi\u00f2, che gli sar\u00eca bastato l'animo di impadronirsi di tutto il mondo...\u00bb\nL'amicizia rest\u00f2 anche dopo che la citt\u00e0 era tornata sotto l'influenza fiorentina, tanto che per molti anni il duca continu\u00f2 ad inviare i suoi araldi e trombettieri in occasione delle celebrazioni in onore di Sant\u2019Alberto, uno dei patroni della citt\u00e0, che si svolgevano il 17 agosto.\nLe conseguenze.\nLa fine dell'assedio di Colle Val d'Elsa e, conseguentemente, delle operazioni militari decret\u00f2 in pratica anche la fine della cosiddetta Guerra dei Pazzi. Il 24 novembre il duca di Calabria comunic\u00f2 la fine delle operazioni belliche a Firenze, dando inizio ai negoziati gi\u00e0 richiesti pi\u00f9 volte dai Medici, per volere delle maggiori potenze in campo: Stato Vaticano, Regno di Napoli, Regno di Francia, Ducato di Milano e Repubblica di Siena. I Medici, che non potevano pi\u00f9 sostenere una guerra che ne bloccava di fatto traffici commerciali ed operazioni finanziarie, non persero tempo: lo stesso Lorenzo, con apposito mandato degli organi cittadini, si rec\u00f2 a Napoli per trattare direttamente con Ferrante d'Aragona. La pace era sponsorizzata anche dal nuovo signore di Milano Ludovico Sforza, che poteva vantare buoni rapporti con il Vicer\u00e9 di Napoli.\nLe condizioni di pace che Sisto IV voleva imporre erano durissime: notevoli restrizioni territoriali, una pesante ammenda, il pagamento dei danni di guerra, l'umiliazione di Lorenzo de' Medici, che avrebbe dovuto recarsi a Roma per chiedere il perdono del papa stesso. Firenze, che voleva tornare in possesso dei territori perduti e mantenere la propria influenza sui territori della Romagna, respinse con decisione queste condizioni ed il papa accett\u00f2 la mediazione degli inviati del re di Francia e del re di Inghilterra Edoardo IV.\nColloqui ufficiali e trattative segrete si alternarono ripetutamente, fino alla firma della pace a Napoli il 13 marzo 1480. Le terre occupate e la loro restituzione furono rimesse alla discrezione del re e del papa per i territori della Romagna; la Repubblica di Siena doveva essere reintegrata nei possessi precedenti la guerra; i Pazzi e gli altri congiurati dovevano essere scarcerati e reintegrati nei loro possessi, il Ducato di Milano avrebbe riavuto i territori perduti. Lorenzo, che aveva mantenuto il suo potere su Firenze nonostante le mire del papa, per\u00f2 non era contento delle condizioni raggiunte e continuava a trattare con Ferrante d'Aragona con cui intratteneva buoni rapporti.\nAnche Venezia, esclusa dagli accordi di pace, si lamentava; mentre Siena mirava ad entrare in possesso delle terre occupate entro 15 miglia dalla citt\u00e0 come stabilito dagli accordi dell'alleanza. Le terre di Toscana continuavano ed essere occupate dai vincitori: Certaldo, Colle, Monte San Savino, Poggibonsi e Vico erano occupate dai napoletani, mentre Siena occupava Castellina, Monte Dominici e San Polo in Chianti. Nacque quindi una nuova alleanza a cui partecipavano il Regno di Napoli, il Ducato di Milano, la Repubblica di Firenze ed il Ducato di Ferrara. Intanto le truppe pontificie avevano occupato Forl\u00ec, che fu subito assegnato a Girolamo Riario.\nMa un fatto nuovo, l'invasione turca delle Puglie alla fine del mese di luglio, distolse l'attenzione di tutte le forze in campo ed il Re di Napoli fece appello agli alleati. Subito Firenze contribu\u00ec finanziariamente alla difesa e questo l'agevol\u00f2 non poco nei contrasti con Siena per il dominio dei territori contesi. Inoltre venne richiesto il perdono al papa, che lo accett\u00f2 togliendo la sua scomunica a Lorenzo de' Medici in cambio della fornitura di galere armate per la difesa via mare. Intanto le trattative per i territori toscani contesi procedevano e Firenze si sarebbe vista costretta a sborsare notevoli indennit\u00e0. Vi fu quindi, da parte del papa, un'ulteriore richiesta di contributi e di forze militari per la difesa dai turchi che, dopo alcune trattative, Firenze concesse ottenendo in cambio il ritorno in possesso delle terre contese.\nLe truppe napoletane lasciarono Colle Val d'Elsa il 4 aprile 1481 e Monte San Savino il 6 aprile. Nonostante la Repubblica di Siena avesse gi\u00e0 da tempo festeggiato la conquista dei nuovi territori tra cui Colle stessa, non pot\u00e9 che prendere atto della volont\u00e0 dei pi\u00f9 potenti alleati. Sedici mesi dopo la fine dell'assedio Colle rientr\u00f2 nella sfera d'influenza di Firenze, nella quale godette di un nuovo periodo di pace e prosperit\u00e0, con il contributo della capitale al restauro delle opere di difesa e fortificazione.\nLorenzo de' Medici, sia pure sconfitto militarmente, mantenne quindi intatto il proprio potere e la propria influenza politica su Firenze."}
{"id": "1685684", "revid": "124123", "url": "https://it.wikipedia.org/wiki?curid=1685684", "title": "Giuseppe Grandi", "text": "Biografia.\nSegue gli insegnamenti di Vincenzo Vela all'Accademia Albertina di Torino. Nel 1866 vince il concorso Canonica con una scultura dedicata a \"Ulisse\", ed inizia a lavorare con lo scultore verista Tabacchi a Torino.\nDopo il periodo torinese, rientrato a Milano, entra a far parte del gruppo di artisti della Scapigliatura lombarda. Amico di Tranquillo Cremona e di Daniele Ranzoni, assume con loro posizioni di rinnovamento antiaccademico e condivide le comuni ricerche luministiche. Dimenticando la levigatezza neoclassica ed il nitore dell'arte romantica cerca effetti di luminismo pittorico nella scultura. Giunge cos\u00ec ad elaborare la propria modellazione scultorea, dai modi vibranti e vivaci.\nUno dei primi esempi \u00e8 il monumento a Cesare Beccaria del 1871. Altre opere notevoli sotto questo aspetto sono il \"paggio di Lara\" del 1873 e, soprattutto, il \"Maresciallo Ney\" 1874 nella quale opera si rivela libero da ogni romanticismo retorico.\nNel 1881 partecipa al concorso pubblico indetto per il Monumento alle \"Cinque Giornate di Milano\" in piazza di Porta Vittoria.\nIl suo bozzetto risulter\u00e0 vincente e per tredici anni l'artista lavorer\u00e0 intensamente a questo che risulter\u00e0 il suo capolavoro; compone, modella, assiste alle fusioni. Giunge persino a crearsi un piccolo serraglio di animali per trarne vivi modelli per le sculture che compongono l'opera. A rappresentare ognuna delle cinque giornate vengono scelte, come modelle, cinque ragazze di estrazione popolare.\nLa morte lo coglie il 30 novembre 1894, prima di poter vedere inaugurata la sua opera.\nLa citt\u00e0 di Milano gli ha dedicato una piazza."}
{"id": "1685685", "revid": "984922", "url": "https://it.wikipedia.org/wiki?curid=1685685", "title": "Stazione meteorologica di Castelfranco Veneto", "text": "La stazione meteorologica di Castelfranco Veneto \u00e8 una stazione meteorologica localizzata nel comune di Castelfranco Veneto, in provincia di Treviso. Gestita dall'ARPA Veneto (n. 102), \u00e8 classificata come stazione agro-meteorologica.\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,9\u00a0\u00b0C, quella del mese pi\u00f9 caldo, luglio, \u00e8 di +23,5\u00a0\u00b0C ."}
{"id": "1685694", "revid": "1330054", "url": "https://it.wikipedia.org/wiki?curid=1685694", "title": "The Three EPs", "text": "The Three EPs \u00e8 la prima raccolta del gruppo scozzese The Beta Band, che raccoglie insieme i tre EP prodotti precedentemente: Champion Versions, The Patty Patty Sound, e Los Amigos Del Beta Bandidos, tutti usciti nel 1997."}
{"id": "1685695", "revid": "156341", "url": "https://it.wikipedia.org/wiki?curid=1685695", "title": "Aeroporto di Toulon-Hy\u00e8res", "text": ""}
{"id": "1685701", "revid": "43530", "url": "https://it.wikipedia.org/wiki?curid=1685701", "title": "Abu Graib", "text": ""}
{"id": "1685703", "revid": "984922", "url": "https://it.wikipedia.org/wiki?curid=1685703", "title": "Stazione meteorologica di Cison di Valmarino", "text": "La stazione meteorologica di Cison di Valmarino \u00e8 la stazione meteorologica di riferimento relativa alla localit\u00e0 di Cison di Valmarino.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Treviso, nel comune di Cison di Valmarino, a 261 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,1\u00a0\u00b0C, quella del mese pi\u00f9 caldo, luglio, \u00e8 di +22,2\u00a0\u00b0C ."}
{"id": "1685704", "revid": "486946", "url": "https://it.wikipedia.org/wiki?curid=1685704", "title": "Giulia passione baby sitter", "text": ""}
{"id": "1685706", "revid": "156341", "url": "https://it.wikipedia.org/wiki?curid=1685706", "title": "Yum! Brands, Inc.", "text": ""}
{"id": "1685708", "revid": "1272592", "url": "https://it.wikipedia.org/wiki?curid=1685708", "title": "Episodi di October Road (seconda stagione)", "text": "La seconda stagione di \"October Road\" \u00e8 stata trasmessa in prima visione negli Stati Uniti d'America dalla ABC dal 22 novembre 2007 al 10 marzo 2008. In Italia \u00e8 stata trasmessa in prima visione dalla Fox dal 6 maggio al 29 luglio 2008.\nAndiamo a prendere Owen.\nTrama.\nNick ed Eddie vanno a New York per prendere Owen e riportarlo a Knights Ridge e dalla sua famiglia. Hannah deve affrontare i suoi reali sentimenti per Nick.\nAltri interpreti: Elizabeth Bogush (Alison Rowan), Jonathan Murphy (Ronnie Garrett) , Will Sasso (Big Boy Brett), Michelle Lombardo (Amiquay), Kofi Natei (Cyrus), Tim Chiou (Ragazzo), Destiny Grace Whitlock (Caitlin Rowan), Bryce Robinson (Connor Rowan) \nSalutarsi e dirsi addio.\nTrama.\nHannah confessa i suoi sentimenti a Nick ed in seguito decide di dare una svolta alla sua vita. Eddie ha dei problemi a mostrare i suoi sentimenti per Janet in pubblico. Nick apprende che un altro professore l'ha sostituito nel suo corso al Doof. Phil il Metafisico \u00e8 sul punto di perdere il suo unico contatto con la vita fuori dalla casa.\nAltri interpreti: Jonathan Murphy (Ronnie Garrett), Penny Johnson Jerald (Leslie Etwood), Sean Gunn (Rooster) , Meggan Anderson (Cameriera), Kevin Weisman (Duncan Bow), Brandon Killham (Jasper Cataldo), Tanner Blaze (Casper Cataldo), Larry Udy (Tecnico della TV), Jennifer Lee Keyes (Joyce), Yvans Jourdain (Poliziotto del campus), Annie Sorell (Cindy Lyons), Alicia Loren (Cheri Lyons)\nViaggio nel tradimento.\nTrama.\nOwen prova ad affrontare il tradimento di sua moglie mandando Nick da Ikey per saperne di pi\u00f9. Sam soffre per il fatto che la madre stia per risposarsi. Eddie ha un segreto che rischia di rovinare la sua nuova attivit\u00e0 con Nick.\nAltri interpreti: Jonathan Murphy (Ronnie Garrett), Elizabeth Bogush (Alison Rowan) , Bryce Robinson (Connor Rowan), Annie Abbott (Mrs. Eichorn), Olivia Everhard (Hannah da piccola), Zach Mills (Nick da piccolo), Destiny Grace Whitlock (Caitlin Rowan)\nNotte da lupi.\nTrama.\nNick resta sorpreso quando scopre che suo padre non vuole festeggiare il Natale in casa e cerca di scoprirne il motivo. Phil il Metafisico continua la sua tradizione di fingere di essere un architetto quando i suoi genitori vengono a trovarlo, il che irrita la sua fidanzata. Eddie va fuori di testa quando riceve un regalo di Natale molto personale da Janet. Owen ed Alison finiscono a letto insieme, ma la loro felicit\u00e0 \u00e8 ben presto messa a dura prova.\nAltri interpreti: Jonathan Murphy (Ronnie Garrett), Elizabeth Bogush (Alison Rowan) , David Clennon (Randall Farmer), Veronica Cartwright (Lynn Farmer), Jonathan Kehoe (Corista ubriaco), Jessica Tuck (Caroline Garrett), Adam J. Bernstein (Ronnie da piccolo)\nIntorno all'isolato.\nTrama.\nHannah prova a risolvere i suoi problemi con la ex-moglie di Ray, Christine, che disapprova Hannah in qualunque cosa fa. La ragazza della pizza spinge Phil il Metafisico a portarla a fare un giro sull'auto d'epoca chiamata Klauss che tiene in garage. Nick cerca di sistemare Ronnie con un'amica di Aubrey, Taylor, ma le cose si complicano quando Ronnie si prende una cotta per Aubrey che, intanto, cerca di avvicinarsi a Nick.\nAltri interpreti: Jonathan Murphy (Ronnie Garrett), Chris Tschupp (Matthew Lauche), Jessica Stroup (Taylor), Julie Ann Emery (Christine Cataldo), Brandon Killham (Jasper Cataldo), Tanner Blaze (Casper Cataldo), Sahar Bibiyan (Infermiera), Shirley Jordan (Mrs. Burns), Lenny Jacobson (Hippy Bob)\nPasticcino Kid alla riscossa.\nTrama.\nJanet ed Hannah pianificano un doppio appuntamento, ma i loro fidanzati non riescono a lasciarsi i loro problemi alle spalle. Il passato di Nick torna a tormentarlo quando cerca di tirare su una nuova attivit\u00e0 con Eddie attraverso la figura di un uomo chiamato Pasticcino Kid. Ikey ed Owen provano ad affrontare i loro problemi.\nAltri interpreti: James Keane (Sully), Jonathan Murphy (Ronnie Garrett), Chris Tschupp (Matthew Lauche), J.R. Nutt (Granger), Michael Cornacchia (Carter Bump), Katelin Chesna (Karen), John Mallory Asher (Ronald Buckman), Keeshan Giles (Mook #3), Sam Stefamski (Mook #2), Diego Villarreal Garcia (Mook #1)\nIl campionato di spelling.\nTrama.\nJanet \u00e8 preoccupata perch\u00e9 non \u00e8 ancora stata a letto con Eddie. Hannah \u00e8 messa in difficolt\u00e0 quando Ray le chiede di adottare Sam. Nick pensa che Aubrey gli nasconda qualcosa.\nAltri interpreti: James Keane (Sully), Jonathan Murphy (Ronnie Garrett), Penny Johnson Jerald (Leslie Etwood), Elizabeth Bogush (Alison Rowan), Sean Gunn (Rooster), Elyse Dinh (Newscaster), William Allen Young (Uomo), Todd Bosley (Allen Kornduffer), Joseph Castanon (Jimmy Crack Kornduffer)\nIl vestito rosso.\nTrama.\nIl Comandante apprende la verit\u00e0 sulle condizioni mediche della sua schiena. Ray rivela ad Ikey che vuole adottare Sam. Nick scopre che Aubrey ha fatto visita a suo padre in segreto. Alison ed Owen iniziano ad uscire con altre persone.\nAltri interpreti: Chris Tschupp (Matthew Lauche), Penny Johnson Jerald (Leslie Etwood), Elizabeth Bogush (Alison Rowan), James Keane (Sully), Destiny Grace Whitlock (Caitlin Rowan), Bryce Robinson (Connor Rowan), Bre Blair (Bethany), Amanda Tepe (Jody Watson), Claudia Mason (Vanessa), Jared Ward (Trent), Armand Assante (Gabriel Diaz), David Paymer (Dr. Doug Levy), Amy Acker (Ragazza in uniforme blu) \nVivere da giganti.\nTrama.\nOwen, Nick, Ronnie, Aubrey, Gabriel ed Il Comandante fanno un viaggio in macchina per trovare la ragazza che ha salvato la vita di Owen; il Comandante sfrutta questa occasione per ricordare ai figli la loro infanzia e per trovare infine il coraggio di rivelare loro le sue condizioni di salute. Nick incoraggia Gabriel a parlare alla figlia della sua prossima partenza.\nAltri interpreti: Sean Gunn (Rooster), Jonathan Murphy (Ronnie Garrett), Penny Johnson Jerald (Leslie Etwood), Armand Assante (Gabriel Diaz), Eric Tiede (Brian), Amanda Walsh (Lucy) \nCappello s\u00ec? Cappello no?\nTrama.\nHannah \u00e8 nei guai quando i suoi genitori arrivano in citt\u00e0 per aiutarla con i preparativi del matrimonio. Owen ha il suo primo appuntamento con Jenny, la ragazza che gli ha salvato la vita. Nick \u00e8 alle prese con lo spot per la sua ditta Best Friend Windows ma si riscopre completamente al verde.\nAltri interpreti: Sean Gunn (Rooster), James Keane (Sully), Benedict Macdonald (Istruttore), Angela Oh (Kerry Lourdes), Robert Lipton (Larry Snyder), Pride Grinn (Mack Hill), George Dzundza (Gloy Daniels), Frances Fisher (Ellen Daniels), Amy Acker (Jenny Bristol) \nTe la ricordi Angela?\nTrama.\nNick, Phil, Owen ed Eddie sono scioccati quando scoprono che la loro cotta adolescenziale, Angela Ferilli, \u00e8 morta; si lasciano cos\u00ec trascinare dai ricordi del passato che hanno vissuto insieme e realizzano quanto Angela abbia influito sulle loro vite.\nAltri interpreti: Elizabeth Bogush (Alison Rowan), Destiny Grace Whitlock (Caitlin Rowan), Bryce Robinson (Connor Rowan), Bella Thorne (Angela Ferilli), Zach Mills (Nick da adolescente), Remy Thorne (Eddie da adolescente), Alex Biats (Owen da adolescente), Joey Wagner Luthman (Phil da adolescente), Matthew Josten (Ikey da adolescente), Cameron Palatas (Ray da adolescente), Bridger Zadina (Grizzly), Brien Perry (Rob Bear), Jerry Sherman (Uomo anziano), Jean Sincere (Donna anziana)\nLa sottile arte della dissimulazione.\nTrama.\nRory, l'ex ragazza di Eddie, arriva in citt\u00e0 e causa tensioni tra il ragazzo e Janet. Nick riceve un'importante proposta di lavoro che lo porterebbe, per\u00f2, lontano da Knights Ridge; Hannah viene arrestata per aver aggredito Christine, l'ex moglie di Ray.\nAltri interpreti: Jonathan Murphy (Ronnie Garrett), Penny Johnson Jerald (Leslie Etwood), Sean Gunn (Rooster), James Keane (Sully), Chris Tschupp (Matthew Lauche), Julie Ann Emery (Christine Cataldo), Bill Bellamy (Stratton Lorb), Oz Perkins (Dr. Stone), Andrea Luna Grano (Agente Grasso), Stacy Keibler (Rory Dunlop), Anthony Russell (Frankly-T)\nA ognuno il suo dubbio.\nTrama.\nA Nick viene offerto un ottimo lavoro che per\u00f2 lo dovrebbe tenere lontano per diversi mesi e la sua sar\u00e0 una decisione sofferta date le condizioni di salute del padre; l'ex fidanzata di Eddie cerca di rimettersi con lui e questo causer\u00e0 problemi con Janet. \nAltri interpreti: Sean Gunn (Rooster), Jonathan Murphy (Ronnie Garrett), Chris Tschupp (Matthew Lauche), Penny Johnson Jerald (Leslie Etwood), Julie Ann Emery (Christine Cataldo), Bill Bellamy (Stratton Lorb), Brandon Killham (Jasper Cataldo), Tanner Blaze (Casper Cataldo)"}
{"id": "1685711", "revid": "156341", "url": "https://it.wikipedia.org/wiki?curid=1685711", "title": "Pedaggi", "text": ""}
{"id": "1685713", "revid": "984922", "url": "https://it.wikipedia.org/wiki?curid=1685713", "title": "Stazione meteorologica di Montebelluna", "text": "La stazione meteorologica di Montebelluna \u00e8 la stazione meteorologica di riferimento relativa alla localit\u00e0 di Montebelluna.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Treviso, nel comune di Montebelluna, a 121 m s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,1\u00a0\u00b0C, quella del mese pi\u00f9 caldo, luglio, \u00e8 di +23,0\u00a0\u00b0C ."}
{"id": "1685714", "revid": "1632387", "url": "https://it.wikipedia.org/wiki?curid=1685714", "title": "Palazzo Thiene", "text": "Palazzo Thiene \u00e8 un palazzo di Vicenza del XV secolo in forme gotiche e rinascimentali, ristrutturato a partire dal 1542 dall'architetto Andrea Palladio, probabilmente sulla base di un progetto di Giulio Romano.\nIl palazzo, assieme alle altre architetture palladiane di Vicenza, \u00e8 inserito dal 1994 nell'elenco dei patrimoni dell'umanit\u00e0 dell'UNESCO. \nGi\u00e0 sede storica della Banca Popolare di Vicenza, \u00e8 utilizzato per esposizioni e attivit\u00e0 culturali da parte del comune di Vicenza che ha acquistato il palazzo nell'estate del 2021.\nStoria e descrizione.\nIl palazzo gotico fu costruito per Lodovico Thiene da Lorenzo da Bologna nel 1490, con un fronte orientale su contr\u00e0 Porti in laterizio intelaiato da lesene angolari lavorate a punta di diamante, con un portale di Tommaso da Lugano e una bella trifora in marmo rosa.\nNell'ottobre del 1542 Marcantonio e Adriano Thiene diedero inizio alla ristrutturazione del palazzo di famiglia, di forme gotiche, secondo un progetto grandioso che avrebbe occupato un intero isolato di 54 x 62 metri, sino ad affacciarsi sulla principale arteria vicentina (l'attuale corso Palladio).\nRicchi e potenti, i sofisticati fratelli Thiene fanno parte della grande nobilt\u00e0 italiana e si muovono con naturalezza nelle maggiori corti europee: hanno quindi bisogno di un palcoscenico adeguato a frequentazioni cosmopolite e alla nobilt\u00e0 dei propri ospiti. Al tempo stesso, come referenti politici di una precisa fazione dell'aristocrazia cittadina, vogliono rimarcare il proprio ruolo in citt\u00e0 con un palazzo principesco, segno di vera e propria potenza signorile.\nNel 1614 l'architetto inglese Inigo Jones, in visita al palazzo, annota un'informazione riferitagli direttamente da Vincenzo Scamozzi e Palma il Giovane: \u00abquesti progetti furono di Giulio Romano e eseguiti da Palladio\u00bb. \u00c8 molto probabile infatti che l'ideazione di palazzo Thiene sia da attribuirsi al maturo ed esperto Giulio Romano (dal 1523 a Mantova presso i Gonzaga, con cui i Thiene mantenevano strettissimi rapporti) e che il giovane Palladio sia piuttosto responsabile della progettazione esecutiva e della realizzazione dell'edificio, un ruolo essenziale, soprattutto dopo la morte di Giulio nel 1546.\nSono chiaramente riconoscibili gli elementi del palazzo riferibili a Giulio: l'atrio a quattro colonne \u00e8 sostanzialmente identico a quello del palazzo del Te (anche se il sistema delle volte \u00e8 senza dubbio modificato da Palladio), cos\u00ec come le finestre e la parte inferiore del prospetto su strada e del cortile, mentre le trabeazioni e i capitelli del piano nobile vengono definiti da Palladio.\nIl cantiere dell'edificio ha inizio nel 1542. Nel dicembre dello stesso anno Giulio Romano \u00e8 a Vicenza per due settimane per una consulenza sulle Logge della Basilica, e probabilmente in questa occasione fornisce i disegni di massima per palazzo Thiene.\nI lavori procedono a rilento: sul prospetto esterno \u00e8 incisa la data 1556 e sul cortile la data 1558. Nel 1552 muore in Francia Adriano Thiene e di l\u00ec a poco, quando il figlio di Marcantonio, Ottavio, diviene marchese di Scandiano, gli interessi di famiglia si spostano nel Ferrarese. Del grandioso progetto viene quindi realizzata solo una minima porzione, ma probabilmente n\u00e9 i veneziani n\u00e9 gli altri nobili vicentini avrebbero accettato una simile reggia privata nel cuore della citt\u00e0.\nTra le curiosit\u00e0, un bizzarro camino realizzato attorno al 1553 dallo scultore trentino Alessandro Vittoria, che si inserisce nel filone dei camini manieristi, fantastici e raffinati diffusi soprattutto nel nord Europa, riproduce un adattamento della bocca dell'Ade; \u00e8 collocato al piano terra, nella Sala di Proserpina."}
{"id": "1685717", "revid": "666746", "url": "https://it.wikipedia.org/wiki?curid=1685717", "title": "Cristallo di Colle Val d'Elsa", "text": "A Colle Val d'Elsa fino al 2008 si concentrava il 15 per cento della produzione mondiale ed il 95 per cento della produzione nazionale di articoli in cristallo, tanto da essere chiamata la \u201cCitt\u00e0 del cristallo\u201d. Dal 2008 in seguito anche ad una maggiore sensibilit\u00e0 verso l'ambiente la pi\u00f9 grande azienda produttrice, la RCR, ha tolto il piombo dalla composizione del cristallo, creando un cristallo ecologico, anche la Collevilca , nel 2020 ha iniziato a produrre un cristallo senza piombo.\nLa storia.\nLe origini.\nLa tradizione vetraria di Colle Val d'Elsa vanta origini antiche tanto che gi\u00e0 nel medioevo (XIV secolo) venivano prodotti vasi e bicchieri di vetro. La famiglia colligiana dei Pasci aveva infatti ottenuto in affitto alcuni locali del Convento degli Agostiniani per impiantarvi una fabbrica di vetro. Gi\u00e0 negli Statuti del 1300 venivano regolamentate le \u201cgabelle\u201d da imporre ai fabbricanti di vasellame e oggetti in vetro.\nLa produzione di vetro, che in Toscana interessava anche Gambassi Terme e Montaione, con il passare del tempo dovette avere raggiunto livelli di importanza e di eccellenza tali da rendere necessaria una ordinanza granducale con cui, il 20 aprile 1577 veniva bandito dallo Stato fiorentino il \u201cvetro forestiero\u201d.\nA Colle potevano essere sfruttate le risorse del territorio circostante per la produzione: la legna per alimentare i forni di cottura, e ricavarne ceneri (che venivano usate al posto della potassa), la sabbia silicea, presente nelle cave della vicina Montevasoni, l'abbondanza di acqua, la presenza di terra refrattaria ricca di carbonato di magnesio; la presenza di un'arteria importante come la Via Francigena rendeva poi facile il trasporto delle materie prime e dei prodotti finiti.\nLe prime industrie.\nNel 1820 quando l'alsaziano Fran\u00e7ois Mathis d\u00e0 vita ad una moderna vetreria, nasce la base che far\u00e0 di Colle di Val d'Elsa, la capitale mondiale del cristallo. Anche in questo caso la scelta fu determinata dalla possibilit\u00e0 di approvvigionarsi in loco delle materie prime necessarie: legname, quarzo, manganese e bario.\nMathis scelse, per la sua industria i maestri vetrai francesi che erano ben pagati ed ai quali forniva vitto e alloggio.\nL'azienda dei Mathis per\u00f2 non ha il successo sperato ed alla morte del titolare, avvenuta nel 1832, l'azienda viene acquistata dal bavarese Giovan Battista Schmid, che aveva svolto il ruolo di direttore della vetreria e che aveva gi\u00e0 avuto precedenti esperienze in altre fornaci tra cui quella di San Vivaldo a Montaione. Tra i meriti dell'industriale francese vi \u00e8 quello di avere provveduto alla formazione della manodopera locale. Lo Schmid risollev\u00f2 l'azienda portando la produzione a livelli tali da ottenere riconoscimenti a livello nazionale ed internazionale, come la medaglia d'oro all'Esposizione Universale di Parigi del 1855.\nLa \"Fabbrica di Cristalli Giovan Battita Schmid\" produceva articoli apprezzati a livello sia nazionale sia internazionale, esportando buona parte della produzione.\nNel 1865 fu ampliato lo stabilimento di produzione ed il reparto di molatura. In tutto vi erano otto \u201cpiazze\u201d (come venivano e vengono chiamate tuttora le unit\u00e0 produttive di ogni forno). La produzione durava dieci mesi anzich\u00e9 i sei tipici delle fornaci dell'epoca. Si producevano bicchieri, bottiglie, vasi, calamai, acquasantiere, componenti per lampadari e lumi, articoli da farmacia ed altri oggetti di uso quotidiano, decorati ed incisi da abili molatori. I materiali impiegati erano quasi interamente locali o nazionali e solo successivamente fu iniziata l'importazione di materie prime estere come la sabbia silicea francese che garantiva risultati migliori, sia pure non all'altezza della produzione d'oltralpe che gi\u00e0 utilizzava l'ossido di piombo. Mentre in altre zone d'Italia, come Murano, la produzione languiva, la Vetreria dello Schmid non riusciva a stare dietro a tutte le ordinazioni. La produzione era apprezzata soprattutto grazie al lavoro dei maestri vetrai che erano apprezzati e richiesti anche in altre parti d'Italia, Milano e Murano in primis.\nNel 1877 si verifica il primo sciopero del comparto del vetro, dovuto essenzialmente alla riduzione delle paghe operaie, necessaria per favorire, rispetto alla concorrenza, il vetro colligiano su cui pesava l'eccessiva onerosit\u00e0 dei trasporti, soprattutto delle materie prime. Anche l'inaugurazione del tratto ferroviario tra Colle di Val d'Elsa e Poggibonsi non riusc\u00ec a risolvere il problema che affliggeva l'economia cittadina.\nNel 1885 con la morte dello Schmid l'azienda pass\u00f2 nuovamente di mano senza prima avere vissuto momenti di crisi dovuti alle liti tra gli eredi. Fu l'industriale empolese Alfonso Nardi a rilevare l'azienda nel 1889.\nCon il 1890, nonostante la crisi dell'economia colligiana, dovuta in parte anche alle lotte operaie, nasce \u201cLa Societ\u00e0 dei Lavoranti il Vetro Verde\u201d, una delle prime cooperative italiane, specializzata nella produzione di fiaschi, bottiglie e flaconi da farmacia. Sulle \u201cceneri\u201d della cooperativa, nel 1896, per iniziativa del colligiano Arrigo Galganetti, inizi\u00f2 ad operare la cosiddetta \u201cFabbrichina\u201d, la \u201cVetreria Galganetti e C.\u201d, che continuava la vecchia produzione della Cooperativa e riprese la produzione di lastre di vetro.\nIl 1900.\nAll'inizio del 1900, a Colle di Val d'Elsa, come in altre parti d'Italia, temendo che, come era gi\u00e0 successo all'estero, la meccanizzazione portasse con s\u00e9 problemi di disoccupazione, esplosero le lotte operaie e gli scioperi per le rivendicazioni salariali, soprattutto da parte della mandopera specializzata come erano i maestri vetrai che si erano associati nell'Unione Vetraria.\nL'industriale Nardi, sull'esempio di altre aziende nazionali del settore, nel 1906 cedette l'azienda alla \u201cSociet\u00e0 Anonima Cristallerie e Vetrerie Riunite\u201d, un Consorzio di vetrerie a livello nazionale; questo per\u00f2 non fece cessare le vertenze sindacali a livello nazionale. La produzione si riduceva costantemente e nel 1911, la fabbrica chiuse i battenti.\nNello stesso anno della cessione da parte del Nardi (che per un certo periodo aveva continuato a dirigere l'azienda), il 1906, anche la \u201cFabbrichina\u201d pass\u00f2 di mano e venne acquistata da Filippo Lepri che, impiegando grossi capitali, ristruttur\u00f2 l'azienda e riconvert\u00ec la produzione, passando dalla fabbricazione di lastre di vetro ai prodotti tradizionali, a plafoniere per l'illuminazione ed ai prodotti di uso sanitario e farmaceutico, oltre a tutta una serie di altri prodotti di uso pi\u00f9 disparato, come i vetri per i fari delle auto. Il successo dell'azienda fu notevole, passando dai 100 addetti del 1907 ai 250 del 1911, e diventando fornitore ufficiale delle Ferrovie dello Stato e di Compagnie di Navigazione. Dopo il periodo di successo, subito prima della guerra, l'azienda entr\u00f2 in crisi e nel 1914 chiuse per motivi finanziari.\nContemporaneamente alla chiusura della Fabbrichina, nel 1914, una nuova societ\u00e0, la S.A.L.V.E., Societ\u00e0 Anonima La Vetreria Elsana, riapriva la vecchia fornace del Nardi producendo lampade e tubi per lumi ad olio e petrolio; e questo fino al 1916, quando fu vietata l'esportazione di tubi per l'illuminazione e fu riconvertita la produzione negli articoli tradizionali: bicchieri, ecc. L'azienda non decoll\u00f2 e tra alti e bassi continu\u00f2 la sua attivit\u00e0 fino al 1922, quando fu rilevata dal colligiano Modesto Boschi (che aveva fatto esperienze lavorative sia in Italia sia in Francia, per poi ottenere notevoli successi imprenditoriali a Milano) insieme alla Fabbrichina che gi\u00e0 l'anno prima aveva preso in affitto.\nNacquero cos\u00ec le \u201cVetrerie Operaie Riunite Modesto Boschi\u201d. Tra le novit\u00e0 dell'azienda, il massiccio impiego di manodopera femminile per l'impagliatura e l'imballaggio ed una rappresentanza operaia all'interno del Consiglio di Amministrazione. La produzione non aveva rilievo artistico se non negli articoli decorati ed incisi oppure colorati con il metodo della pittura a caldo. Questa era ottenuta dipingendo le decorazioni con ossidi metallici e ricuocendo poi gli oggetti ad una temperatura di oltre 500 gradi. La produzione consisteva anche in vetri ad uso ottico e ad uso industriale e le \u201cVetrerie\u201d diventarono fornitori, oltre che delle Ferrovie dello Stato, della Marina, dell'Aeronautica e del Ministero della Guerra. Per questo gli operai addetti a determinate lavorazioni godevano dell'esenzione dal servizio militare e furono poi esentati dal partire per la guerra.\nNel 1935 la \u201cBoschi\u201d aderisce al \u201cConsorzio Italiano Vetrario\u201d come molte altre aziende del settore del vetro bianco al fine di promuovere la produzione e controllare i prezzi.\nNel 1936, il 3 agosto muore il Comm. e Cav. Modesto Boschi, lasciando un'azienda sana dal punto di vista produttivo, ma con una situazione finanziaria pesante.\nAl termine del conflitto bellico, presso la Fabbrichina, inizi\u00f2 la produzione di vetro con ossido di piombo in percentuale del 15 per cento, realizzando quindi il primo cristallo al piombo colligiano. Il numero degli addetti pass\u00f2 dai 105 del 1942 ai 650 del 1950.\nDalla crisi alla Rinascita.\nLe \u201cVetrerie Operaie Riunite Modesto Boschi\u201d risentirono della crisi nazionale che interess\u00f2 l'intero settore del vetro; inoltre la crisi delle \u201cVetrerie Boschi\u201d fu acuita dalla mancanza di un ammodernamento degli impianti, dalla presenza di commistioni politiche (preoccupate di garantire ed assicurare comunque occupazione) e di amministratori che avevano interessi anche in altre aziende e che \u201cpescavano\u201d a piene mani nelle risorse aziendali. Nonostante l'ingresso degli operai negli organi di gestione aziendale, le \u201cVetrerie Boschi\u201d si videro costrette a chiudere i battenti nel 1953, il 28 marzo, alla fine di un lungo e difficile Concordato (aperto nel 1951) causando la disoccupazione di molti dipendenti (che avevano raggiunto ed oltrepassato la soglia delle 500 unit\u00e0). A tutto questo avevano non poco contribuito, oltre all'esuberanza del personale e quindi alla scarsa produttivit\u00e0, la caduta dei prezzi dovuta alla forte concorrenza e la politica antioperaia dello stesso Governo che tendeva al ridimensionamento delle conquiste sindacali del dopoguerra. Situazioni simili furono infatti vissute a Empoli, Figline Valdarno e San Giovanni Valdarno.\nAlcuni dipendenti che erano usciti anzitempo dalle Vetrerie Riunite avevano intanto dato vita a nuove aziende come la C.A.L.B. (Cristalleria Artistica Lavorazione Brevettata), la V.I.T.A.C. (Vetreria Industria Toscana Articoli Cristallo) e la V.A.V. (Vetreria Artistica Valdelsana).\nNel periodo successivo altre aziende vengono create per poi sparire in modo repentino.\nNel 1961 Colle di Val d'Elsa contava sette vetrerie e ben 51 molerie.\nI nuovi imprenditori venivano tutti dalle stesse esperienze lavorative e tendevano a produrre articoli simili tra loro, come ad esempio i bicchieri con la goccia contenuta alla base.\nAltre realt\u00e0 produttive cercarono di diversificarsi come nel caso della V.A.V. che realizz\u00f2 oggetti in vetro dicroico con l'uso di una miscela vetrosa la \"alessandrite\" che faceva cambiare colore agli oggetti a seconda della fonte di luce: rosa-violetto con luce ad incandescenza e blu-verde con luce fluorescente. La C.A.L.B. brevett\u00f2 un nuovo sistema produttivo nato dall'esperienza del fondatore dell'azienda, Ubaldo Pacini, ma non ebbe larga diffusione a causa delle difficolt\u00e0 di realizzazione: \u00abL'invenzione, coperta da brevetto nel 1949, prevedeva l'uso di una \"semiforma\": dal vetro fuso inseritovi con l'aiuto della canna da soffio si realizzava una forma parziale dell'oggetto, poi completato sfruttando la forza centrifuga e la pressione formatasi a seguito della cessione di temperatura dal vetro fuso alle parti bagnate della \"semiforma\".\u00bb.\nIl Cristallo.\nNel 1963, finalmente, la Cristalleria La Piana riusc\u00ec a produrre un vetro con un contenuto di ossido di piombo superiore al 24 per cento. Era nato un cristallo trasparente e purissimo in grado di competere in brillantezza con quello d'oltralpe dove gi\u00e0 si produceva da tempo. Subito la produzione ebbe impulso e successo. Anche altre aziende si dedicarono alla produzione di cristallo ed \u00e8 proprio negli anni sessanta che nascono le cristallerie, alcune operano ancora oggi; la cristalleria Kristal Bianchi, La S.A.L.C. , la Cristalleria Arnolfo di Cambio e la Vilca, nate nel 1960-1963, la Kristal Krisla (Colle Cristallerie) nel 1968, nel 2003 viene acquisita da VILCA e diventa l'attuale COLLEVILCA mentre la C.A.L.B. e la Cristalleria La Piana si fusero nel 1967 dando origine alla odierna C.A.L.P. (Cristalleria Artistica La Piana), la pi\u00f9 grande cristalleria italiana fino al 2008, che sar\u00e0 anche quotata in borsa per un breve periodo, mentre dall'Arnolfo di Cambiona nascer\u00e0 la Compagnia Italiana del Cristallo che \u00e8 un editore e la Duccio Disegna che rimane l'unica azienda a produrre il cristallo al piombo almeno fino al 2022.\nComincia intanto a diversificarsi la produzione tra le varie aziende. Alcune puntano sull'automazione della produzione, altre ricercano la collaborazione con firme famose del design nazionale e internazionale come Joe Colombo, Ettore Sottsass, David Palterer, Angelo Mangiarotti, Ambrogio Pozzi, Roger Tallon, Blanca, Kita, Enzo Mari.\nDopo l'attentato alle Torri Gemelle di New York dell'11 settembre 2001 i mercati internazionali subiscono forti contrazioni ed anche il settore del cristallo ne risente.\nLa crisi che ne deriva colpisce in modo particolare la C.A.L.P., e non poteva essere diversamente, che si vede costretta a ridimensionare la produzione e la forza lavoro. Nel 2007 nuovi azionisti rilevano dalla C.A.L.P. il ramo d'azienda produttivo-operativo-commerciale, dando vita a una nuova compagine azionaria, che comprende anche un gruppo di soci della seconda generazione dei fondatori della cristalleria, e nuovo management.\nA quel punto l'azienda cambia nome e diventa RCR Cristalleria italiana (l'acronimo sta per Royal Crystal Rock) allo scopo di agganciare ancora meglio il prodotto cristallo al marchio; d\u00e0 vita a nuovi progetti, ritrova il favore dei mercati e richiama indietro numerosi operai. Oggi con 20 milioni di pezzi venduti, RCR \u00e8 la maggiore cristalleria italiana e una delle maggiori in Europa. Il 60% della produzione va all'estero (principalmente nelle aree del Medio ed Estremo Oriente, e in Europa, tra cui si segnala il Regno Unito, Grecia e Spagna).\nDopo i successi delle linee di bicchieri, calici e bottiglie \"Opera\" e \"Laurus\", nel 2008 ha brevettato il \"Luxion\", un materiale dalla nuova composizione caratterizzato dall'assenza di piombo, duttile e resistente, dando vita alla collezione \"Home &amp; Table\" caratterizzata dalla forme contemporanee, attuali e colorate.\nRecentemente i calici della nuova linea di produzione \"Riflessi\" sono stati anche utilizzati alla Mostra internazionale di cinema di Venezia. Inoltre dal 2009, RCR \u00e8 partner del Gambero Rosso, per le Citt\u00e0 del Gusto a Roma e Napoli e altre iniziative in Italia e all'estero.\nNormativa europea.\nNel 1969 l'Unione Europea ha dettato le proprie regole sul cristallo: si pu\u00f2 chiamare tale solamente un vetro con una percentuale di ossido di piombo di almeno il 24 per cento, tale da garantire un indice di rifrazione pari almeno al valore di 1,545.\nCome ottenere un buon cristallo.\nPer produrre cristallo occorrono diverse materie prime:\nLe incisioni.\nGi\u00e0 nel XIX secolo, nella industria dello Schmidt, veniva usata la ruota di rame per incidere gli articoli in vetro. Decorazioni con fogliame e tralci di vite, con intaglio profondo ed a coste larghe, dove lo spessore del vetro lo consentiva, i pi\u00f9 gettonati dell'epoca.\nTra i maestri dell'arte dell'incisione non possiamo con menzionare Mario Salvi e Nello Cigni, che operavano alle dipendenze delle Vetrerie Riunite Modesto Boschi ed i cui lavori si trovano nelle collezioni di tutto il mondo. Scene di caccia e figure femminili, i temi preferiti dai due artisti.\nIl Museo del cristallo.\nNel 2001 fu inaugurato a Colle di Val d'Elsa il Museo del cristallo, unico nel suo genere in Italia. Vi si possono ammirare le creazioni dei vari maestri vetrai nel corso del tempo, ripercorrendo tutta la storia delle aziende colligiane; in mostra i \u201cferri del mestiere\u201d: stampi, molle, pinze, ecc.;\ne ancora, documenti.\nUna mostra per il cristallo.\nTutti gli anni, nel mese di settembre si svolgeva, nel centro storico di Colle di Val d'Elsa, la rassegna \u201cCRISTALLO TRA LE MURA\u201d, che nel 2007 \u00e8 giunta alla sua trentesima edizione. \u00c8 una vera panoramica nel mondo del cristallo colligiano, con dimostrazioni dal vivo della lavorazione a caldo da parte dei maestri vetrai, dimostrazioni di\nlavorazione a freddo (intaglio, molatura ed incisione) con tutta una serie di eventi correlati al mondo del cristallo (esposizioni, proiezioni, degustazione di vini ecc.) e manifestazioni collaterali.\nLa visita del Papa.\nIl 30 marzo 1996 papa Giovanni Paolo II si \u00e8 recato in visita pastorale a Colle di Val d'Elsa; da sempre vicino ai temi legati al mondo del lavoro ha celebrato la messa all'interno dello stabilimento della CALP.\nIn occasione della visita allo stabilimento i maestri vetrai colligiani hanno donato a Sua Santit\u00e0 un ostensorio in cristallo di 40\u00a0cm. di diametro e del peso complessivo di 18\u00a0kg, una vera opera d'arte."}
{"id": "1685719", "revid": "984922", "url": "https://it.wikipedia.org/wiki?curid=1685719", "title": "Stazione meteorologica di Possagno", "text": "La stazione meteorologica di Possagno \u00e8 la stazione meteorologica di riferimento relativa alla localit\u00e0 di Possagno.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Treviso, nel comune di Possagno, a 329 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,8\u00a0\u00b0C, quella del mese pi\u00f9 caldo, luglio, \u00e8 di +21,7\u00a0\u00b0C ."}
{"id": "1685725", "revid": "123607725", "url": "https://it.wikipedia.org/wiki?curid=1685725", "title": "Palazzo dei Principi di Monaco", "text": "Il Palazzo dei Principi (o Palazzo del Principe, talvolta indicato come Palazzo Grimaldi e noto ai monegaschi come \"Palais Princier\") \u00e8 la residenza ufficiale del principe di Monaco. Fondato in origine nel 1191 come una fortezza genovese, durante la sua lunga e sovente drammatica storia, esso venne bombardato e assediato da alcune potenze straniere, nel tentativo di impadronirsi del piccolo Stato di Monaco. Dal 1297 esso divenne la residenza ancestrale della famiglia Grimaldi che regnarono sull'area dapprima come signori feudali, e poi dal XVII secolo come principi sovrani.\nPer questo mentre la maggior parte dei sovrani europei costruivano palazzi lussuosi, rinascimentali e barocchi, la politica e il senso comune dei sovrani monegaschi li spinse a fortificare la loro dimora, rendendola un luogo unico su tutto il continente. Quando le sue fortificazioni vennero abbattute alla fine del XVIII secolo, esso venne, per\u00f2, attaccato dai francesi che lo privarono dei suoi tesori e che contribuirono a gettarlo nel declino, mentre i Grimaldi erano in esilio, una permanenza forzata che dur\u00f2 20 anni.\nL'occupazione stessa dello stabile da parte della famiglia Grimaldi pu\u00f2 considerarsi inusuale in quanto essi ne fecero la loro residenza stabilmente per oltre settecento anni, dal momento che non possedevano altri palazzi nel principato. La costruzione divenne quindi il diretto riflesso della loro ricchezza e potenza nel corso dei secoli, dedicandosi a rifacimenti e restauri della fortezza originaria, sino ai giorni nostri. Per questi motivi, non solo esso esprime la storia di Monaco, ma anche della famiglia che lo ha abitato e che nel 1997 ha celebrato i suoi 700 anni di governo dallo stesso palazzo.\nDurante il XIX e XX secolo divenne il simbolo internazionale del \"glamour\" e della decadenza romantica, il che contribu\u00ec ad associarlo a Monte Carlo ed alla riviera francese, ancor di pi\u00f9 quando \"castellana\" del palazzo divenne l'attrice americana Grace Kelly, nel 1956.\nPalazzo dei Principi.\nIl palazzo \u00e8 un insieme di stili architettonici, le cui origini antiche gli conferiscono una certa simmetria. La facciata principale appare come una terrazza rinascimentale. Questa venne scelta probabilmente per mascherare le precedenti fortificazioni medioevali, tra cui spiccano le torri, che vennero quasi tutte ricostruite nel XIX secolo. Sul retro dell'edificio, questi fortilizi sono rimasti prevalentemente intatti. Una grande armonia d'architettura venne derivata dalla corte d'onore attorno alla quale il palazzo \u00e8 costruito, dove due finestre ad arcate servono sia da balcone cerimoniale per le apparizioni del principe, sia come entrate del corridoio che collega i vari appartamenti della residenza.\nGli appartamenti pi\u00f9 rilevanti sono indubbiamente quelli di Stato. Questi vennero realizzati nel XVI secolo e completamente ristrutturati nel corso del XVIII secolo sul modello di quelli di Versailles. I restauri del XIX secolo, consolidarono lo stile del XVIII secolo, il quale prevale tuttora.\nDisegnate come un'infilata di stanze a mo' di percorso cerimoniale sino alla sala del trono, il processionale ha inizio sullo scalone d'onore che conduce dalla corte d'onore alla galleria di Ercole. Da qui si passa nella \"galleria degli specchi\", una lunga stanza ispirata all'omonima sala presente alla reggia di Versailles. Questa galleria conduce al primo degli appartamenti di rappresentanza, la \"sala degli ufficiali\", dove gli ospiti vengono accolti dai funzionari di corte prima di essere introdotti a udienza col principe nella sala del trono. Da qui il percorso continua nella \"sala blu\". Questa, contraddistinta da una tappezzeria in broccato blu, \u00e8 decorata coi ritratti della famiglia Grimaldi e con candelieri di Murano. La seguente stanza, la pi\u00f9 grande degli appartamenti, \u00e8 la \"sala del trono\". Il soffitto e gli affreschi vennero disegnati ed eseguiti da Orazio de Ferrari e rappresentano le vicende di Alessandro il Grande. Il trono, in stile impero, \u00e8 posto sopra una pedana rialzata, dietro al quale si staglia un drappeggio rosso sormontato da un baldacchino, terminante con una corona principesca. I pavimenti sono in marmo di Carrara.\nAltre stanze di rilievo sono la \"sala rossa\", impreziosita da broccati di tale colore, la quale contiene dipinti di Jan Brueghel e Charles Le Brun. Come la maggior parte delle stanze, essa contiene interessanti mobili francesi del XVIII secolo. Dalla sala rossa si passa alla \"sala York\". Arredata come camera da letto di Stato, \u00e8 affrescata con le illustrazioni delle quattro stagioni ad opera di Gregorio de Ferrari. La sala successiva, conosciuta come \"sala gialla\" (o talvolta \"sala Luigi XV\"), \u00e8 considerata un'altra stanza da letto per illustri ospiti.\nProseguendo si incontra la \"sala Mazzarino\". Questo vano \u00e8 modellato su stile italiano e dipinto con una boiseries policroma portata dalla Francia dal cardinale Giulio Mazzarino, il quale era imparentato per matrimonio con i Grimaldi. Un ritratto del cardinale troneggia sopra il camino marmoreo della stanza.\nLa fortezza dei Grimaldi.\nLa storia di Monaco ha inizio con la conquista romana nel 122 a.C. Il suo ampio porto naturale, favor\u00ec poi l'attracco di visitatori da Byblos, Tiro e Sidon. Successivamente i fenici vi stabilirono un florido commercio di seta, olio e spezie con i nativi. Furono i fenici che introdussero nell'area il culto del dio Melkart, successivamente noto ai romani come \"Hercules Monoikos\". \u00c8 proprio in onore di questo dio che i romani chiamarono l'area \"Portus Hercules Moneici\", che si evolse nei secoli nell'attuale Monaco.\nLa sede dei principi di Monaco venne stabilita sulla rocca come una fortezza nel 1191 quando il porto, che attualmente \u00e8 detto \"di Monte Carlo\", venne acquistato dalla repubblica di Genova. Il porto e la sua area circostante vennero affidati ai genovesi dall'imperatore Enrico IV con l'idea che sarebbe stato compito dei genovesi difendere la costa dalla pirateria. Altre parti del territorio vennero cedute al concilio di Peille ed all'abbazia di Saint Pons. Nel 1215 si iniziarono i lavori per la costruzione di una nuova fortezza, che comprendesse quattro torri connesse da mura difensive. Questo form\u00f2 l'estensione dell'attuale palazzo.\nGenova fu importante nella politica del XII secolo in Europa. I genovesi erano un popolo di mercanti, e loro fonte di ricchezza era anche il ruolo di banchieri per conto di altri Stati. Ad ogni modo, i genovesi vennero divisi dai loro possedimenti ad opera di Federico II il quale si scontr\u00f2 con il potere di papa Innocenzo IV, il che diede origine alle fazioni dei guelfi e dei ghibellini. I Grimaldi erano una famiglia guelfa, fedele al Papa, e vennero banditi da Genova per opera dei ghibellini che risultarono vittoriosi nello scontro. I Grimaldi presero quindi residenza nell'attuale area della riviera francese. Molti castelli in quest'area hanno il nome di Castello Grimaldi, il che dimostra la potenza e l'influenza che la famiglia godette nella regione.\nLe leggende narrano che nel gennaio del 1297 Francesco Grimaldi, travestito da monaco, riusc\u00ec a prendere possesso della fortezza, assassinando le guardie che vi risiedevano per conto della repubblica di Genova. La fortezza divenne il caposaldo del potere dei Grimaldi e questo evento venne rappresentato con l'erezione di una statua dedicata a Francesco Grimaldi, il quale venne rappresentato anche nello stemma della famiglia regnante, come sostegno.\nCarlo I, che resse la signoria di Monaco dal 1331 al 1357, e che era figlio del cugino di Francesco Grimaldi, Ranieri I, espanse significativamente i confini della fortezza aggiungendovi due grandi costruzioni: una a ridosso della parte ad est e la seconda sovrastante il mare. Questo cambi\u00f2 l'aspetto della fortezza, rendendola pi\u00f9 un palazzo fortificato che un vero e proprio castello. Le fortificazioni si dimostrarono estremamente utili anche negli anni successivi, quando la costruzione venne contesa tra genovesi e Grimaldi. Nel 1341 i Grimaldi ottennero Mentone e Roccabruna, consolidando il loro potere nell'area. Successivamente incrementarono le difese della rocca e della fortezza, difendendo meglio anche il porto di Monaco.\nPer i secoli successivi furono i Grimaldi a difendere Monaco dagli attacchi di Genova, Pisa, Venezia, Napoli, Francia, Spagna, Germania, Inghilterra e Provenza. La fortezza venne frequentemente bombardata, danneggiata e restaurata. Successivamente ma gradualmente i Grimaldi si allearono con la Francia, il che rafforz\u00f2 le loro posizioni sull'area.\nQuesto fatto fu evidente in particolare nel XV secolo quando sia la fortezza che la rocca vennero continuamente ampliate e rifatte, divenendo un comodo alloggio per 400 uomini. La lenta trasformazione del castello in palazzo inizi\u00f2 in quest'epoca, dapprima sotto il governo di Claudina e del marito Lamberto Grimaldi, signori di Monaco (1457-1494), e poi con il loro figlio Giovanni II. Questo periodo vide l'espansione sulla costa ad est della fortezza, con la costruzione di nuove torri e bastioni, compresa la torre di Santa Maria, quella di Mezzo e quella a Sud. Queste nuove costruzioni contenevano le sale principali del palazzo e le sale di Stato, dove il principe amministrava le principali questioni della corte.\nDa fortezza a palazzo.\nLuciano I (1505\u20131523).\nA Giovanni II successe il fratello Luciano I. Nel dicembre del 1506, 14.000 soldati genovesi assediarono Monaco ed il suo castello; per quattro mesi 1.500 monegaschi e mercenari difesero la rocca ottenendo la vittoria nel marzo del 1507. Questo permise a Luciano I di preservare la propria indipendenza, destreggiandosi in diplomazia tra Francia e Spagna, alla quale il piccolo principato era assoggettato. Luciano ebbe come prima preoccupazione quella di riparare i danni della guerra: oltre alle gi\u00e0 presenti strutture edificate da Lamberto Grimaldi e quelle costruite da Giovanni II, aggiunse altre costruzioni che costituiscono gli attuali appartamenti di Stato.\nOnorato I (1523\u20131581).\nDurante il regno di Onorato I la trasformazione interna da fortezza a palazzo venne continuata. Il trattato di Tordesillas chiarific\u00f2 la posizione di Monaco come protettorato spagnolo, posto sotto il governo dell'allora re di Spagna e imperatore Carlo V. Questo consent\u00ec ai signori di Monaco di concentrarsi sul rendere pi\u00f9 confortevole la loro casa.\nIl cortile venne ricostruito, l'architetto Dominique Gallo disegn\u00f2 le due arcate: ricavate dalle prime strutture erette da Luciano I, consistevano in una loggia di dodici archi, decorate con balaustre di marmo nella parte superiore. Attualmente esse costituiscono la \"Galerie d'Hercule\" (Galleria di Ercole) dal momento che i loro soffitti vennero decorati con scene tratte dalla leggenda delle \"Dodici Fatiche di Ercole\" dipinte da Orazio De Ferrari durante l'ultima parte del regno di Onorato II. Dalla parte opposta del cortile nuove arcate vennero realizzate dal genovese Luca Cambiaso che vennero decorate con affreschi esterni. \u00c8 risaputo che in questo periodo venne anche riedificata la galleria a nord, sovrastante il porto.\nAltri abbellimenti vennero apportati allorch\u00e9 Carlo V, nel 1529, dorm\u00ec per quattro notti nel palazzo durante un soggiorno in occasione della sua incoronazione a Bologna, avvenuta per mano del papa Clemente VII.\nSotto l'aspetto architettonico, questo fu un periodo di fermento ma Onorato II non fu capace di rimodellare la fortezza nel grande stile del palazzo rinascimentale. Malgrado la protezione spagnola, fu infatti costante il pericolo dell'attacco della Francia. Con questa idea, Onorato II si concentr\u00f2 su due strutture: la torre di Tutti i Santi e i bastioni di Serravalle. La torre era una struttura semicircolare posta a guardia del promontorio della rocca. Completata con una piattaforma di cannoni, essa venne collegata allo stesso fortilizio. Passaggi sotterranei, inoltre, collegavano la torre al bastione di Serravalle, che era in sostanza un torrione tripartito munito di cannoni. Nel cortile principale venne anche installato un pozzo per fornire acqua sufficiente ad un contingente medio di 1000 uomini per resistere ad un assedio di 20 mesi, con un soffitto supportato da nove colonne.\nOnorato II (1597\u20131662).\nLa vulnerabilit\u00e0 di Monaco fu evidente quando nel 1605 gli spagnoli vi posero un quartier generale stabile. Nel 1633 Onorato II, venne ufficialmente onorato del titolo di \"Altezza Serenissima\" dal re Filippo V di Spagna, riconoscendo Monaco come principato, per la prima volta. Ad ogni modo l'occupazione spagnola continuava e questo fatto venne visto come un modo per accontentare le pretese di Onorato di veder riconosciuto il proprio potere.\nOnorato II fu un francofilo. A seguito della sua educazione a Milano, egli venne allevato al salone culturale di Parigi. Questo lo ravvicin\u00f2 moltissimo alla Francia, culturalmente e politicamente, spingendolo a ribellarsi contro la Spagna. Nel 1641, supportato dalla Francia, espulse gli spagnoli dal principato, proclamandosi stato sovrano. Questo fatto fece s\u00ec per\u00f2 che lo stato divenisse protettorato francese sino al 1814.\nPatrono delle arti, Onorato II collezion\u00f2 opere di Tiziano, D\u00fcrer, Raffaello, Rubens e Michelangelo che formarono la base della collezione d'arte che venne a crescere nel palazzo e che contribu\u00ec alla sua sempre maggiore concezione di palazzo principesco.\nEgli commission\u00f2 all'architetto Jacques Catone non solo di ampliare il palazzo, ma anche di ingentilire le fortificazioni nella loro apparenza estetica. La facciata del palazzo ottenne cos\u00ec nuovi abbellimenti decorativi. Venne realizzata la loggia superiore dell'ingresso. All'interno, gli appartamenti di stato vennero decorati e venne creata una nuova cappella munita di cupola, dedicata a san Giovanni Battista.\nL'assenza dei principi e la Rivoluzione (1662\u20131815).\nTra la fine del XVII secolo e l'inizio del XVIII, mentre Monaco diveniva ufficialmente stato indipendente, esso rimase \"de facto\" una provincia francese. I suoi reggenti, infatti, trascorrevano gran parte del loro tempo alla corte francese, lasciando sovente Monaco per Versailles.\nOnorato II venne succeduto dal nipote, il principe Luigi I, il quale ebbe il carattere di essere non solo un capo di stato, ma anche un nobile di Francia. Impressionato dalle residenze reali francesi, impieg\u00f2 l'architetto Jean du Cerceau per trarre ispirazione dal castello di Fontainebleau, per rimodellare il proprio palazzo a Monaco. Egli fu infatti responsabile di due grandi cambiamenti nel palazzo: il grandioso portale barocco d'entrata al palazzo, sormontato dallo stemma dei Grimaldi, ed una preziosa scala a due rampe, composta di trenta gradini ciascuna, i quali sarebbero stati scolpiti in un solo blocco di marmo di Carrara. Entrambi gli architravi delle nuove entrate e della scalinata d'onore vennero disegnati da Antoine Grigho, architetto originario di Como.\nLegatosi alla corte papale, il suo mantenimento presso di essa ed una serie di impegni militari in Europa e contro l'Inghilterra (schierandosi a favore della Francia), costrinsero per\u00f2 Luigi I a vendere gran parte del patrimonio artistico accumulato dal padre.\nNel 1701, Antonio I che succedette a Luigi I abbell\u00ec ulteriormente le sale reali, decorate da Gregorio de Ferrari e da Alexandre Haffner. Il matrimonio di Antonio con Maria di Lorena fu infelice e diede alla coppia due sole figlie femmine, costringendo il padre a cambiare la costituzione ed a cedere il trono alla figlia Luisa Ippolita, maritata a Jacques de Goyon Matignon, un aristocratico francese della Normandia. Luisa Ippolita succedette al padre come principessa sovrana di Monaco nel 1731 ma mor\u00ec il mese successivo. Il re di Francia, confermando lo status assoggettato di Monaco, ignor\u00f2 le proteste degli altri rami della famiglia Grimaldi e approv\u00f2 alla successione Jacques de Goyon Matignon col nome di Giacomo I.\nGiacomo I assunse per\u00f2 l'obbligo di portare il cognome e le armi dei Grimaldi, anche se il suo peso di aristocratico francese lo fece essere sempre distante dalla corte monegasca. Egli mor\u00ec nel 1751 e venne succeduto dal proprio figlio, il principe Onorato III.\nOnorato III spos\u00f2 Maria Caterina Brignole nel 1757 e successivamente chiese il divorzio da lei.\nFu sotto il regno di Onorato III, inoltre che nel 1767 il principe Edoardo Augusto, duca di York, venne costretto per una malattia a risiedere al clima salubre di Monaco, alloggiando nella camera da letto che ancora oggi ha il nome di \"Sala York\".\nNel 1793 i capi della rivoluzione francese annetterono Monaco allo Stato repubblicano e il principe Onorato venne imprigionato in Francia ed i suoi territori e le sue propriet\u00e0 vennero fortificati dalla Francia, divenutane proprietaria.\nIl XIX secolo.\nIl palazzo risorge.\nAd Onorato III succedette il figlio Onorato IV (1758\u00a0\u2013 1819) il quale aveva sposato Louise d'Aumont Mazarin e fu uno dei principali fautori della ripresa economica della fortuna della famiglia Grimaldi. Il 17 giugno 1814 secondo il trattato di Parigi, il principato di Monaco venne ricostituito e ridato a Onorato IV.\nLa restaurazione.\nOnorato IV mor\u00ec poco dopo aver ripreso possesso del trono di Monaco e la vera e propria ristrutturazione del palazzo ebbe effettivamente inizio sotto il figlio, Onorato V e continuata dalla sua morte, nel 1841, dal fratello, il principe Florestano, il che comunque vess\u00f2 in continuazione in tremende condizioni finanziarie che perlopi\u00f9 bloccarono i lavori alla residenza.\nFlorestano mor\u00ec nel 1856 e suo figlio gli succedette con il nome di Carlo III. Mentone e Roccabruna vennero cedute ufficialmente alla Francia nel 1861, riducendo il territorio monegasco dell'80%. Carlo III pot\u00e9 per\u00f2 cos\u00ec dedicarsi al completamento ed al restauro del proprio palazzo, iniziato dallo zio Onorato V. Egli ricostru\u00ec la torre di Santa Maria e complet\u00f2 il restauro della cappella, aggiungendo un nuovo altare e facendo decorare i soffitti con affreschi ad opera di Jacob Fro\u00ebschle e Deschler, che affrescarono anche la facciata esterna con pitture murarie illustranti le imprese eroiche dei Grimaldi. La \"sala delle Guardie\" venne decorata in stile neo rinascimentale e vi venne aggiunto un nuovo camino monumentale.\nCarlo III tent\u00f2 anche di ricostruire il patrimonio di mobili ed opere d'arte disperso durante gli anni della rivoluzione. Tra le varie opere che espose a palazzo e che sono ancora oggi visibili, si trovano numerosi ritratti dei principi di Monaco: Luciano I di de Predis; Onorato II di Philippe de Champaigne; Antonio I di Hyacinthe Rigaud ed il ritratto di Luisa Ippolita dipinto da van Loo ma anche veri capolavori come \"La lezione di musica\" del Tiziano.\nSempre Carlo III fece costruire a Monte Carlo il casin\u00f2 che venne completato nel 1878, il che contribu\u00ec a sostenere l'economia del piccolo Stato.\nIl declino del potere dei Grimaldi.\nDurante gli anni della fine dell'Ottocento, il palazzo dei principi di Monaco non conobbe profondi mutamenti, ma i governanti si concentrarono maggiormente sulla reputazione della citt\u00e0, che divenne un attrattivo centro turistico per il gioco d'azzardo e per il lusso.\nRanieri III.\nSotto il governo di Ranieri III, dal 1949, anno della sua ascesa al trono, molti rifacimenti vennero iniziati sulla figura del palazzo: oltre agli affreschi, vennero restaurate alcune strutture distrutte durante la rivoluzione francese, ricostruendo in particolare gli appartamenti parte del palazzo dove la famiglia principesca vive abitualmente.\nGli affreschi decoranti le arcate d'entrata, la galleria di Ercole, furono modificati da Ranieri III il quale vi aggiunse lavori di Pier Francesco Mazzuchelli che rappresentano scene ed eroi mitologici, aggiungendo anche nuovo mobilio e nuove decorazioni in varie stanze. Vennero rinnovati molti pavimenti marmorei, decorati con intarsi e disegni col doppio monogramma \"R\" per Ranieri."}
{"id": "1685726", "revid": "438678", "url": "https://it.wikipedia.org/wiki?curid=1685726", "title": "Death (sigarette)", "text": "Death \u00e8 stata una marca di sigarette commercializzata in Gran Bretagna nel 1991 dall'imprenditore BJ Cunningham, fondatore dell'azienda produttrice The Enlightened Tobacco Company.\nLa loro confezione era nera e, sopra all'avviso reso obbligatorio dal governo sulla pericolosit\u00e0 del fumo, era rappresentato in bianco il simbolo del teschio e tibie incrociate.\nLa societ\u00e0 produttrice oper\u00f2 un arbitraggio fiscale, vendendo le sigarette ai fumatori britannici direttamente dal Lussemburgo via posta, in modo da pagare le tasse lussemburghesi invece di quelle britanniche, assai pi\u00f9 elevate. Al termine di una causa al riguardo, la Corte di giustizia delle Comunit\u00e0 europee emise una sentenza in favore dell'ente britannico che si occupa di dazi e accise (HMCE), che sosteneva che per non pagare i dazi doganali i consumatori avrebbero dovuto trasportare personalmente il prodotto all'interno del paese. La sentenza di fatto segn\u00f2 la fine della Enlightened Tobacco Company.\nA partire dal 1995 quindi, divenne estremamente difficile procurarsi il prodotto; le vendite iniziarono a declinare e la societ\u00e0 fu sciolta il 14 settembre 1999."}
{"id": "1685732", "revid": "1782831", "url": "https://it.wikipedia.org/wiki?curid=1685732", "title": "Whispered", "text": "I Whispered sono gli unici individui nell'universo di \"Full Metal Panic!\" che possiedono la Black Technology, tecnologia che supera il livello tecnologico che gi\u00e0 esiste nel mondo. \nAbilit\u00e0 dei Whispered.\nI Whispered sono giovani persone (con un'et\u00e0 compresa tra i 16 e 17 anni nel corso della serie) che possiedono innate ed avanzate capacit\u00e0 matematiche, scientifiche, ingegneristiche e fisiche, capaci di produrre macchine e dispositivi al di l\u00e0 della portata della comprensione umana. Questa tecnologia \u00e8 chiamata Black Technology. La sua comparsa nella met\u00e0 del 1980 ha permesso la creazione del reattore al palladio, il sistema di \u201cinvisibilit\u00e0\u201d ECS e cosa pi\u00f9 importante, i robot Arm Slave. I dispositivi da loro creati hanno portato ad una alterazione del mondo temporale e la continuazione della Guerra Fredda. A causa delle capacit\u00e0 militari dei Whispered, sono ricercati da qualsiasi forza nazionale e multinazionale consapevole della loro esistenza. Due organizzazioni illegali non statali sembrano aver scoperto e acquisito pi\u00f9 Whispered: la Western-leaning Mithril e la Communist-allied Amalgam. \nOltre a possedere una grande quantit\u00e0 di incredibili conoscenze, i Whispered sono anche in grado di entrare in \u201crisonanza\u201d telepatica con altri Whispered. Essi possono comunicare attraverso grandi distanze l'uno con l'altro; un Whispered ucciso pu\u00f2 entrare in \u201crisonanza\u201d con un altro Whispered per breve tempo dopo la morte. Tuttavia, il pericolo consiste proprio in questa risonanza -- se due o pi\u00f9 Whispered rimangono troppo a lungo o troppo profondamente a contatto, le personalit\u00e0 individuali si fonderanno e diventeranno inseparabili. (Tessa Testarossa utilizza la metafora di aggiungere il latte ad una tazza di t\u00e8). \nIl motivo per cui sono chiamati \"Whispered\" - o, \u201ccoloro che ascoltano i whisper (sussurri)\u201d - \u00e8 che nella loro conoscenza \u00e8 stato trasferito il modo di come sentire i sussurri da qualche lontano posto con innumerevoli voci non identificate. Talvolta i sussurri possono superare un Whispered e portarlo ad un esaurimento. Kaname Chidori ne speriment\u00f2 uno mentre era in fuga da Gauron in Corea del Nord, ma acquisito il controllo dei suoi poteri da Whispered aiut\u00f2 in tempo S\u014dsuke Sagara al primo utilizzo del Lambda Driver. Il Whispered Bunny Murauta, potrebbe essere stato spinto dalla follia o dalla depressione, provocata dai sussurri, a compiere il suicidio.\nTessa Testarossa ritiene che i Whispered siano \u201cterminali\u201d per il futuro, grazie alla ricezione della Black Technology da una fonte sconosciuta per mezzo della quale si desidera modificare la storia del mondo da ci\u00f2 che \u00e8 nel nostro mondo attuale, in un mondo dove \u00e8 presente ancora la Guerra Fredda e le guerre tra le superpotenze sono ancora in corso. \nOrigine del Whispered.\nI Whispered sono stati tutti creati il giorno 24 dicembre del 1981 alle ore 11:50 rispetto al meridiano fondamentale di Greenwich. (Nell'anime, l'anno \u00e8 il 1984, non il 1981).\nPrima di tale data, gli scienziati sovietici istituirono una citt\u00e0 segreta - identificata come \"Yamsk 11\" - con lo scopo di sviluppare avanzate tecnologie per la Guerra Fredda. Portando insieme scienziati provenienti da oriente e da tutto il mondo, il loro lavoro cre\u00f2 l'\u201dOmni-sfera\u201d. L'Omni-sfera dovrebbe essere stato un dispositivo tecnologico-mentale in grado di tagliare attraverso lo spazio e il tempo e vedere nel futuro. Questo dispositivo sarebbe anche in grado di controllare le menti altrui. I sistemi che utilizzano l'Omni-sfera sono stati designati come TAROS: \"Transfer and Response Omni Sphere\"(Trasferimento e risposta Omni-sfera).\nTAROS fu creato dal professor V., collegando insieme migliaia di cervelli di delfino. Il 24 dicembre del 1984 riuscirono a mantenere il TAROS operativo per 3 minuti continui; sfortunatamente ci fu un incidente e la macchina and\u00f2 fuori controllo. Ondate di particelle provenienti dal TAROS penetrarono la struttura. Due furono particolarmente potenti:\nparticelle Iota/onda Iota: Queste onde sono ancora emesse per una breve distanza dalla struttura a Yamsk 11, e causarono l'inquinamento mentale degli occupanti di Yamsk 11, portandole ad uccidersi a vicenda e distruggendo il complesso.\nparticelle Tau/onda Tau: Quest'onda fu emessa solo durante i 3 minuti dell'evento nel 1981, ma ad una distanza tale da coinvolgere tutto il mondo. L'onda Tau non ha avuto alcun effetto sulle persone normali, ma solo sui bambini nati in quei 3 minuti (il 24 dicembre 1981 (1984 nell'anime) dalle ore 11:50 alle 11:53 GMT) e ha portato alla creazione dei Whispered.\nIndividui Whispered conosciuti.\nKaname Chidori - Ha sviluppato il \"Fairy's Feather\", dispositivo che inibisce lo scudo del Lambda Driver.\nTeletha Testarossa - Progettatrice del sottomarino TDD-1 Tuatha De Danaan ed al suo programma AI (intelligenza artificiale) di nome DANA.\nLeonard Testarossa - Ha sviluppato il Lambda Driver per l'organizzazione Amalgam e costruito l'Arm Slave \u201cAlastor\u201d. Ha supervisionato lo sviluppo all'equipaggiamento del Lambda Driver per gli Arm Slave dell'Amalgam, quali: Codarl, Behemoth, e il suo personale Arm Slave, Belial.\nBunny Murauta - Un pacifista che ha sviluppato il Lambda Driver per la Mithril e la serie ARX di Arm Slave, in particolare l'ARX-6 Halberd e l'ARX-7 Arbalest. Sembra che la sua pi\u00f9 grande creazione sia stata AL, il programma di Intelligenza Artificiale per l'Arbalest e l'ARX-8 Laevatein. Apparentemente ha commesso il suicidio.\nSarah Miller - La Whispered salvata dalla Mithril e dal sergente S\u014dsuke Sagara all'inizio della serie. Ha costruito ARX-8 Laevatein, con l'aiuto dell'AI, e la progettazione del Fairy's Feather con le specifiche fornite da Kaname Chidori.\nNami - Una ragazza Whispered proveniente dal sud-est dell'Asia che si innamor\u00f2 di S\u014dsuke Sagara nel romanzo \"Burning One Man Force\". Eccelleva nella programmazione del Sistema Operativo degli Arm Slave. Non ha mai sfruttato appieno le sue capacit\u00e0 da Whispered prima di essere uccisa dall'agente Kurama dell'Amalgam, ma \u00e8 entrata in risonanza con Kaname Chidori dopo la morte."}
{"id": "1685734", "revid": "1451528", "url": "https://it.wikipedia.org/wiki?curid=1685734", "title": "Stazione meteorologica di Venezia Mestre", "text": "La stazione meteorologica di Venezia Mestre \u00e8 la stazione meteorologica di riferimento relativa all'omonima localit\u00e0 del territorio comunale di Venezia.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, nel comune di Venezia, nella localit\u00e0 di Mestre, a 4 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,5\u00a0\u00b0C, quella del mese pi\u00f9 caldo, luglio, \u00e8 di +22,3\u00a0\u00b0C ."}
{"id": "1685736", "revid": "767487", "url": "https://it.wikipedia.org/wiki?curid=1685736", "title": "Madreblu", "text": "I Madreblu sono un gruppo musicale italiano trip hop, rock e ambient nato a Lodi nel 1995 e composto da Raffaella Destefano (voce) e Gino Marcelli (piano e tastiere), ai quali fino al 1998 si \u00e8 affiancato Valerio Artusi alle tastiere.\nStoria.\nIl primo album, \"Prima dell'alba\", prodotto da Davide Rosa per Milano 2000, fu pubblicato dalla EMI nell'ottobre 1997 e vinse con uno dei tre singoli da esso estratti, \"Gli angeli\" (gli altri erano \"Orlando\" ed \"Ego\"), il Premio Titano di San Marino. Con lo stesso brano - eseguito anche al Neapolis Tuborg Festival, al \"Night Express\" con i Simple Minds e a Montecarlo Nights con Trilok Gurtu alle percussioni - il gruppo partecip\u00f2 a Sanremo Giovani. All'album fu dedicato un tour con 80 tappe, durante il quale fu composto l'album successivo, \"Necessit\u00e0\", uscito il 29 aprile 1999 per Chrysalis, che per la prima volta pubblic\u00f2 un disco italiano, e anticipato dal singolo \"Reiko\". La canzone \"Certamente\", tratta dall'album, \u00e8 stata utilizzata nella raccolta \"The Sopranos: Peppers and Eggs\" ed \u00e8 stata trasmessa durante l'episodio \"Viaggio a Napoli\" de I Soprano.\nDopo anni di silenzio il duo pubblica nel 2004 \"L'equilibrio\", ultimo lavoro discografico per i Madreblu.\nNel 2006 Raffaella Destefano intraprende la carriera solista ottenendo un certo successo col brano \"Domani\" (2008). Nell'ottobre 2008 esce il suo album \"Filologica\", lanciato dal singolo \"Chiudi gli occhi\". Nel dicembre 2010 Raffaella Destefano partecipa al progetto live \"Lui, Lei, L'altro\" insieme ai cantautori Nicodemo e Luca Urbani, portando sul palco il suo repertorio e quello dei due artisti che l'accompagnano"}
{"id": "1685737", "revid": "287204", "url": "https://it.wikipedia.org/wiki?curid=1685737", "title": "Via parenterale inapparente", "text": "La via parenterale inapparente o \"Inapparent Parenteral Route\" \u00e8 una via di trasmissione descritta nel 1975 per il virus dell'epatite B. \nMeccanismo.\nSi intende la penetrazione di virus proveniente da materiali biologici infetti (sangue, ecc.) attraverso microlesioni difficilmente individuabili della cute o delle mucose (orale, genitale, ecc.). La \"via parenterale inapparente\" si distingue dalla \"Via Parenterale\" ove il meccanismo di penetrazione del virus \u00e8 evidente: il virus penetra, infatti, attraverso punture con aghi infetti o strumenti infetti o inoculazione di sangue o emoderivati infetti. \nLa trasmissione ematica avviene tramite contatto di sangue fra un individuo infetto e uno sano. Il contatto pu\u00f2 essere diretto, oppure veicolato da agenti esterni. Un esempio sono le zanzare. Un altro caso, classico, \u00e8 quello di strumenti usati dall'uomo, condivisi tra pi\u00f9 persone o non adeguatamente sterilizzati prima dell'uso; ad esempio, strumenti (in particolare rasoi) per la rasatura; in ambito medico, si tratta spesso di aghi o strumenti per iniezioni o trasfusioni di sangue.\nLa \"via parenterale inapparente\" si realizza attraverso varie modalit\u00e0, di cui le pi\u00f9 frequenti sono:\n\u00c8 comunque difficile descrivere o elencare tutte le numerose e differenti modalit\u00e0 esistenti, come ad esempio lesioni da malattie cutanee (psoriasi, etc.), taglietto invisibile sulla cute, contatti tra atleti durante manifestazioni agonistiche, etc. \nLa via parenterale inapparente fu descritta la prima volta nel 1975 e fu confermata sperimentalmente nel 1977 dai Centers for Disease Control and Prevention (CDC) Atlanta \u2013 USA. Attualmente la via parenterale inapparente \u00e8 considerata la pi\u00f9 frequente via di trasmissione soprattutto dei virus dell'epatite B e dell'epatite C. Da notare che talvolta per l'epatite C si impiega anche il termine di malattia \u201cacquisita in comunit\u00e0\u201d (community acquired), ma la penetrazione del virus implica sempre un meccanismo \u201cparenterale inapparente\u201d (CDC)."}
{"id": "1685738", "revid": "767487", "url": "https://it.wikipedia.org/wiki?curid=1685738", "title": "After the Sunset", "text": "After the Sunset \u00e8 un film del 2004 diretto da Brett Ratner e interpretato da Pierce Brosnan e Salma Hayek.\nTrama.\nMax e Lola sono una coppia di ladri specializzati in furti di diamanti ad alto rischio. Dopo un ultimo colpo allo Staples Center di Los Angeles decidono di andare in pensione e si trasferiscono alle Bahamas, dove per\u00f2 vengono raggiunti dallo storico agente dell'FBI Stan Lloyd, il loro nemico numero uno da sette anni. Stan cerca di incastrare Max facendogli vedere il bottino di un possibile nuovo colpo: un diamante in esposizione su una nave da crociera che \u00e8 ferma per pochi giorni sull'isola. Burdett viene convinto da Lola che \u00e8 meglio lasciar perdere ma la tentazione di sfidare Lloyd \u00e8 troppo forte e quindi decide di provarci.\nProduzione.\nLa pellicola \u00e8 stata prodotta principalmente dalla New Line Cinema, e in misura minore da Firm Films, Contrafilm, Rat Entertainment. Gli effetti speciali sono a cura di Warner Bros. Animation VFX, mentre la Atlantic Records si \u00e8 occupata della colonna sonora. Le riprese sono state girate principalmente alle Bahamas e in California. Il budget \u00e8 stato di circa $ .\nNel film recitano in un mini cameo tre giocatori dei Los Angeles Lakers del 2004: Shaquille O'Neal, Karl Malone e Gary Payton. Nella scena iniziale all'interno dello Staples Center viene inquadrato il pubblico tra cui si trova anche l'attore Edward Norton.\nLa scena in cui Sophie bacia Stan nei punti del corpo dove egli ha dolore \u00e8 una citazione di una scena analoga de \"I predatori dell'arca perduta\".\nAccoglienza.\nIl film nel primo week-end di apertura guadagna negli Stati Uniti $ 11.100.392, nel Regno Unito \u00a3 664.223, in Australia $ 503.786, e in Italia \u20ac 392.573. In tutto negli States guadagn\u00f2 $ 28.328.132 e nel resto del mondo $ 33.016.564 (di cui $ 1.229.202 solo in Italia), per un totale complessivo di circa $ 61.347.797. Riceve delle critiche generalmente positive: sul sito IMDb ottiene 6.3 punti su 10,\n e su MYmovies 2.54/5."}
{"id": "1685742", "revid": "320578", "url": "https://it.wikipedia.org/wiki?curid=1685742", "title": "La Fortezza (Botticelli)", "text": ""}
{"id": "1685745", "revid": "984922", "url": "https://it.wikipedia.org/wiki?curid=1685745", "title": "Stazione meteorologica di Chioggia", "text": "La stazione meteorologica di Chioggia \u00e8 la stazione meteorologica di riferimento relativa alla citt\u00e0 di Chioggia.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Venezia, nel comune di Chioggia, a 2 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,9\u00a0\u00b0C, quella del mese pi\u00f9 caldo, luglio, \u00e8 di +23,8\u00a0\u00b0C ."}
{"id": "1685747", "revid": "547992", "url": "https://it.wikipedia.org/wiki?curid=1685747", "title": "Maria Luisa di Borbone-Orl\u00e9ans", "text": "Biografia.\nMaria Luisa era la prima figlia del duca Filippo I di Borbone-Orl\u00e9ans e della sua prima moglie Enrichetta Anna Stuart. Discendeva sia dalla famiglia reale francese che inglese, poich\u00e9 i suoi nonni paterni erano Luigi XIII di Francia e Anna d'Austria e quelli materni erano Carlo I d'Inghilterra ed Enrichetta Maria di Francia.\nInfanzia.\nMaria Luisa ebbe un'infanzia felice in Francia, vivendo principalmente nelle residenze di suo padre, il Palais-Royal (dov'era nata) a Parigi e il Castello di Saint-Cloud fuori citt\u00e0. Pass\u00f2 moltissimo tempo con la nonna paterna, Anna d'Austria, che l\u2019adott\u00f2 e le lasci\u00f2 la maggior parte della sua fortuna quando mor\u00ec nel 1666, e con la nonna materna, Enrichetta Maria di Francia, nella sua residenza a Colombes, dove conobbe sua cugina, la futura regina Anna di Gran Bretagna, che l\u00ec visse nella sua infanzia. Maria Luisa perse sua madre all'et\u00e0 di otto anni, nel 1670, ma l'anno seguente suo padre spos\u00f2 la Principessa Palatina Elisabetta Carlotta di Baviera, che fu come una madre per lei e per la sua sorella minore Anna Maria. Per tutto il resto della sua vita, Maria Luisa mantenne una affettuosa corrispondenza con la matrigna.\nRegina di Spagna.\nIl 19 novembre 1679, Maria Luisa spos\u00f2 il cugino Carlo II di Spagna a Quintanapalla, vicino a Burgos, Spagna. Anche se famosa per la sua bellezza ed il suo fascino, la rigida etichetta della corte spagnola ed i suoi tentativi infruttuosi di rimanere incinta la portarono a soffrire di depressione: tuttavia, fin dall'inizio del loro matrimonio, suo marito era pazzo d'amore per lei, una passione che rimase con lui fino alla morte.\nGli anni passavano e la coppia reale rimaneva senza figli ma tuttavia non smisero di provarci. All'inizio del 1688 un testimone scrisse che, quando Carlo e Maria Luisa andarono a pregare insieme in una chiesa per chiedere dei figli, lo fecero \"con tale fede che persino le pietre si sarebbero mosse per loro per chiedere a Dio di esaudire il loro desiderio.\"\nAlla fine, dopo quasi dieci anni di matrimonio, qualcosa di inatteso accadde. Un giorno, dopo aver montato a cavallo, la regina cominci\u00f2 a provare un dolore fitto nello stomaco che la indusse a stare a letto durante il resto della sera: mor\u00ec la seguente notte, il 12 febbraio 1689. Secondo un testimone, sul suo letto di morte nel madrileno Palazzo dell'Alcazar Maria Luisa disse addio a suo marito con le seguenti parole: \u00abVostra Maest\u00e0 potr\u00e0 avere altre mogli, ma nessuna la amer\u00e0 mai come me\u00bb.\nQuando Maria Luisa mor\u00ec, Carlo fu distrutto dal dolore. Allora, ci furono voci non confermate che sostenevano che era stata avvelenata su ordine della Regina Vedova, Maria Anna d'Austria, sua suocera, perch\u00e9 non aveva dato alla luce alcun erede. Ci\u00f2 \u00e8 falso poich\u00e9, infatti, Maria Anna e Maria Luisa erano molto legate e la Regina Vedova fu anch'essa devastata per la morte della nuora. Sembra che la causa reale della morte di Maria Luisa fosse stata un'appendicite.\nSubito dopo la sua morte, i ministri spagnoli cominciarono rapidamente a cercare una seconda moglie per il re: le candidate principali furono la principessa italiana Anna Maria Luisa de' Medici e la principessa tedesca Maria Anna del Palatinato-Neuburg. Mostrarono a Carlo i ritratti di queste due possibili spose in modo che potesse scegliere guardandoli: il re disse: \u00abLa signora di Toscana \u00e8 graziosa e anche la signora di Neuburg non sembra essere affatto brutta.\u00bb Allora Carlo gir\u00f2 lo sguardo su un ritratto della defunta Maria Luisa e, dopo aver sospirato, disse: \u00abQuesta donna era veramente bellissima\u00bb."}
{"id": "1685750", "revid": "1305772", "url": "https://it.wikipedia.org/wiki?curid=1685750", "title": "Stazione meteorologica di Portogruaro", "text": "La stazione meteorologica di Portogruaro \u00e8 la stazione meteorologica di riferimento relativa alla localit\u00e0 di Portogruaro.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Venezia, nel comune di Portogruaro, a 6 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,7 \u00b0C, quella del mese pi\u00f9 caldo, luglio, \u00e8 di +22,5 \u00b0C ."}
{"id": "1685752", "revid": "1272592", "url": "https://it.wikipedia.org/wiki?curid=1685752", "title": "Corale Vincenzo Bellini", "text": "La Premiata Societ\u00e0 Corale \"Vincenzo Bellini\" \u00e8 un coro a voci miste (soprani, contralti, tenori, baritoni e bassi) di Colle Val d'Elsa. \nLe origini.\nVari documenti testimoniano l'esistenza a Colle Val d'Elsa, gi\u00e0 dal 1871, di un gruppo corale che solo nel 1899 si costitu\u00ec ufficialmente come \u201cSociet\u00e0 Corale Vincenzo Bellini\".\nComposta allora di soli uomini la Corale fu diretta, fino al 1904, dal maestro Enrico Camenis, che gi\u00e0 da qualche tempo seguiva il gruppo. Gli successe il maestro Giuseppe Vaselli e, in breve tempo, il maestro Didaco Trinci. Con quest'ultimo la Corale ottenne, nel periodo 1908-1912, numerosi successi vincendo concorsi e diplomi in diverse manifestazioni.\nIn questo periodo, oltre all'attivit\u00e0 concertistica svolta nei dintorni di Colle ed estesa ai contatti con alte corali, la \u201cVincenzo Bellini\u201d collabora anche all'allestimento di varie opere liriche.\nL'avvento del regime fascista port\u00f2 ad un ridimensionamento dell'attivit\u00e0 della Corale, culminato nel 1926 con la requisizione da parte delle autorit\u00e0 della storica sede di Via Gozzina (l'attuale Via Vittorio Meoni). Nel 1930 la \u201cVincenzo Bellini\u201d partecipa all'allestimento dell'opera \u201cAida\u201d, in occasione dell'apertura del nuovo \u201cTeatro del Littorio\u201d (l'attuale Teatro del Popolo).\nLa ricostituzione.\nNel 1945 i soci superstiti costituirono ad un nuovo Consiglio Direttivo che, nel 1946, rientr\u00f2 in possesso della Sede e negli anni successivi promosse varie raccolte di fondi per l'acquisto dell'arredamento e di un nuovo pianoforte.\nLa Corale, ormai ricostituita, inaugura, sotto la direzione del Maestro Emilio Spera, una fervida stagione di concerti e scambi con altre corali.\nIl repertorio essenzialmente lirico del coro si estende a quello religioso e vede, dal 1949, la direzione del maestro Don Vincenzo Fallaci che, nel 1952, assume la direzione della Corale. Nel 1953 la sede della \u201cVincenzo Bellini\u201d ospita un \u201cCircolo Mandolinistico\u201d che per qualche tempo si esibir\u00e0 con la corale. Nel 1956 la Corale si esibisce davanti alle telecamere della RAI che manda in onda il concerto.\nDopo la partecipazione ad alcune rappresentazioni di opere liriche, inizi\u00f2, con il 1960, un decennio poco fecondo per la Corale, con sporadiche prove ed esibizioni.\nLa rinascita.\nGrazie all'iniziativa di un \u201cvecchio\u201d corista, Leriano Corti, nel 1970 nasce il \u201cCoro di Santa Caterina\u201d, sotto la direzione di Don Fallaci. Nel 1974, grazie al Corti e ad alcuni elementi della vecchia Corale, con lo spostamento del \u201cCoro di Santa Caterina\u201d nella vecchia sede di Via Meoni, la Corale Vincenzo Bellini riprende nuova vita. Fino ad allora le esibizioni canore della Corale erano state accompagnate da un pianoforte o da un organo, o da vari strumentisti scritturati occasionalmente. \nFinalmente, nell'ottobre 1974 viene fondata l'orchestra A.D.A.M. (Associazione Dilettanti Amici della Musica) che accompagner\u00e0 la Corale Vincenzo Bellini nelle sue sempre pi\u00f9 frequenti esibizioni, dando loro una dimensione notevolmente superiore dal punto di vista musicale che non un semplice pianoforte.\nPassando di successo in successo, nel 1999, la Corale Vincenzo Bellini ha festeggiato il suo primo centenario di vita con una mostra fotografica arricchita da una pubblicazione che ripercorre tutta la sua storia, anche attraverso le immagini.\nCollabora con il Coro \u201cCappella Musicale Fiorentina\u201d, assieme al quale ha tenuto alcuni concerti nella cornice di Piazza del Duomo a Colle di Val d'Elsa.\nNel 2000 la sede della Corale \u00e8 stata oggetto di un attento restauro ad opera dell'artista milanese Alberto Garutti, nell'ambito della manifestazione \"Arte all'Arte, che si svolge annualmente e vede la partecipazione di artisti di fama internazionale.\nRepertorio.\nIl repertorio privilegia composizioni di opere liriche indimenticabili ma non disdegna, oltre ai canti e cori pi\u00f9 popolari, brani di polifonia classica e gli autori pi\u00f9 moderni come Ennio Morricone. \nBibliografia.\nAA. VV.: Un secolo di bel canto 1899/1999; Nuova Immagine Editrice, 1999."}
{"id": "1685754", "revid": "729019", "url": "https://it.wikipedia.org/wiki?curid=1685754", "title": "VEF I-16", "text": "Il VEF I-16 era un da caccia monomotore ad ala bassa realizzato dall'azienda lettone Valsts Elektrotehnisk\u0101 Fabrika (VEF) nel 1939 e rimasto allo stadio di prototipo.\nDestinato ad equipaggiare i reparti della Latvijas Gaisa sp\u0113ki, l'aeronautica militare della Lettonia, non venne adeguatamente sviluppato a causa dell'annessione della nazione all'Unione Sovietica.\nStoria del progetto.\nProgettato dall'ingegnere K\u0101rlis Irb\u012btis lo sviluppo fu interrotto a seguito dell'occupazione sovietica della Lettonia e del conseguente allontanamento del personale della VEF. In seguito, durante la seconda guerra mondiale, grazie all'avanzata verso est dell'esercito tedesco, la Luftwaffe riusc\u00ec a catturare l'unico esemplare realizzato usandolo in prove di volo per saggiarne le caratteristiche.\nTecnica.\nIl velivolo era un monoplano dalla fusoliera caratterizzata da un abitacolo di pilotaggio, dotato di un tettuccio a bolla, piuttosto arretrato. Anteriormente era installato il motore, il cecoslovacco Walter Sagitta dodici cilindri a V invertita, sul quale era callettata un'elica bipala. Posteriormente terminava in un grande piano di coda con classico impennaggio monoderiva.\nL'ala bassa montata a sbalzo presentava alle sue estremit\u00e0 una forma arrotondata ed alla quale era collegato il carrello d'atterraggio fisso completamente carenato con configurazione tricicla posteriore con ruotino d'appoggio, anch'esso carenato.\nNelle versioni di serie era previsto un carrello anteriore completamente retrattile e l'installazione di due mitragliatrici Browning .303 da 7,7 mm sulla fusoliera pi\u00f9 altre due opzionali sotto ciascuna ala."}
{"id": "1685757", "revid": "984922", "url": "https://it.wikipedia.org/wiki?curid=1685757", "title": "Stazione meteorologica di Papozze", "text": "La stazione meteorologica di Papozze \u00e8 la stazione meteorologica di riferimento relativa alla localit\u00e0 di Papozze.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Rovigo, nel comune di Papozze, a 3 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,5\u00a0\u00b0C, quella del mese pi\u00f9 caldo, luglio, \u00e8 di +23,5\u00a0\u00b0C ."}
{"id": "1685759", "revid": "36426", "url": "https://it.wikipedia.org/wiki?curid=1685759", "title": "Vite de' pi\u00f9 eccellenti architetti, pittori, et scultori italiani, da Cimabue insino a' tempi nostri", "text": ""}
{"id": "1685765", "revid": "984922", "url": "https://it.wikipedia.org/wiki?curid=1685765", "title": "Stazione meteorologica di San Martino di Venezze", "text": "La stazione meteorologica di San Martino di Venezze \u00e8 la stazione meteorologica di riferimento relativa alla localit\u00e0 di San Martino di Venezze.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Rovigo, nel comune di San Martino di Venezze, a 6 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,1\u00a0\u00b0C, quella del mese pi\u00f9 caldo, luglio, \u00e8 di +22,9\u00a0\u00b0C ."}
{"id": "1685769", "revid": "107816017", "url": "https://it.wikipedia.org/wiki?curid=1685769", "title": "Albert de Morcerf", "text": "Albert de Morcerf \u00e8 un personaggio dell'anime \"Il conte di Montecristo\" di Mahiro Maeda. Albert \u00e8 il protagonista, infatti la storia viene osservata sotto il suo punto di vista\nStoria.\nAppare sin dai primi minuti della storia sempre in compagnia del suo amico Franz d'Epinay sulla luna dove vuole assistere al carnevale del luogo. Qui fa il primo incontro con Edmond Dant\u00e8s, un uomo misterioso che si fa chiamare il Conte di Montecristo e nessuno conosce il suo vero nome. Dopo aver stretto amicizia il conte inizia la sua vendetta: fa scegliere al ragazzo chi salvare da un'esecuzione, fra tre persone di cui una \u00e8 un famoso criminale mentre un altro \u00e8 innocente. Albert deve scegliere una delle tre carte coperte che porta il nome di ognuno dei tre condannati, il suo amico gli sconsiglia di accettare l'offerta ma lui sceglie e salva il criminale.\nIn seguito si lascia con il suo amico ed \u00e8 facile vittima di una bella ragazza con intenzioni truffaldine di Peppo: saranno il suo amico e il conte stesso a liberarlo. Da quella esperienza si lega sempre pi\u00f9 con il conte non sapendo che dietro ad ogni azione del conte vi \u00e8 la precisa idea della vendetta.\nIn seguito un lutto lo sconvolger\u00e0: infatti il suo caro amico Franz lo sostituisce nel duello contro il conte e verr\u00e0 ucciso in modo cruento.\nCarattere.\nFidanzato con Eug\u00e9nie de Danglars di cui inizialmente sembra non importargli comprende con il passare degli episodi quanto fosse viziato e cerca di porvi rimedio: aiuta il suo amico Maximilien Morrel innamorato della fragile Valentine de Villefort, difender\u00e0 Eug\u00e9nie dal malintenzionato Andrea Cavalcanti, cercher\u00e0 in tutti i modi di comprendere il passato della sua famiglia. Infatti tutto inizi\u00f2 proprio per colpa di suo padre Fernand de Morcerf. Inizialmente attratto dalla parole del conte finir\u00e0 con lo sfidare a duello, ma nel corso di tutta la serie anche a costo di essere quasi ucciso da lui lo difender\u00e0 dagli altri."}
{"id": "1685775", "revid": "984922", "url": "https://it.wikipedia.org/wiki?curid=1685775", "title": "Stazione meteorologica di Monselice", "text": "La stazione meteorologica di Monselice \u00e8 la stazione meteorologica di riferimento relativa alla localit\u00e0 di Monselice.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Padova, nel comune di Monselice, a 9 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,7\u00a0\u00b0C, quella del mese pi\u00f9 caldo, luglio, \u00e8 di +23,8\u00a0\u00b0C ."}
{"id": "1685781", "revid": "339392", "url": "https://it.wikipedia.org/wiki?curid=1685781", "title": "Casa Pound", "text": ""}
{"id": "1685783", "revid": "760369", "url": "https://it.wikipedia.org/wiki?curid=1685783", "title": "Stazione meteorologica di Monte Venda", "text": "La stazione meteorologica di Monte Venda \u00e8 stata la stazione meteorologica di riferimento relativa all'omonima localit\u00e0 del territorio comunale di Vo'.\nStoria.\nLa stazione meteorologica venne attivata nel 1914 come stazione pluviometrica e nel 1915 come stazione termometrica presso un presidio militare situato sulla vetta del Monte Venda.\nLa stazione meteorologica presidiata, che svolse anche funzioni di assistenza alla navigazione aerea per il Servizio Meteorologico dell'Aeronautica Militare, rimase in funzione fino agli anni Settanta del Novecento, periodo in cui venne decisa la graduale dismissione dell'area militare presso cui era ubicata.\nInoltre, i dati registrati dalla stazione meteorologica vennero pubblicati dagli anni Venti fino alla sua definitiva dismissione nei corrispondenti annali idrologici del compartimento di Venezia, redatti dal Ministero dei lavori pubblici.\nCaratteristiche.\nLa stazione meteorologica si trovava nell'area climatica dell'Italia nord-orientale, nel Veneto, in provincia di Padova, nel comune di Vo', in localit\u00e0 \"Monte Venda\", a 575 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,4\u00a0\u00b0C, quella del mese pi\u00f9 caldo, luglio, \u00e8 di +21,0\u00a0\u00b0C ."}
{"id": "1685785", "revid": "52076", "url": "https://it.wikipedia.org/wiki?curid=1685785", "title": "WikiTravel", "text": ""}
{"id": "1685786", "revid": "414793", "url": "https://it.wikipedia.org/wiki?curid=1685786", "title": "Stazione meteorologica di Vo'", "text": ""}
{"id": "1685788", "revid": "414793", "url": "https://it.wikipedia.org/wiki?curid=1685788", "title": "Stazione meteorologica di V\u00f2", "text": ""}
{"id": "1685792", "revid": "137928", "url": "https://it.wikipedia.org/wiki?curid=1685792", "title": "Super 3G", "text": ""}
{"id": "1685797", "revid": "827882", "url": "https://it.wikipedia.org/wiki?curid=1685797", "title": "Maxim's", "text": "Maxim's \u00e8 un ristorante che si trova a Parigi, nella rue Royale al civico 3, nel VIII \"arrondissement\", famoso per le decorazioni art nouveau al suo interno.\nStoria.\n\"Maxim's\" fu aperto come bistrot e gelateria da Maxime Gaillard durante la Belle \u00c9poque, il 7 aprile del 1893. La famiglia Vaudable (Octave, Louis e Fran\u00e7ois) fu proprietaria del ristorante per oltre 50 anni, facendolo divenire uno tra i pi\u00f9 famosi al mondo, sinonimo di alta gastronomia e sofisticata eleganza.\nNel 1913, Jean Cocteau una volta disse delle frequentatrici femminili di \"Maxim's\": \u00abErano un cumulo di velluti, pizzi, nastri, diamanti e tutto quelle altre cose che non posso descrivere. Spogliare una di quelle donne era come una gita che richiede un preavviso di tre settimane, \u00e8 come cambiare casa\u00bb.\nNel 1932, Octave Vaudable, titolare del ristorante \"Noel Peters\", rilev\u00f2 \"Maxim's\". Egli inizi\u00f2 a selezionare la clientela, favorendo i frequentatori abituali, preferibilmente ricchi, famosi e dell'alta societ\u00e0. Famosi ospiti del locale negli anni trenta furono Edoardo VIII e Jean Cocteau, amico intimo e vicino di casa di Vaudable. Georges Feydeau scrisse una popolare commedia intitolata \"La Dame de chez Maxim\".\nDurante la seconda guerra mondiale, \"Maxim's\" era il pi\u00f9 celebre ristorante di Parigi e veniva frequentato da ufficiali del Terzo Reich e celebrit\u00e0 collaborazioniste. Hermann G\u00f6ring, Otto Abetz, ed Ernst J\u00fcnger non mancavano mai di cenare da \"Maxim's\" quando si trovavano a Parigi. Essendo frequentato da alti ufficiali tedeschi, \"Maxim's\" godette di un particolare trattamento di favore durante l'occupazione nazista: i suoi dipendenti non furono deportati in Germania e non c'erano razionamenti di cibo. La resistenza francese chiuse il locale dopo la liberazione, ma esso riapr\u00ec nel settembre 1946.\n\"Maxim's\" era ancora molto popolare presso le celebrit\u00e0 internazionali degli anni cinquanta, e veniva frequentato da Aristotele Onassis, Maria Callas, dal Duca di Windsor e dalla moglie Wallis Simpson, da Porfirio Rubirosa, Max Oph\u00fcls, Alfred Hitchcock, Grace Kelly e Barbara Hutton. Quando il ristorante venne rinnovato alla fine del decennio, alcuni operai scoprirono una sorta di tesoro costituito da monete e gioielli caduti negli anni dalle tasche dei clienti e finiti nelle intercapedini dei divanetti imbottiti del locale.\nNegli anni settanta, Brigitte Bardot suscit\u00f2 uno scandalo quando entr\u00f2 nel ristorante a piedi nudi. Altri famosi ospiti del periodo furono Sylvie Vartan, John Travolta, Jeanne Moreau, Barbra Streisand, e Kiri Te Kanawa.\nFran\u00e7ois Vaudable, che aveva diretto per anni il locale accanto al padre, nel 1981, maggiormente attratto dal mondo scientifico che dal jet-set, vendette \"Maxim's\" allo stilista Pierre Cardin.\nOggi.\nOggi il ristorante \"Maxim's\" \u00e8 un marchio Pierre Cardin. Altri ristoranti \"Maxim's\" sono stati aperti a Tokyo, Shanghai e Pechino. Il marchio si \u00e8 esteso anche a servizi e regali. Nel 1985 ne fu aperta una sede anche a New York, ma \u00e8 stata chiusa nel 2000.\nCreazioni culinarie.\nAlcuni celebri piatti della cucina francese sono stati creati da \"Maxim's\": \"cr\u00eape Veuve joyeuse\", \"selle d'agneau Belle Ot\u00e9ro\", \"souffl\u00e9 Rothschild\", \"filets de sole Albert\" (dal nome del ma\u00eetre d'hotel Albert Blazer), e la torta Tatin scoperta in provincia a Lamotte-Beuvron e integrata nel men\u00f9 del locale da Louis Vaudable."}
{"id": "1685805", "revid": "297745", "url": "https://it.wikipedia.org/wiki?curid=1685805", "title": "Val Gares", "text": ""}
{"id": "1685809", "revid": "297745", "url": "https://it.wikipedia.org/wiki?curid=1685809", "title": "Val di Gares", "text": ""}
{"id": "1685810", "revid": "729019", "url": "https://it.wikipedia.org/wiki?curid=1685810", "title": "Sacro macello", "text": "Il sacro macello fu una strage condotta da un gruppo di cattolici ai danni della popolazione riformata, avvenuta in Valtellina nel luglio 1620, nel contesto di una rivolta filospagnola contro la Repubblica delle Tre Leghe che allora controllava il territorio valtellinese. Bande armate cattoliche, decise a eliminare la presenza evangelica dalla valle, imperversarono per quattro giorni tra Tirano e Morbegno, lasciando dietro di s\u00e9 una pesante scia di sangue.\nStoria.\nLe premesse.\nLa presenza protestante in Valtellina era iniziata circa ottant'anni prima del \"Macello\": comunit\u00e0 evangeliche erano sorte un po' ovunque nella valle, soprattutto grazie alla predicazione di profughi religiosi italiani, tra i quali Pier Paolo Vergerio, ex-vescovo di Capodistria, divenuto sostenitore della causa della Riforma.\nDopo un periodo di relativa quiete, tuttavia, sotto l'impulso della Controriforma cattolica e degli interessi politici della Spagna, che governava il Ducato di Milano, il clima si deterior\u00f2. All'inizio del Seicento ci fu un cambiamento decisivo: mentre prima le due confessioni erano riuscite a convivere, con chiese evangeliche che condividevano lo stesso tempio con le parrocchie cattolico-romane, a un certo punto la convivenza divent\u00f2 impossibile. \u00c8 famoso, ad esempio, il caso di Caspano, dove la Riforma era presente in modo molto vivace: i cattolici locali pagarono di tasca propria per costruire una nuova chiesa e darla ai protestanti proprio perch\u00e9 era venuta meno la volont\u00e0 di condividere i luoghi di culto.\nNei primi anni del secolo, il governatore spagnolo di Milano fece costruire, all'imbocco della valle, una fortezza presidiata da una imponente guarnigione: il forte di Fuentes. Era il segno evidente delle mire spagnole sulla valle.\nGli avvenimenti.\nIl \"Sacro Macello\", capeggiato dal cavaliere cattolico e filospagnolo Giacomo Robustelli, avvenne poco dopo la rivolta anti-asburgica della Boemia, evento scatenante della Guerra dei trent'anni (1618-1648), scoppiata due anni prima. Specialmente Venezia e la Francia avvertivano con preoccupazione i risvolti della liberazione del corridoio valtellinese a favore della Spagna e degli Asburgo, ma nessuna delle due potenze era in grado in quel momento di intervenire (Venezia era reduce dalla guerra contro l'Austria, la Francia alle prese con una sollevazione ugonotta).\nLa Valtellina costituiva, infatti, un importante crocevia per le comunicazioni e gli approvvigionamenti tra i domini asburgici di Spagna e d'Austria, rappresentando un corridoio che consentiva il collegamento tra la Lombardia spagnola e i domini austriaci, nonch\u00e9 l'ingresso delle truppe spagnole direttamente nel territorio tedesco (nei progetti spagnoli avrebbe consentito di stringere in una tenaglia le Province Unite), in particolare nel contesto della guerra dei trent'anni in cui il ramo degli Asburgo di Spagna era alleato di quello collaterale tedesco, impegnato sul fronte della lotta contro i protestanti di Boemia, Germania e Paesi scandinavi.\nLa rivolta dei cattolici valtellinesi pu\u00f2 quindi essere inquadrata nel quadro di una vera e propria congiura, orchestrata a Milano: era prevista una invasione da sud, dalla Lombardia spagnola, e contemporaneamente da ovest, dalla Mesolcina attraverso il passo dello Spluga, e da est, dal Tirolo attraverso lo Stelvio e l'Umbrail. I rivoltosi speravano in una manovra a tenaglia con il supporto militare e finanziario della Spagna, e all'interno di questa rivolta trovava posto anche la rivolta del piccolo gruppo valtellinese.\nIn questa operazione di eliminazione della componente riformata della popolazione si stima che vennero uccise tra le quattrocento e le seicento persone, quasi tutte di confessione protestante e di origine valtellinese. Alcuni degli uccisi erano cattolici, perch\u00e9 coloro che avevano ricevuto l'ordine di scatenare l'insurrezione nel loro paese e lo avevano rivelato ai protestanti locali, o quelli che avevano aiutato gli stessi riformati a passare le montagne, furono uccisi a loro volta.\nIl massacro dei protestanti valtellinesi provoc\u00f2 un notevole esodo di profughi verso il territorio delle Leghe retiche e verso i cantoni protestanti svizzeri. Molti di loro ripararono nella vicina Engadina e nella regione di Coira. Altri raggiunsero San Gallo, Glarona, Basilea, Berna, Sciaffusa e Ginevra. La citt\u00e0 di Zurigo accolse circa 250 profughi provenienti dalla Valtellina e da Chiavenna. Alcuni profughi trovarono rifugio in Moravia, altri a Berlino, non pochi raggiunsero i Paesi Bassi; un certo numero di esuli si stabil\u00ec nel Palatinato, in particolare nella citt\u00e0 di Bretten e nel suo circondario.\nConseguenze.\nIl \"Macello\", supportato a distanza dal governatore spagnolo di Milano, il duca di Feria, costrinse i Grigioni a ritirarsi a nord delle Alpi. Venuto meno il governo dei Grigioni, fu proclamata una \"libera repubblica di Valtellina\", di fatto uno Stato fantoccio sotto il controllo spagnolo. La pressione militare e politica, che si era servita dell'elemento religioso per alimentare la tensione, pot\u00e9 cos\u00ec dispiegarsi sull'intera Valtellina, che venne occupata dalle truppe degli Asburgo di Spagna, presenti in forze massicce al forte di Fuentes. Il duca di Feria, infatti, aveva inviato truppe in appoggio ai cattolici, truppe che in breve tempo occuparono militarmente l'area, riportando il \"corridoio valtellinese\" sotto il dominio asburgico.\nI Grigioni chiesero aiuto ai Francesi e nell'aprile 1621 ci fu un primo tentativo di porre fine alla guerra con la firma del trattato di Madrid: la Spagna acconsent\u00ec a rendere la Valtellina ai Grigioni in cambio della garanzia di libero culto per il partito cattolico di Robustelli mentre la Francia si sarebbe impegnata per impedire l'alleanza tra Venezia e i Grigioni. Il trattato venne tuttavia disatteso dagli Spagnoli e la guerra riprese: supportato dagli austriaci, il duca di Feria pass\u00f2 l'Engadina ed occup\u00f2 Coira nel novembre 1621 e Robustelli venne nominato Capitano Generale della Valtellina. Il Sacro Macello era cos\u00ec diventato il \"casus belli\" nella Guerra di Valtellina, uno degli strascichi italiani della Guerra dei trent'anni.\nNel 1626 si giunse a una nuova mediazione fra Francia e Spagna con il trattato di Monz\u00f3n: la Valtellina veniva restituita alla Repubblica delle Tre Leghe, con le condizioni che fosse smilitarizzata e che si impedisse la diffusione del protestantesimo. In realt\u00e0 la Spagna non rispett\u00f2 affatto il trattato e non restitu\u00ec la Valtellina ai Grigioni fino al 1639, dopo un'invasione da parte dei francesi e la riconquista da parte degli spagnoli, che alla fine la cedettero alle Tre Leghe.\nOrigine dell'espressione.\nFu lo storico cattolico conservatore Cesare Cant\u00f9 a coniare il termine \"sacro macello\", nel suo saggio storico del 1853 \"Il Sacro Macello di Valtellina\". La strage dell'estate del 1620 ha lasciato fino ad oggi una traccia indelebile nella coscienza collettiva: ancora oggi il \"sacro macello\" \u00e8 un episodio storico che quasi tutti i valtellinesi conoscono e ricordano."}
{"id": "1685812", "revid": "110157", "url": "https://it.wikipedia.org/wiki?curid=1685812", "title": "Gorey", "text": "Gorey (in irlandese Guaire) \u00e8 una localit\u00e0 dell'Irlanda che si trova nella contea di Wexford, circa 80 km a sud di Dublino.\n\u00c8 un piccolo paese che commercialmente si sta sviluppando rapidamente, ma per adesso \u00e8 ancora l'agricoltura la principale risorsa del territorio. Cresciuta ai margini di Main street quella che una volta era la strada principale di collegamento della costa est, sud-est, da Dublino a Cork, durante l'estate \u00e8 la meta preferita dei dublinesi poich\u00e9 nelle vicinanze si trova una bella spiaggia chiamata Courtown. In quel periodo sono frequenti eventi cittadini conosciuti come Festivals.\nLe sue campagne hanno fatto da set per una pellicola di guerra: \"Salvate il soldato Ryan\".\nCirca a 20\u00a0km a nord c'\u00e8 il parco naturalistico di Glendallogh."}
{"id": "1685815", "revid": "7", "url": "https://it.wikipedia.org/wiki?curid=1685815", "title": "Miguel Grau", "text": ""}
{"id": "1685818", "revid": "339392", "url": "https://it.wikipedia.org/wiki?curid=1685818", "title": "Chez les Flamandes", "text": ""}
{"id": "1685819", "revid": "775372", "url": "https://it.wikipedia.org/wiki?curid=1685819", "title": "'Ndrina Megna", "text": "La 'Ndrina Megna \u00e8 un'organizzazione criminale, originaria di Crotone, opera soprattutto a Torino.\nStoria.\nNegli ultimi anni esponenti delle cosche Vrenna e Bonaventura per una divisione di queste si sono allontanate e avvicinate ai Megna e ai Russelli.\nDagli omicidi del 2008 si evince che era in corso una guerra fra i Megna alleati con gli Arena e i Nicoscia.\nIl 23 marzo 2008 a Papanice (frazione di Crotone) viene ucciso Luca Megna, figlio di Domenico Megna, la moglie e la figlia vengono ferite.\nIl 25 novembre 2008 vengono arrestate a Crotone 24 persone, tra cui presunti appartenenti alla cosca Megna.&lt;br&gt; Il nipote di Mico Megna \u00e8 Michele Bolognino, quest'ultimo nel 2017 implicato nel processo all'infiltrazione della 'ndrangheta in Emilia Romagna."}
{"id": "1685820", "revid": "17654", "url": "https://it.wikipedia.org/wiki?curid=1685820", "title": "Guaire", "text": ""}
{"id": "1685822", "revid": "339392", "url": "https://it.wikipedia.org/wiki?curid=1685822", "title": "Maigret a l'\u00e9cole", "text": ""}
{"id": "1685823", "revid": "339392", "url": "https://it.wikipedia.org/wiki?curid=1685823", "title": "Maigret et les t\u00e9moins r\u00e9calcitrantes", "text": ""}
{"id": "1685825", "revid": "2121138", "url": "https://it.wikipedia.org/wiki?curid=1685825", "title": "'Ndrina Arena", "text": "La 'ndrina Arena \u00e8 una cosca malavitosa o 'ndrina della 'ndrangheta calabrese di Isola Capo Rizzuto. Hanno ingerenze anche nel catanzarese grazie all'alleanza con le cosche locali."}
{"id": "1685827", "revid": "1448629", "url": "https://it.wikipedia.org/wiki?curid=1685827", "title": "Supposta", "text": "La supposta \u00e8 una forma farmaceutica semisolida a dose unica in cui forma, volume e consistenza sono adatti alla somministrazione rettale.\nL'assunzione della supposta avviene grazie a contrazioni anti peristaltiche dei muscoli del retto che la sospingono all'interno del corpo. Il vantaggio principale nella somministrazione per via rettale \u00e8 quello di evitare il passaggio nel tratto gastrointestinale, scongiurando l'azione degli enzimi e dei succhi gastrici, e riducendo la metabolizzazione del farmaco a livello epatico.\nComponenti.\nLa supposta \u00e8 costituita da un componente di base (storicamente burro di cacao, oggi miscele di gliceridi), e da uno o pi\u00f9 principi attivi disciolti o dispersi nella base. La base pu\u00f2 essere dispersibile nei fluidi biologici o andare incontro a fusione a temperatura corporea. Gli eccipienti base per la preparazione di supposte devono trovarsi allo stato solido, ed essere sufficientemente rigidi per l'introduzione nell'ampolla rettale. Possono essere lipofili (formate da miscele di gliceridi) o idrosolubili (a base di PEG). Le basi liposolubili fondono a temperatura corporea, mentre quelle idrosolubili si dissolvono o disperdono nei fluidi biologici.\nAltri eccipienti che possono essere aggiunti nella formulazione di supposte comprendono adsorbenti, tensioattivi, lubrificanti, conservanti antimicrobici e coloranti.\nPreparazione.\nLe supposte possono essere preparate con due metodi diversi: a freddo (per compressione) o a caldo (per fusione). Il metodo per compressione era usato tra Otto e Novecento e si basava sull'ottenimento per via meccanica di cilindri di sostanza successivamente suddivisi in pezzi di uguale lunghezza e modellati a cono.\nIl procedimento per fusione \u00e8 quello oggi pi\u00f9 usato, sia su scala magistrale sia industriale, e si basa sulla colata di una massa fusa in appositi stampi.\nFunzione.\nLe supposte possono avere o meno azione farmacologica."}
{"id": "1685829", "revid": "125301838", "url": "https://it.wikipedia.org/wiki?curid=1685829", "title": "'Ndrina Grande Aracri", "text": "La 'ndrina Grande Aracri \u00e8 una cosca malavitosa o 'ndrina della 'ndrangheta calabrese che opera a Cutro, in Calabria, al nord, in Emilia-Romagna (Parma, Piacenza, Brescello, Fidenza e Salsomaggiore), Veneto (Verona), Lombardia (Mantova, Cremona) ed all'estero in Germania.\nTra le attivit\u00e0 illegali praticano: il traffico di droga, le false fatturazioni, l'estorsione in particolare verso i villaggi turistici e per ultimo la costruzione del CARA a Sant'Anna.\nStoria.\nAnni '70 e '80 - Sotto i Dragone.\nNel 1982, Antonio Dragone \u00e8 costretto a spostarsi in Emilia Romagna a causa del soggiorno obbligato e decide di lasciare gli affari di Cutro a Nicolino Grande Aracri. Quest'ultimo proveniva, come Antonio Dragone, da una famiglia di umili origini e cominci\u00f2 a sviluppare traffici di droga tra Cutro e l'Emilia Romagna, la Lombardia e la Liguria ma anche in Germania, Svizzera e Francia.\nNel 1987 rientra per la prima volta nelle investigazioni della polizia di Crotone.\nAnni '90 - La scissione dai Dragone.\nIl 30 settembre 1990 sul lungomare di Crotone per una lite automobilistica avviene una sparatoria tra Paolo Bellini e un pescivendolo rimasto ucciso insieme a due ragazzi che erano con lui. Bellini poi confess\u00f2, ma l'episodio \u00e8 ancora rimasto impunito. Il fatto viene raccontato anche dal collaboratore Angelo Salvatore Cortese.\nNel 1992 sono gli autori degli omicidi in Emilia di Nicola Vasapollo e Giuseppe Ruggiero.\nNel 1995 Nicola Grande Aracri viene arrestato per possesso di munizioni e armi da guerra. Successivamente finisce in altre inchieste della Criminalpol di Bologna, della questura di Cremona e della polizia svizzera e tedesca.\nNel 1999 scoppia la faida con l'omicidio di Raffaele Dragone figlio di Antonio, di cui anni prima Nicola Grande Aracri aveva rifiutato di essere testimone di nozze.\nNel 2000 furono uccisi Antonio Macr\u00ec e Rosario Sorrentino.\nAnni 2000 - Faida tra i Grande Aracri-Valerio e gli Arena-Dragone.\nNel 2000, sempre secondo il pentito Cortese, emerge un'alleanza con i Vrenna-Bonaventura per dividere al 50% i guadagni delle attivit\u00e0 illegali di Cutro.\nIl 3 marzo 2000 con l'omicidio a Isola Capo Rizzuto di Franco Arena e Francesco Scerbo scoppia una faida tra i Grande Aracri-Nicoscia-Capicchiano e Russelli e gli Arena-Trapasso-Dragone e Megna.\n19 dicembre 2000 - Operazione Scacco Matto contro la cosca Grande Aracri e Nicoscia, tra cui viene arrestato il capobastone \"Pasquale Nicoscia\".\nIl 5 marzo a Steccato di Cutro viene ucciso Sergio Iazzolino, il 22 marzo Salvatore Blasco. 22 febbraio 2003, operazione \"Edilpiovra\": quattordici arrestati, tra cui Francesco Grande Aracri, per estrosione.\nIl 6 maggio 2004 muoiono Rocco Corda e Bruno Ranieri, legati ai Nicoscia; mentre il 10 maggio viene ucciso il boss \"Tot\u00f2 Dragone\".\nIn risposta a quel duplice omicidio i Nicoscia il 2 ottobre uccidono Carmine Arena.\n21 ottobre 2005, operazione Grande Drago.\nNel 2008 c'\u00e8 stata una ripresa della faida fra i Grande Aracri alleati insieme ai Nicoscia contro i Dragone e gli Arena.\n23 ottobre 2008: diventa esecutiva la sentenza di condanna a tre anni e sei mesi pi\u00f9 due anni di libert\u00e0 vigilata, per associazione a delinquere di stampo mafioso, per Francesco Grande Aracri.\nIl 26 novembre 2008 si viene a conoscenza da un collaboratore di giustizia che alcune cosche del crotonese tra cui i Grande Aracri avevano intenzione di uccidere il sostituto procuratore Bruni con un bazooka o fucili di precisione.\nIl 27 novembre 2009 si conclude l'operazione Pandora che porta 37 ordinanze di custodia cautelare nei confronti dei Grande Aracri, dei Nicoscia coinvolti in una faida con gli Arena-Trapasso-Dragone e Megna.\nAnni 2010 - Il Cara di Sant'Anna, L'operazione Aemilia e il Crimine dei Grande Aracri.\nIl 25 gennaio 2010, durante l'operazione Grande Maestro, vengono eseguite 12 ordinanze di custodia cautelare verso presunti esponenti dei Grande Aracri. Sono accusati di associazione mafiosa, estorsione, e detenzione illegale di armi. \nIl 4 giugno 2013 con l'operazione Old Family a Crotone vengono arrestate 35 persone appartenenti alle cosche Vrenna-Ciamp\u00e0-Corigliano-Bonaventura, Farao-Marincola, Ciamp\u00e0-Megna-Cazzato, Grande Aracri e Morabito accusati a vario titolo di associazione di tipo mafioso estorsioni, detenzione di armi e traffico di stupefacenti e di armi, in cui figurano anche nuove leve come Francesco Franco, Andrea Leto, Luca Manente, Corrado Valsavoia, Alfonso Cazzato e Danilo Cazzato. Accusati a vario titolo di estorsioni traffico d'armi e narcotraffico e associazione di tipo mafioso appartenenti al gruppo del boss Egidio Cazzato detenuto nel regime carcerario 41 bis di Ascoli Piceno.\nNel novembre 2013, l'autorit\u00e0 giudiziaria ha sequestrato tre milioni di euro di beni di Francesco Grande Aracri, residente a Brescello, fratello del boss Nicolino Grande Aracri. Nel luglio 2015 viene notificato il decreto di confisca di tali beni.\nSecondo la relazione semestrale della DIA del I semestre 2014 a Cutro sarebbe nato il nuovo Crimine della famiglia Grande Aracri che avrebbe assunto il controllo di tutte le attivit\u00e0 illecite nella parte settentrionale della regione.\nIl 21 gennaio 2015, la Guardia di Finanza di Reggio Emilia ha sequestrato beni per oltre 10 milioni di euro a Palmo Vertinelli, imprenditore residente a Montecchio legato alla cosca.\nIl 24 gennaio 2015, la Guardia di Finanza di Bologna con l'unit\u00e0 cinofila di Reggio Emilia sequestr\u00f2 una cifra superiore a 100 milioni di euro e oltre 5 tonnellate di cocaina in possesso alla Famiglia Valerio situata a Luzzara e ricollegandosi alla Famiglia Grande Aracri con delle microspie posizionate nella Villa della Famiglia Valerio e della Famiglia Grande Aracri.\nIl 28 gennaio 2015 si conclude l'operazione Aemilia con l'arresto di 160 persone in Emilia-Romagna, Lombardia, Piemonte, Veneto, Calabria e Sicilia delle procure di Bologna, Catanzaro e Brescia tra cui affiliati dei Grande Aracri e il presunto capo di Reggio Emilia Nicolino Sarcone, il capogruppo di Forza Italia di Reggio Emilia, Giuseppe Pagliani. Le persone sono accusate di associazione di tipo mafioso, estorsione, usura, porto e detenzione illegali di armi, intestazione fittizia di beni, reimpiego di capitali di illecita provenienza, emissione di fatture per operazioni inesistenti.\nIl 29 gennaio 2015 si conclude l'operazione Kyterion diretta dalla Direzione distrettuale antimafia di Catanzaro che porta all'arresto di 37 presunti affiliati ai Grande Aracri.\nNel luglio 2015 si svolge una nuova fase dell'operazione \"Aemilia\": nove arresti, un sequestro di nove societ\u00e0, beni e attivit\u00e0 commerciali dal valore di 330 milioni di euro, e un altro sequestro di beni per circa mezzo milione di euro.\nIl 4 gennaio 2016 si conclude l'operazione Kyterion 2 diretta dalla Direzione distrettuale antimafia di Catanzaro che porta all'arresto di 16 presunti affiliati ai Grande Aracri, dalle indagini si scoprono presunti tentativi di collegarsi ad esponenti del Vaticano e della Corte di Cassazione, nonch\u00e9 l'intrusione in ordini massonici e cavalierati da parte del capo-locale Nicolino Grande Aracri. A quest'ultimo sarebbe attribuito un conto corrente con 200 milioni di euro a cui \u00e8 collegata una fideiussione per un investimento edilizio in Algeria. \nIl 13 febbraio 2017 si conclude tra Lombardia, Veneto ed Emilia Romagna l'operazione Valpolicella della DIA di Padova che hanno arrestato 3 persone, e altri 36 sono indagati e a vario titolo accusati di associazione mafiosa, estorsione, frode fiscale e rapina alcuni riconducibili ai Grande Aracri e Dragone del crotonese.\nIl 10 luglio 2017, vengono chiesti 30 anni di carcere per Nicolino Grande Aracri. \nIl 19 luglio 2018 la Corte d'assise d'appello di Catanzaro condanna Nicolino ed il fratello Ernesto entrambi all'ergastolo.\n19 ottobre 2017: Operazione Aemilia 1992.\nIl 12 marzo 2019 si conclude l'operazione Camaleonte che porta all'arresto di 33 persone nelle citt\u00e0 di Treviso, Vicenza, Padova, Belluno, Rovigo, Reggio Emilia, Parma, Milano e Crotone accusate di far parte di un sodalizio di 'ndrangheta riconducibile ai Grande Aracri e a vario titolo accusate di associazione mafiosa, estorsione, violenza, usura, sequestro di persona e riciclaggio.\nIl 25 giugno 2019 si conclude l'operazione Grimilde che porta a 16 ordinanze di custodia cautelare tra cui Francesco Grande Aracri e i figli Salvatore e Paolo accusati a vario titolo di estorsione, usura e riciclaggio ma anche il presidente del consiglio di Piacenza Giuseppe Caruso accusato di associazione mafiosa.\nOggi - L'operazione Thomas e la collaborazione di Nicola Grande Aracri.\nIl 15 gennaio 2020 si conclude l'operazione Thomas della Guardia di Finanza che arresta l'ex dirigente dell'area tecnica del comune di Cutro (2007-2015) e presidente del CDA della banca di credito cooperativo crotonese, un medico del policlinico di Roma e un imprenditore (sposato con Giovanna Grande Aracri sorella di Nicola Grande Aracri) accusati a vario titolo di associazione di stampo mafioso, abuso d'ufficio e traffico di influenze illecite.\nIl 19 ottobre 2020 si conclude il processo scaturito dall'operazione \"Camaleonte\" del 2019 a carico dei due fratelli Bolognino a capo di una organizzazione malavitosa in Veneto facente capo ai Grande Aracri. Francesco Bolognino viene condannato a 13 anni di carcere mentre Francesco Bolognino a 6 anni per associazione mafiosa e riciclaggio di denaro, accusa ricaduta anche ad imprenditori compiacenti.\nIl 19 novembre 2020 nell'operazione Farmabusiness viene arrestato il presidente del consiglio regionale della Calabria Domenico Tallini accusato di concorso esterno in associazione mafiosa per aver favorito attivit\u00e0 imprenditoriali con sede a Catanzaro nell'ambito della distribuzione farmaceutica attive in Calabria, Puglia ed Emilia Romagna legate ai Grande Aracri. In totale son state arrestate 19 persone.\n21 gennaio 2021: Operazione Basso Profilo contro i Vrenna-Ciamp\u00e0-Corigliano-Bonaventura, gli Arena e i Grande Aracri.\n12 marzo 2021: Operazione Perseverance contro i Sarcone e i Muto, collegati con i Grande Aracri.\nIl 17 aprile 2021 le forze dell'ordine rivelano la collaborazione di Nicola Grande Aracri.\n27 ottobre 2021: Operazione Turos contro i Grande Aracri.\nOrganizzazione.\nMembri"}
{"id": "1685832", "revid": "1573940", "url": "https://it.wikipedia.org/wiki?curid=1685832", "title": "Cryptobranchidae", "text": "Cryptobranchidae \u00e8 una famiglia di anfibi caudati che vivono in ruscelli e stagni degli Stati Uniti orientali, della Cina e del Giappone. Sono note come salamandre alligatore o salamandre giganti asiatiche.\nAttualmente sono i pi\u00f9 grandi anfibi viventi conosciuti. La salamandra gigante giapponese (\"Andrias japonicus\"), per esempio, raggiunge 1,44 m, si nutre di pesci e crostacei e sappiamo che in cattivit\u00e0 pu\u00f2 vivere pi\u00f9 di 50 anni. La salamandra gigante della Cina meridionale (\"Andrias sligoi\") pu\u00f2 raggiungere una lunghezza di 1,80 m.\nBiologia.\nCacciano soprattutto di notte e, dal momento che hanno una vista scarsa, usano i noduli sensitivi presenti sulla testa e sul corpo per individuare piccoli cambiamenti nella pressione dell'acqua, i quali permettono loro di individuare le prede.\nRiproduzione.\nDurante la stagione degli amori, queste salamandre si spostano controcorrente, dove, avvenuta la fecondazione delle uova, il maschio pu\u00f2 fare loro la guardia per almeno tre mesi. A questo punto, i piccoli sopravviveranno solo facendo affidamento al grasso accumulato fino a che non saranno pronti per cacciare. Una volta che lo sono, preferiscono cacciare in gruppo, piuttosto che individualmente.\nGli scienziati dello zoo di Asa, in Giappone, hanno scoperto recentemente che il maschio di salamandra, nella sua tana, feconda le uova di pi\u00f9 femmine. Di tanto in tanto il \u00abpadrone della tana\u00bb pu\u00f2 anche permettere ad un altro maschio di vivere nello stesso rifugio; la ragione del perch\u00e9 lo faccia \u00e8 incerta.\nTassonomia.\nLa famiglia comprende 2 generi e 4 specie viventi:\nNel 1726 il medico svizzero Johann Jakob Scheuchzer descrisse un fossile come un \"Homo diluvii testis\" (latino: \u00abtestimonianza di un uomo del Diluvio universale\u00bb), credendo che fossero i resti di un uomo annegato nel Diluvio universale biblico. Il Museo Teylers di Haarlem, nei Paesi Bassi, acquist\u00f2 questo fossile nel 1802, dove viene ancora conservato. Nel 1812, il fossile venne esaminato da Georges Cuvier, che lo riconobbe come appartenente ad una salamandra gigante e lo ribattezz\u00f2 \"Andrias scheuchzeri\", in onore sia di Scheuchzer che delle sue ipotesi (\"Andrias\" significa \u00abimmagine di uomo\u00bb).\nLa stessa specie \"Andrias scheuchzeri\" gioca un ruolo importante nel libro di Karel \u010capek \"La Guerra delle Salamandre\"."}
{"id": "1685836", "revid": "1573940", "url": "https://it.wikipedia.org/wiki?curid=1685836", "title": "Archon apollinaris", "text": "Archon apollinaris (), \u00e8 un Lepidottero della famiglia Papilionidae.\nDescrizione.\nLa morfologia dell'adulto \u00e8 molto simile a quella della specie affine \"Archon apollinus\", tanto che le due specie sono state distinte solo di recente grazie a studi sui genitali maschili e femminili e all'analisi delle fasi di sviluppo (De Freina, 1985; Carbonell, 1991; Hesselbarth e al., 1995).\nL'apertura alare \u00e8 di 2-2,5\u00a0cm.\nBiologia.\nPeriodo di volo.\nDa fine marzo all'inizio di maggio, in un'unica generazione.\nAlimentazione.\nLe larve parassitano foglie di piante della famiglia Aristolochiaceae, cos\u00ec come descritto per le altre specie del genere \"Archon\" (Ackery, 1975; Ko\u00e7ak, 1982; Hesselbarth e al., 1995), ed in particolare:\nDistribuzione e habitat.\nLa specie \u00e8 diffusa nella Turchia nordorientale, nell'Iraq settentrionale ed in Iran occidentale (Carbonell, 1991; Hesselbarth e al., 1995; Nazari, 2003).\nTassonomia.\nAl momento non vengono riconosciute sottospecie; il taxon \"bostanchii\" (De Freina e Naderi, 2003), inizialmente descritto come sottospecie di \"A. apollinaris\", \u00e8 stato successivamente elevato al rango di specie (\"Archon bostanchii\") in base a decisive differenze di tipo morfologico e molecolare (Carbonell e Michel, 2007; Nazari e Sperling, 2007)."}
{"id": "1685837", "revid": "125699018", "url": "https://it.wikipedia.org/wiki?curid=1685837", "title": "'Ndrina Nicoscia", "text": "La 'ndrina Nicoscia \u00e8 una cosca malavitosa o 'ndrina della 'ndrangheta calabrese che opera a Isola Capo Rizzuto, alleata con i Grande Aracri e i Russelli. Sono attivi in diverse regioni italiane, come l'Emilia Romagna, in particolare a Reggio Emilia.\nStoria.\nAnni 2000.\nCon l'operazione Scacco Matto nel 2000 era stata scardinata l'intera 'ndrina dei Nicoscia grazie all'arresto di figure di spicco tra cui il reggente Salvatore Nicoscia, creando un vuoto colmato in parte da esponenti della famiglia dei Capicchiano con cui sono in relazione come: Rosario Capicchiano, Salvatore Capicchiano e Gaetano De Meco.\nCon gli omicidi del marzo 2008 di Luca Megna, Giuseppe Cavallo e Francesco Capicchiano, presunto appartenente a una 'ndrina opposta agli Arena, si pensa sia scoppiata una faida nel crotonese.\nNonostante a Isola Capo Rizzuto sia in corso una faida tra Nicoscia e gli Arena, dall'operazione Isola del 2009 sembra che in nome degli affari la faida in Lombardia, dove vi sono diramazioni delle cosche madri non sia arrivata e che i Paparo insieme a queste abbiano svolto le loro attivit\u00e0 illecite.\nOrganizzazione.\nMembri"}
{"id": "1685838", "revid": "599013", "url": "https://it.wikipedia.org/wiki?curid=1685838", "title": "Archon", "text": ""}
{"id": "1685839", "revid": "125005597", "url": "https://it.wikipedia.org/wiki?curid=1685839", "title": "Monumento a Washington", "text": "Il monumento a Washington \u00e8 un obelisco di marmo, eretto a Washington per commemorare George Washington, padre fondatore e primo presidente degli Stati Uniti d'America.\nL'obelisco sorge in mezzo al National Mall, al centro della capitale americana. \u00c8 il nono edificio pi\u00f9 alto di Washington ed \u00e8 anche fra le pi\u00f9 alte strutture in muratura esistenti al mondo, elevandosi in altezza per oltre 169 metri. Costituito da blocchi di marmo, granito e arenaria, fu progettato dall'architetto americano Robert Mills negli anni quaranta dell'Ottocento. \nLa sua costruzione cominci\u00f2 nel 1848 durante la presidenza di James Knox Polk, ma fu interrotta fino al 1884, quando riprese quasi trent'anni dopo la morte del suo progettista. Questo lungo intervallo fu determinato da un'improvvisa mancanza di fondi dovuta alla guerra civile americana. La differenza di colore nel marmo del rivestimento, visibile a circa 45 metri di altezza, marca ancor oggi il punto in cui la costruzione fu interrotta e poi ripresa nel 1876.\nLa posa della prima pietra avvenne il 4 luglio 1848, la cuspide metallica fu posta in sito il 6 dicembre 1884 e l'inaugurazione ufficiale del monumento avvenne il 9 ottobre del 1888. Una volta completato, il monumento divenne l'edificio pi\u00f9 alto del mondo, superando la cattedrale di Colonia, precedente detentrice del record. Nel 1889 il monumento perse il primato una volta che a Parigi fu completata la Tour Eiffel. L'enorme obelisco si specchia scenograficamente sulla superficie della reflecting pool che si estende a ovest, verso il Lincoln Memorial.\nStoria.\nFra i padri fondatori degli Stati Uniti, Washington fu proclamato, ancora vivo, \"padre della patria\" in riconoscimento delle sue capacit\u00e1 di comando militare e politico durante e dopo la Guerra d'indipendenza americana. Dopo aver ricoperto la carica di presidente dei neonati Stati Uniti per due volte di seguito, Washington decise di ritirarsi a vita privata e mor\u00ed improvvisamente due anni dopo, nel 1799.\nL'erezione di una grande statua equestre dedicata a Washington era gi\u00e0 stata decisa dal congresso fin dal 1783, ma durante l'ondata di commozione successiva alla morte del padre della patria, John Marshall, deputato della Virginia, propose che gli fosse eretta una tomba nel Campidoglio. La mancanza di fondi, il disaccordo sul tipo di mausoleo da costruire e la riluttanza della famiglia di Washington a riesumare il corpo dello statista paralizzarono a lungo l'iter del progetto.\nProgettazione.\nFinalmente nel 1833 si fecero dei progressi verso l'inizio dei lavori. Nel centesimo anniversario della nascita di George Washington un largo gruppo di cittadini fond\u00f2 la \"Washington National Monument Society\" (Societ\u00e1 nazionale per il monumento di Washington). La societ\u00e0 cominci\u00f2 a raccogliere fondi e donazioni ed entro la met\u00e0 degli anni 1830, avendo ormai raccolto pi\u00f9 di 28.000 dollari, fu in grado di bandire un concorso per la progettazione del monumento. Il concorso si svolse nel 1836 e fu vinto da un progetto dell'architetto Robert Mills che aveva gi\u00e0 eretto un monumento per Washington a Baltimora, costituito da una colonna sormontato da una statua dello stesso presidente.\nIl progetto di Mills immaginava un obelisco alto 183 metri, rastremato e dalla cima quasi piatta. L'obelisco doveva essere circondato da un enorme colonnato circolare, sopra il quale sarebbe sorta una statua di Washington alla guida di un carro trionfale. All'interno del colonnato avrebbero trovato posto le statue di altri 30 importanti protagonisti della guerra d'indipendenza americana.\nIl progetto di Mills fu sottoposto ad aspre critiche e in pi\u00f9 sarebbe costato pi\u00f9 di un milione di dollari (equivalenti a 21 milioni del 2008), il che spinse la WNMS a ritardare la costruzione. Nel 1848 i membri dell'associazione decisero di cominciare a costruire l'obelisco, lasciando la questione del colonnato e delle statue per un momento futuro. I membri dell'associazione erano convinti che una volta investiti nei lavori iniziali gli 87.000 dollari gi\u00e0 raccolti, l'aspetto maestoso del monumento in costruzione avrebbe spinto altre persone a fare donazioni e a completare il progetto.\nLa costruzione.\nLo scavo delle fondamenta cominci\u00f2 nella primavera del 1848 e la prima pietra fu posata con un'elaborata e fastosa cerimonia massonica il 4 di luglio. La costruzione continu\u00f2 fino al 1854, quando i fondi raccolti si esaurirono. L'anno successivo il congresso stanzi\u00f3 la sostanziosa cifra di 200.000 dollari per il proseguimento dei lavori. Lo stanziamento fu per\u00f2 bloccato quasi immediatamente.\nIl blocco dei fondi avvenne a causa di un nuovo sistema che la WNMS aveva adottato per raccogliere fondi per la costruzione, incoraggiando singoli, organizzazioni e istituzioni a inviare lapidi commemorative che sarebbero poi state murate nelle mura interne dell'obelisco. Organismi di ogni tipo si mobilitarono per inviare lapidi commemorative, incluse alcune trib\u00fa indiane, societ\u00e0 professionali e persino Stati stranieri. Molte di queste lapidi recavano per\u00f2 iscrizioni che poco o nulla avevano a che fare con la commemorazione di George Washington. Per esempio la lapide inviata dai \"templari dell'onore e della temperanza\" conteneva soltanto un invito a non bere o commerciare vini e liquori.\nAll'inizio degli anni 1850, papa Pio IX invi\u00f2 un blocco di marmo commemorativo con incisa la frase \"A Roma Americae\", cio\u00e8: da Roma all'America. Nel marzo del 1854 i membri del Nativist American Party, un partito xenofobo e anticattolico, meglio noti come i \"know nothings\" (\"so niente\", per la segretezza che circondava la loro organizzazione), rubarono la pietra del papa per protesta e la gettarono nel Potomac. Successivamente i know-nothing riuscirono a prendere il controllo della \"Washington National Monument Society\", in modo da poter bloccare altri tentativi di infiltrazione non-americana.\nA questo punto il congresso decise di bloccare il finanziamento della societ\u00e0. La societ\u00e0 rimase sotto il controllo del Nativist American Party fino al 1858, aggiungendo al monumento pochi blocchi e di una qualit\u00e0 cos\u00ec scarsa che in seguito dovettero essere rimossi. Il blocco dei fondi tuttavia continu\u00f2 lungamente anche dopo, a causa dello scoppio della guerra civile americana e della conseguente crisi economica.\nAlla fine della guerra ci fu un ritorno di interesse verso il monumento che diventava simbolico dell'unit\u00e1 del paese. Nel 1876, centesimo anniversario della \"dichiarazione di indipendenza statunitense\", il congresso accord\u00f2 un altro finanziamento di 200.000 dollari per terminare la costruzione. Il cantiere del monumento intanto era rimasto abbandonato per quasi vent'anni a solo un terzo dell'altezza prevista. Prima che i lavori potessero ricominciare si dovette pensare a una revisione del progetto iniziale. Ci fu un nuovo concorso e alla fine si decise di abbandonare definitivamente l'idea del colonnato e di modificare l'obelisco in modo da conformarlo alle classiche proporzioni di un obelisco egizio.\nNel 1879 la costruzione ripart\u00ed sotto la direzione del tenente colonnello Thomas Lincoln Casey del corpo dei genieri. Casey ridisegn\u00f2 e rafforz\u00f2 le fondamenta e poi si occup\u00f2 di trovare un posto per tutte le 193 lapidi commemorative rimaste fuori posto. Per quanto riguarda il rivestimento esterno, fu impossibile ritrovare la stessa cava di pietra usata all'inizio dei lavori e, come risultato, una parte dell'obelisco ha un colore leggermente pi\u00f9 scuro del resto.\nQuesta volta la costruzione del monumento procedette celermente. In quattro anni l'edificio fu completato con un vertice in alluminio pesante 2,8 Kg che fungeva anche da parafulmine e che fu posto in sede il 6 dicembre 1884. Si trattava del pi\u00f9 grande pezzo di alluminio mai fuso fino a quel momento. In quel periodo, prima dell'invenzione del processo Hall-H\u00e8roult, l'alluminio era un metallo difficilissimo da produrre e costava pi\u00f9 dell'oro o del platino.\nIl monumento apr\u00ed ufficialmente al pubblico il 9 ottobre 1888. Come gi\u00e0 detto, era l'edificio pi\u00f9 alto del mondo ed \u00e8 ancora l'edificio pi\u00f9 alto di Washington D.C., anche perch\u00e9 una legge urbanistica del 1910 proibisce di costruire edifici che superino pi\u00f9 di sei metri la larghezza della sede stradale sottostante, impedendo di fatto la costruzione di grattacieli.\nIl monumento di Washington ha sempre attratto grandi folle di visitatori, prima ancora dell'inaugurazione ufficiale. Durante i primi sei mesi di apertura al pubblico si calcola che circa 10.000 persone salirono gli 893 gradini che portano alla cima. Dopo che l'ascensore utilizzato per trasportare il materiale da costruzione fu modificato in modo che potesse portare anche visitatori, il loro numero crebbe ad una media di 55.000 persone al mese, fino agli 800.000 visitatori annui che il monumento raggiunge ai giorni nostri.\nIl sequestro del 1982.\nNel 1982 il monumento di Washington fu oggetto di un tentativo di sequestro da parte di un contestatore delle armi nucleari, Norman Mayer. Questi parcheggi\u00f2 un furgone alla base del monumento e dichiar\u00f2 che era pieno di esplosivo. Successivamente Mayer liber\u00f2 alcuni turisti che erano rimasti intrappolati nel monumento. L'incidente termin\u00f2 con l'uccisione di Mayer da parte della polizia, che in seguito scopr\u00ed che nel furgone non c'era traccia di esplosivo.\nIl terremoto del 2011.\nIn seguito al sisma di magnitudo 5,9 sulla scala Richter del 23 agosto 2011 che ha colpito una vasta regione della costa est degli Stati Uniti, il monumento ha riportato gravi lesioni nella parte superiore dell'obelisco costringendo le autorit\u00e0 a chiudere l'accesso ai visitatori fino al 13 maggio 2014 quando \u00e8 stato finalmente riaperto al pubblico con una cerimonia ufficiale di grande sfarzo."}
{"id": "1685840", "revid": "122713002", "url": "https://it.wikipedia.org/wiki?curid=1685840", "title": "'Ndrina Santaiti", "text": "I Santaiti insieme ai Gioffr\u00e8 sono le 'ndrine egemoni di Seminara. \nSono presenti anche in Liguria.\nStoria.\nAnni '70.\nNegli anni '70 vincono la faida di Seminara contro la 'ndrina dei Pellegrino.\nSecondo Nicola Gratteri, i Gioffr\u00e8 furono per\u00f2 sospesi dalle riunioni dei capi di tutti i locali della provincia di Reggio Calabria per non aver vendicato l'uccisione di un capobastone, mentre i Santaiti continuano il loro comando nella piana e non solo."}
{"id": "1685845", "revid": "43530", "url": "https://it.wikipedia.org/wiki?curid=1685845", "title": "Telescopio Hubble", "text": ""}
{"id": "1685849", "revid": "2028514", "url": "https://it.wikipedia.org/wiki?curid=1685849", "title": "Korogocho", "text": "Korogocho \u00e8 uno \"slum\" (baraccopoli) della periferia di Nairobi, capitale del Kenya; si trova nella zona di Kasarani, pochi chilometri a est di Kariobangi. Con circa 180.000 abitanti, \u00e8 la quarta baraccopoli pi\u00f9 popolosa del paese dopo Kibera, Mathare e Mukuru Kwa Njenga. Il nome \"Korogocho\", in kikuyu, significa \"confusione\". Al suo interno \u00e8 suddivisa in villaggi che solitamente attestano l'appartenenza etnica.\nKorogocho \u00e8 da anni in una situazione di grave crisi ambientale a causa della presenza, nei pressi del centro abitato, della discarica di Dandora. Un progetto di rilocazione della discarica, iniziato a met\u00e0 degli anni 2000 con l'interessamento delle autorit\u00e0 italiane, \u00e8 in seguito naufragato per un sospetto di corruzione nella gestione degli appalti.\nI Comboniani.\nKorogocho \u00e8 diventato uno dei punti di riferimento della vita delle baraccopoli di Nairobi grazie all'azione dei Missionari Comboniani, che vi hanno una comunit\u00e0. I Comboniani sono stati fra i primi a denunciare il grave impatto sulla salute della discarica di Dandora, e hanno dato vita nel tempo a numerose altre iniziative di solidariet\u00e0 nei confronti della popolazione della baraccopoli, incluso il Kutoka Network (\"rete dell'esodo\") che riunisce tutte le associazioni che operano per un miglioramento della vita nelle baraccopoli e il progetto WNairobiW.\nIniziative di aiuto a Korogocho.\nKutoka Network.\nIl Kutoka Network organizza corsi, manifestazioni culturali, programmi radio e momenti di spiritualit\u00e0 per far conoscere i valori presenti nelle baraccopoli e cambiare la mentalit\u00e0 della societ\u00e0 nei confronti dei baraccati.\nBega Kwa Bega.\nIl Bega kwa Bega (in swahili, \"spalla a spalla\") \u00e8 un gruppo di solidariet\u00e0 che organizza vari settori di lavoro per combattere la disoccupazione e la povert\u00e0 nello \"slum\". Fondato nel 1991, \u00e8 suddiviso in quattro gruppi:\nSaint John Society.\nUn'altra attivit\u00e0 che va menzionata \u00e8 la Saint John Sport Society (Societ\u00e0 Sportiva di San Giovanni), un'associazione sportiva che sfida i giovani ad usare i propri talenti per riuscire nella vita, piuttosto che perpetuare la loro presenza nella baraccopoli."}
{"id": "1685851", "revid": "775372", "url": "https://it.wikipedia.org/wiki?curid=1685851", "title": "Stati di Palau", "text": "Gli stati di Palau sono la suddivisione territoriale di primo livello del Paese e sono in tutto 16; fino al 1984 erano chiamati \"municipalit\u00e0\"."}
{"id": "1685853", "revid": "1718925", "url": "https://it.wikipedia.org/wiki?curid=1685853", "title": "William Miller (predicatore)", "text": "In particolare, l'insieme dei suoi insegnamenti assumer\u00e0 il nome di \"Millerismo\", ed i suoi seguaci sono conosciuti con il nome di \"milleriti\".\nAl giorno d'oggi, sono numerosi gli eredi spirituali di W. Miller, molti dei quali hanno poi sviluppato con il tempo teologie proprie che si differenziano profondamente l'una dall'altra.\nTra i tanti eredi possiamo annoverare diverse grandi confessioni religiose, tra le quali sei in particolare spiccano per importanza: la Chiesa Cristiana Avventista del Settimo Giorno fondata nel 1863 e alle cui origini si trova il ministero profetico di Ellen G. White, gli Avventisti del Settimo Giorno del Movimento di Riforma (nati nel 1925), nel 1954 la Chiesa avventista del riposo sabatico e i Davidiani (nati nel 1955), la \"Chiesa Cristiana Avventista\" (nata in Salem, nel Massachusetts, dalla fusione dell\u2019\"Unione della Vita e dell'Avvento\" di George Storrs con l\"Associazione Cristiana Avventista\") e poi nel 1974 la House of Yahweh di Yisrayl Hawkins. Mentre tra i movimenti che hanno trovato ispirazione nella predicazione di Miller, e dalla Chiesa Cristiana Avventista, ricordiamo gli \"Studenti biblici \" di Charles Taze Russell (il fondatore degli attuali Testimoni di Geova), cos\u00ec come Il libro di Urantia di William S. Sadler (24 giugno 1875 \u2013 26 aprile 1969) che \u00e8 stato uno psichiatra statunitense avventista che ha contribuito a pubblicare il libro di Urantia e, infine, la Chiesa avventista del riposo sabatico.\nBiografia.\nWilliam Miller nacque il 15 febbraio 1782 a Pittsfield da William Miller (un capitano dell'Esercito che diede al figlio il proprio nome di battesimo) e da Paulina Phelps (figlia di un noto predicatore battista).\nMor\u00ec il 20 dicembre 1849 ad Hampton, nello Stato di New York.\nA 4 anni la sua famiglia si trasfer\u00ec ad Hampton, un'area rurale dello Stato di New York.\nFu educato nella casa materna fino a 9 anni, per poi frequentare l'allora nascente istituto scolastico \"East Poultney District School\".\nBench\u00e9 non abbia svolto studi di tipo universitario, la voglia di conoscenza e l'interesse per lo studio lo seguiranno per tutta la vita. Nel 1803, Willian Miller spos\u00f2 Lucy Smith e si trasfer\u00ec nella sua citt\u00e0 natale, nei pressi di Poultney nel Vermont, dove acquist\u00f2 una fattoria dedicandosi professionalmente alle attivit\u00e0 agricole.\nDeismo e massoneria.\nStabilitosi con la famiglia a Poultney, pian piano si avvicin\u00f2 al Deismo (bench\u00e9 fosse un battista) immergendosi nella lettura di Voltaire, David Hume, Thomas Paine ed Ethan Allen, e strinse forti legami con la locale loggia massonica \"Morning Star\", che gli valsero importanti incarichi pubblici ed anche qualche opportunit\u00e0 di crescita economica.\nBen presto divenne una persona relativamente benestante, e contestualmente anche uno degli uomini pi\u00f9 influenti della citt\u00e0 di Poultney.\nIn merito alla sua militanza nella Massoneria non si conosce molto, ad eccezione di pochi riferimenti biografici ad opera soprattutto dell'estimatore Sylver Bliss, che nel 1853 gli dedic\u00f2 una biografia ove Willam Miller (elencato come Capitano Miller) viene poi dato come uno dei primi gran maestri di Morning Star Lodge, No. 27. Questa loggia massonica si dice che sia stata \"organizzata in Poultney prima del 1800 anche se la data esatta non \u00e8 nota.\" \nNella recente biografia di David L. Rowe: \"William Miller e la fine del mondo\" (\"God's Strange Work: William Miller and the End of the World ,\" Eerdmans: 2008) viene fornita un'ampia documentazione dei collegamenti massonici di William Miller, notando che ha partecipato a un incontro come un giovane apprendista massone il 4 marzo del 1798, ha aderito al Morning Star Lodge in Poultney e alla fine \u00e8 salito al rango di Gran Maestro.\nGuerra del 1812.\nWillian Miller prese parte alla guerra del 1812, partecipando anche alla celebre battaglia di Plattsburg, che vide l'esercito statunitense avere la meglio su quello inglese nonostante la grande disparit\u00e0 di forze in campo.\nTerminato il servizio militare nel giugno 1815 con il grado di capitano, dopo pochi mesi torn\u00f2 nuovamente ad Hampton, nello Stato di New York.\nLa conversione.\nUna serie di fattori tra cui la morte del padre e della sorella e i drammatici ricordi di guerra contribuirono ad innescare un delicato percorso esistenziale che si concluse con il riavvicinamento alla Chiesa Battista, bench\u00e9 probabilmente non avesse rinunciato definitivamente al credo deista, facendolo convivere per qualche tempo con il cristianesimo.\nDa questo momento lo studio della Bibbia e la ricerca della verit\u00e0 non lo abbandoneranno pi\u00f9 e i temi escatologici saranno al centro delle sue speculazioni.\nPossiamo dire che il periodo che va dal 1816 al 1823 \u00e8 incentrato a studiare (Bibbia alla mano) i concetti di \"Fine dei Tempi\" e del \"Secondo Avvento di Ges\u00f9\".\nLa notoriet\u00e0.\nFino ai primi anni \u201830 del XIX secolo W. Miller resta un personaggio sconosciuto ai pi\u00f9.\nLa sua prima lettura pubblica risale probabilmente al primo sabato dell'agosto 1831 nella citt\u00e0 di Dresdan.\nUna data importante pu\u00f2 essere considerata il 15 agosto 1832 quando inizia a pubblicare una serie di 16 articoli sul giornale battista \"Vermont Telegraph\" che in poco tempo gli permetteranno di essere conosciuto da una ampia fascia della popolazione riscuotendo un certo consenso di pubblico.\nForte della popolarit\u00e0 acquisita, nel 1834 pubblica una sinossi dei suoi insegnamenti in un trattato di 64 pagine.\nLa successiva conoscenza di Joshua Vaughan Himes, un pastore di una chiesa di Boston nonch\u00e9 serio editore accrescer\u00e0 la sua visibilit\u00e0: il 28 febbraio 1840 appare il suo primo articolo nel quindicinale \"Segni dei Tempi\", rivista a tutt'oggi esistente.\nNel frattempo cominciano a nascere numerose pubblicazioni indipendenti a favore degli insegnamenti di W. Miller, il quale \u00e8 ormai occupato a percorrere in lungo e in largo tutto il paese facendo comizi, incontri e sermoni in un crescendo di consensi anche al di fuori del continente americano.\nL'attesa del Secondo Avvento e la Grande Delusione.\nNegli Stati Uniti, i primi decenni del XIX secolo sono caratterizzati da un clima di fermento religioso con pochi precedenti, e W. Miller pu\u00f2 benissimo essere considerato un rappresentante dei suoi tempi.\nGli storiografi attribuiscono un'importante rilevanza storica alle previsioni di W. Miller, con un conseguente considerevole impatto sulla cultura religiosa contemporanea americana (e non solo).\nGi\u00e0 a partire dal 1818 W. Miller aveva maturato la convinzione che il \"Secondo Avvento di Ges\u00f9\" sarebbe avvenuto tra il 21 marzo 1843 e il 21 marzo 1844.\nIl fondamento della sua convinzione era incentrato sul capitolo 8, versetti 13 (domanda) e 14 (risposta) del Libro di Daniele:\n8,13 \"Allora intesi un Santo che parlava e un altro Santo disse a quel tale che parlava: \u00abFino a quando durer\u00e0 la visione: il sacrificio perpetuo rimosso, l'empiet\u00e0 devastatrice che vi \u00e8 stata installata e il santuario e la milizia conculcati?\u00bb.\"\n8,14 \"Gli rispose: \u00abAncora duemilatrecento sere e mattine! Allora sar\u00e0 fatta giustizia al santuario!\u00bb.\"\nIl punto di partenza del computo era rappresentato dal settimo anno del regno di Artaserse I di Persia, cio\u00e8 il 457 a.C., e, adottando il principio del giorno-anno, ad ogni giorno profetico fu attribuito il valore di un Anno solare.\nDopo l'insuccesso della previsione, la data viene spostata al 18 aprile 1844, adducendo come possibile causa d'errore l'utilizzo del calendario ebraico non corretto (il Rabbinico in luogo dell'appropriato caraita). Ma anche questa previsione non si avver\u00f2.\nIn un clima sempre pi\u00f9 acceso, nell'agosto del 1844 un sostenitore di W. Miller, Samuel S. Snow, al camp-meeting di Exter nel New Hampshire cogliendo di sorpresa lo stesso W. Miller presenta un messaggio noto come \"Messaggio del settimo mese\" e/o \"messaggio del vero grido di mezzanotte\", che, basandosi sempre su Libro di Daniele 8,14 e sul calendario ebraico caraita, sostiene che Ges\u00f9 si sarebbe rivelato al mondo \"il decimo giorno del settimo mese\" dell'anno in corso, ossia tra i giorni 22 e 23 ottobre 1844.\nAll'alba del 23 ottobre 1844 quando il sole si leva senza che alcunch\u00e9 di visibile sia accaduto, \u00e8 chiaro a tutti che la previsione di Samuel S. Snow e W. Miller \u00e8 errata.\nQuest'ultima esperienza \u00e8 conosciuta con il nome di \"Grande Delusione\" (in inglese \"Great Disappointment\").\nLo studioso Richard Lehmann nel suo libro \"Les Adventistes de supti\u00e8me jour \"(Editions Br\u00e8pols, 1987, pagg. 12-13), sostiene che W. Miller, senza saperlo, svilupp\u00f2 a modo proprio le convinzioni gi\u00e0 espresse da altri, quali il gesuita Manuel Lacunza, il giurista messicano presso il tribunale dell'Inquisizione Gutierry de Rozas, il pastore anglicano e poi battista R. Scott, ed il missionario britannico J. Wolff.\nIl post-22 ottobre 1844.\nDopo la Grande delusione del 22 ottobre 1844, molti dei seguaci di W. Miller si allontanarono, mentre una buona parte di essi (verosimilmente la maggioranza), una volta superato lo shock, cercarono di trovare una soluzione e/o una giustificazione razionale all'errore.\nIl 29 aprile del 1845 nella citt\u00e0 di Albany si tiene uno dei pi\u00f9 importanti meeting nella storia dell'avventismo post-ottobre 1844, alla quale partecipano praticamente tutti i principali leader del movimento: Himes, Elon Galusha, Josiah Litch e Sylvester Bliss, nonch\u00e9 lo stesso W. Miller. La Conferenza generale di Albany (New York), che ha avuto inizio nel 1845, \u00e8 stata uno dei principali gruppi che hanno provocato la nascita della Chiesa Cristiana Avventista.\nFondamentalmente furono due le principali forme di risposta alla Grande Delusione che i \"Milleriti\" seppero elaborare.\nLa prima forma di risposta (adottata poi dalla \"Chiesa Cristiana Avventista\", nata dalla fusione dell\"Unione della Vita e dell'Avvento\" di George Storrs con l\"Associazione Cristiana Avventista\") afferma semplicemente che l'attesa era giusta e la data sbagliata.\nLa seconda forma (adottata poi dalla Chiesa Cristiana Avventista del Settimo Giorno) afferma che il giorno era corretto, ma errato era l'oggetto dell'attesa. Il maggiore sostenitore di questa risposta fu Hiram Edson (1806-1882).\nMentre il fondatore della Fede Bah\u00e1'\u00ed, Bah\u00e1'u'll\u00e1h, affermava di rappresentare lui stesso il Ritorno di Cristo come pure di rappresentare le aspettative di altre religioni portando anche prove della Fine del mondo e della Sua posizione al riguardo. L'affermazione della Fede Bah\u00e1'\u00ed coincide con la profezia di William Miller, che indica l'anno 1844. Per i bah\u00e1'\u00ed di provenienza cristiana, Bah\u00e1'u'll\u00e1h adempie le promesse del Cristo di \"ritornare nella Gloria del Padre\" e come \"un ladro nella notte.\" La data del 1844, anno di fondazione della Fede, si lega a numerose profezie cristiane. I bah\u00e1'\u00ed, per esempio fanno notare che l'Africa Centrale fu aperta alla Cristianit\u00e0 intorno al 1840 e che quell'evento fu ampiamente commentato come l'adempimento della promessa del Cristo di ritornare dopo che \"il Vangelo fosse stato predicato a tutte le nazioni.\" I bah\u00e1'\u00ed vedono negli insegnamenti di Bah\u00e1'u'll\u00e1h l'adempimento della promessa di Cristo di riunire tutte le genti cos\u00ec da divenire \"un solo gregge\" sotto \"un solo pastore.\"Il 27 giugno del 1844 - Joseph Smith, il fondatore del Mormonismo, viene ucciso a Carthage. Relativamente a particolari attese della fine dei tempi, \u00e8 stato argomentato che la battaglia di Armageddon \u00e8 gi\u00e0 avvenuta e che i martirii di massa previsti per la fine dei tempi siano gi\u00e0 avvenuti nel contesto storico della Fede Bah\u00e1'\u00ed.\nIl Dr. Joseph Wolff (1795-1862) \u00e8 stato un grandissimo missionario ebreo tedesco convertito a Ges\u00f9 Cristo. I suoi viaggi sponsorizzati dalla Societ\u00e0 Biblica per le Sacre Scritture di Londra furono per lo pi\u00f9 alla ricerca delle Dieci trib\u00f9 perdute d'Israele. Port\u00f2 il messaggio di Cristo in ben 14 lingue in tutto il mondo. Evangelizzando il secondo avvento di Cristo e distribuendo materiale biblico in molte lingue come Bibbie, Nuovi Testamenti e porzioni di essa. Avvicin\u00f2 a Cristo ebrei, cristiani e Musulmani. Questo al tempo che William Miller predic\u00f2 il ritorno di Cristo per il 22 ottobre 1844 secondo la profezia di Daniele 8:14. ."}
{"id": "1685854", "revid": "125814187", "url": "https://it.wikipedia.org/wiki?curid=1685854", "title": "Tempesta", "text": "Una tempesta \u00e8 un qualunque stato violento dell'atmosfera di un corpo celeste, che colpisce la sua superficie apportando condizioni meteorologiche severe. Pu\u00f2 essere caratterizzato da vento forte, tuoni e fulmini (un temporale), precipitazioni intense, anche di ghiaccio (tempesta di ghiaccio), o da vento che trasporta alcune sostanze attraverso l'atmosfera (come nelle tempeste di sabbia, di neve, di grandine, ecc.).\nDescrizione.\nTipologia.\nEsistono molte variet\u00e0 e nomi per le tempeste.\nFormazione.\nLe tempeste si formano quando si sviluppa un centro di bassa pressione, con un sistema di alta pressione che lo circonda. Questa combinazione di forze opposte pu\u00f2 dare origine a venti e causare la formazione di nubi di tempesta, come i cumulinembi. Piccole, localizzate aree di bassa pressione possono formarsi in seguito alla risalita di aria calda dal suolo caldo, producendo piccoli disturbi come diavoli di sabbia e vortici.\nClassificazione.\nLa definizione meteorologica di tempesta terrestre \u00e8 un vento di 10 o pi\u00f9 sulla scala di Beaufort, il che significa vento a una velocit\u00e0 di 24,5 m/s (89 km/h) o pi\u00f9; l'uso popolare del termine \u00e8 invece meno restrittivo. Le tempeste possono durare dalle 12 alle 200 ore, a seconda della stagione e del luogo geografico. Le tempeste nell'est e nel nordest degli Stati Uniti sono note per la maggiore frequenza di ripetizione e durata, specialmente durante i periodi freddi. Le grandi tempeste terrestri alterano le condizioni oceanografiche che successivamente possono influire sull'abbondanza e sulla distribuzione del cibo: forti correnti, forti maree, aumento dell'insabbiamento, modifiche alla temperatura dell'acqua, ecc.\nTempeste extraterrestri.\nLe tempeste non sono fenomeni che avvengono solo sulla Terra; anche altri pesanti corpi celesti con un'atmosfera sufficiente (giganti gassosi in particolare) sono affette da clima tempestoso. Un esempio \u00e8 la Grande Macchia Rossa di Giove. \nAnche se si tratta di un'enorme tempesta anticiclonica, questa tempesta \u00e8 grande come la Terra e sta avvenendo da 340 anni con venti che raggiungono la velocit\u00e0 di 400 km\\h, quando fu osservata dall'astronomo Galileo Galilei. Anche Nettuno ha la sua tempesta, conosciuta come Grande Macchia Scura.\nNel settembre del 1994, il telescopio spaziale Hubble ha usato la \"Wide Field and Planetary Camera 2\" per fotografare le tempeste su Saturno, generate da flussi di aria calda, simili ai cumulinembi terrestri. L'estensione da ovest verso est di una tempesta osservata era uguale al diametro della Terra; la tempesta \u00e8 stata osservata precedentemente nel settembre 1990 e nominata \"tempesta del drago\".\nTempeste in arte e cultura.\nSecondo la Bibbia, una tempesta gigante inviata da Dio avrebbe inondato la Terra. No\u00e8 e la sua famiglia, oltre che numerosi animali, sarebbero entrati nell'Arca di No\u00e8, e \"in quello stesso giorno, eruppero tutte le sorgenti del grande abisso e le cateratte del cielo si aprirono\". Le acque avrebbero ricoperto anche le pi\u00f9 alte montagne, superandole in altezza di quindici metri, e tutte le creature viventi sarebbero morte; solo No\u00e8 e coloro che erano con lui sull'Arca si sarebbero salvati.\nNella mitologia greca vi sono numerosi dei delle tempeste: Cimopolea, la dea delle tempeste marine; Egeone, il dio delle tempeste marine violente; e Aiolos, custode delle tempeste di vento e delle burrasche.\nLa commedia di William Shakespeare \"La tempesta\" (1611) fu basata su un incidente: Sir Thomas Gates, futuro governatore della Virginia, era in viaggio verso l'Inghilterra partendo da Jamestown; intanto, tra Cuba e le Bahamas infuriava un uragano gi\u00e0 da due giorni. Anche se uno dei piccoli vascelli della flotta era affondato all'altezza degli Stretti della Florida, i rimanenti sette vascelli raggiunsero la Virginia diversi giorni dopo la tempesta. La bandiera della flotta, chiamata \"Sea Adventure\", scomparve e fu presumibilmente persa. Accadde un piccolo colpo di fortuna alla nave affondata e al suo equipaggio quando approdarono alle Bermuda. Il vascello fu danneggiato per la presenza di un banco di coralli, ma tutti i marinai a bordi sopravvissero per quasi un anno sull'isola. I coloni britannici reclamarono l'isola e rapidamente si stabilirono alle Bermuda. Nel maggio del 1610 partirono per Jamestown, questa volta arrivando a destinazione.\nIl pittore romantico William Turner e Ivan Konstantinovi\u010d Ajvazovskij hanno creato alcune delle pi\u00f9 sublimi rappresentazioni di mari in tempesta fermamente impresse nell'immaginario collettivo. Le rappresentazioni di Turner delle potenti forze naturali hanno reinventato il tradizionale paesaggio marino durante la prima met\u00e0 del XIX secolo.Al momento di partire per i suoi viaggi in Olanda, l'artista ha preso nota delle familiari grandi onde del mare inglese trasformandole in onde affilate, improvvise, irregolari tipiche di una tempesta olandese. Un caratteristico esempio del drammatico paesaggio marino di Turner \u00e8 l'opera intitolata \"La nave negriera\" (\"The Slave Ship\") del 1840. Aivazovsky ha lasciato diverse migliaia di turbolente tele in cui ha gradatamente eliminato le figure umane e il contesto storico per focalizzarsi su elementi essenziali quali luce, mare e cielo. La sua grandiosa opera intitolata \"Nona onda\" del 1850 \u00e8 un'ode al coraggio umano di fronte agli elementi."}
{"id": "1685872", "revid": "123948438", "url": "https://it.wikipedia.org/wiki?curid=1685872", "title": "La ragione degli altri", "text": "La ragione degli altri \u00e8 una commedia in tre atti, composta da Luigi Pirandello alla fine del 1895, che originariamente aveva il titolo \"Il nido\", poi cambiato in \"Il nibbio\" e ancora in quello del romanzo del 1899 Se non cos\u00ec . Con quest'ultimo titolo la commedia fu rappresentata per la prima volta dalla Compagnia Stabile milanese di Marco Praga al Teatro Manzoni di Milano il 19 aprile 1915 con protagonista Irma Gramatica.\nLa commedia \u00e8 stata poi inserita nella raccolta \"Maschere nude\" con il titolo \"La ragione degli altri\" con il quale \u00e8 stata successivamente portata sulle scene.\nTrama.\nLivia ha scoperto la relazione che il marito, giornalista dalla vita concitata e sfrenata, ha con Elena e come da questo rapporto sia nata una figlia. Leonardo dovrebbe andare a vivere con l'amante ma si accorge di non amarla pi\u00f9 rimanendo, invece, molto attaccato alla bambina nata dalla relazione.\nIl padre di Livia, Guglielmo, \u00e8 stupefatto dall'atteggiamento della figlia che non reagisce di fronte all'infedelt\u00e0 evidente di Leonardo che una sera non torna pi\u00f9 a casa. Livia si rende conto, infatti, che Leonardo non pu\u00f2 abbandonare la loro bambina e in un certo modo lo giustifica mentre Guglielmo lo accusa di rendere infelice la figlia Livia.\nLivia e il marito a poco a poco si riconciliano e, anche perch\u00e9 dal loro matrimonio non sono nati figli, pensano di prendere con loro la bambina nata dalla relazione di Leonardo che non dovr\u00e0 pi\u00f9 dividersi tra due famiglie.\nIn fondo Livia e Leonardo sono simili: lui \u00e8 un egoista che per soddisfare la sua concezione della famiglia impone a Elena, che pure ha amato, di rinunciare alla figlia, l'unico affetto che le \u00e8 rimasto, e Livia che, pur sentendo di violare norme morali, si adatta alla situazione, mette da parte ogni considerazione, ottenendo quello che veramente vuole: che il marito, cio\u00e8, torni da lei.\nElena, naturalmente, reagisce al tentativo di portarle via la bambina ma alla fine viene convinta che questo sar\u00e0 fatto per il bene della figlia che potr\u00e0 crescere in una ricca famiglia, che in questo modo non ci saranno scandali e ognuno conserver\u00e0 la sua rispettabilit\u00e0 sociale.\nL'amore materno di Elena ha cos\u00ec una doppia valenza: da un lato, materialmente, per le ragioni del sangue, la rende un tutt'uno con la figlia, ma dall'altro, lo stesso sentimento materno la spinge a sacrificare contro natura s\u00e9 stessa, la sua maternit\u00e0 per il bene della figlia, rassegnandosi cos\u00ec a subire \u00abla ragione degli altri\u00bb."}
{"id": "1685877", "revid": "287204", "url": "https://it.wikipedia.org/wiki?curid=1685877", "title": "Competizioni motociclistiche della Scuderia Ferrari", "text": "Nel 1932, 1933 e 1934 la Scuderia Ferrari \u00e8 stata impegnata anche in competizioni motociclistiche con moto di marca Rudge e Norton conquistando 3 titoli nazionali e 44 vittorie. In tali anni la scuderia di Modena (negli anni '30 la Scuderia Ferrari aveva base a Modena e non a Maranello dove invece ha attualmente sede) era allestita dalla S.A. Scuderia Ferrari.\nDi seguito sono riportate tutte le competizioni motociclistiche a cui ha preso parte la Scuderia Ferrari, i piloti con cui ha corso e i risultati ottenuti:"}
{"id": "1685879", "revid": "56818", "url": "https://it.wikipedia.org/wiki?curid=1685879", "title": "Ho vinto alla lotteria di capodanno", "text": ""}
{"id": "1685885", "revid": "1543377", "url": "https://it.wikipedia.org/wiki?curid=1685885", "title": "Hre\u00f0el", "text": "Hre\u00f0el, o Hrethel, proto-norreno *\"Hr\u014d\u00feilaz\" o *\"Hr\u014d\u00feila\", era un re dei Geati nominato nel \"Beowulf\". Era il nipote materno di Swerting ed ebbe tre figli: Herebeald, H\u00e6\u00fecyn e Hygelac; ebbe anche una figlia che spos\u00f2 Ecg\u00feeow ed ebbe da lui un figlio, Beowulf.\nHre\u00f0el mor\u00ec di crepacuore quando il suo figlio maggiore Herebeald fu ucciso da suo fratello H\u00e6\u00fecyn in un incidente di caccia, una morte che non poteva essere vendicata. H\u00e6\u00fecyn gli succedette al trono."}
{"id": "1685886", "revid": "183694", "url": "https://it.wikipedia.org/wiki?curid=1685886", "title": "Ermanno Marchionna", "text": "Biografia.\nCompiuti gli studi superiori a Bergamo, conseguendo nello stesso anno (1940) l'abilitazione magistrale e la maturit\u00e0 scientifica, nel 1944 si laurea in Matematica presso l'Universit\u00e0 degli Studi di Milano discutendo una tesi in Geometria sotto la guida di Oscar Chisini di cui fu allievo.\nAssistente dal 1945 al 1956 in Geometria presso il Politecnico di Milano. Libero docente in Geometria algebrica dal 1954, viene nominato nel 1956 professore straordinario all'Universit\u00e0 degli Studi di Ferrara; successivamente si trasferisce all'Universit\u00e0 degli Studi di Torino e qui nel 1963 diviene ordinario di Istituzioni di geometria superiore. Dal 1969 al 1988 insegna Geometria al Politecnico di Milano e successivamente si trasferisce alla cattedra di Geometria superiore della Facolt\u00e0 di Scienze dell'Universit\u00e0 degli Studi di Milano.\nFu socio dell'Accademia dei Lincei, e dell'Istituto Lombardo, Accademia di Scienze e Lettere."}
{"id": "1685888", "revid": "114325", "url": "https://it.wikipedia.org/wiki?curid=1685888", "title": "Hrethel", "text": ""}
{"id": "1685891", "revid": "28592", "url": "https://it.wikipedia.org/wiki?curid=1685891", "title": "Carskoe zelo", "text": ""}
{"id": "1685893", "revid": "28592", "url": "https://it.wikipedia.org/wiki?curid=1685893", "title": "Zarskoe Selo", "text": ""}
{"id": "1685895", "revid": "28592", "url": "https://it.wikipedia.org/wiki?curid=1685895", "title": "Mar Giapponese", "text": ""}
{"id": "1685896", "revid": "729019", "url": "https://it.wikipedia.org/wiki?curid=1685896", "title": "Herebeald", "text": "Herebeald era il figlio del re dei Geati Hre\u00f0el nominato nel \"Beowulf\"; aveva due fratelli (H\u00e6\u00fecyn e Hygelac) e una sorella che ebbe come figlio Beowulf. Fu ucciso con una freccia da suo fratello H\u00e6\u00fecyn in un incidente di caccia che caus\u00f2 la morte di crepacuore di loro padre Hre\u00f0el; poi H\u00e6\u00fecyn divenne re dei Geati.\nLa storia \u00e8 probabilmente tratta dal mito della morte di Baldr nella mitologia norrena. Herebeald in questo caso corrisponderebbe a Baldr, H\u00e6\u00fecyn a H\u00f6\u00f0r e Hre\u00f0el a Odino."}
{"id": "1685904", "revid": "838137", "url": "https://it.wikipedia.org/wiki?curid=1685904", "title": "H\u00e6\u00fecyn", "text": "H\u00e6\u00fecyn (morto circa nel 514-515) era il figlio del re dei Geati Hre\u00f0el nel \"Beowulf\"; aveva due fratelli (Herebeald e Hygelac) e una sorella che ebbe come figlio Beowulf. H\u00e6\u00fecyn uccise suo fratello maggiore Herebeald con una freccia in un incidente di caccia, che caus\u00f2 la morte di crepacuore del loro padre Hre\u00f0el. H\u00e6\u00fecyn gli succedette al trono di G\u00f6taland.\nDurante le guerre tra Sueoni e Geati, H\u00e6\u00fecyn rap\u00ec la regina svedese e fu ucciso in combattimento dal re svedese Ongen\u00feeow che la salv\u00f2. I guerrieri geati si rifugiarono a Hrefnesholt, dove furono salvati da Hygelac che giunse il giorno dopo con i rinforzi; il suo campione Eofor uccise il re svedese. Ad H\u00e6\u00fecyn succedette Hygelac."}
{"id": "1685910", "revid": "898788", "url": "https://it.wikipedia.org/wiki?curid=1685910", "title": "Hrefnesholt", "text": "Hrefnesholt \u00e8 un luogo nell'opera \"Beowulf\" in cui il re dei Geati H\u00e6\u00fecyn aveva portato la regina dei Sueoni da lui rapita. Il re svedese Ongen\u00feeow arriv\u00f2 a salvarla e uccise H\u00e6\u00fecyn. L'esercito geato ebbe tuttavia rinforzi da Hygelac, mentre i Sueoni dovettero rifugiarsi in una fortezza, ma furono sbaragliati dai Geati. Ongen\u00feeow fu ucciso e Hygelac divenne il nuovo re dei Geati.\nUn luogo chiamato \"Ramshult\" (la forma moderna del nome) esiste davvero ed ha una fortezza. Si trova sull'isola di Orust, che fu in territorio geato a quel tempo secondo il \"Nordisk familjebok\"."}
{"id": "1685924", "revid": "94902", "url": "https://it.wikipedia.org/wiki?curid=1685924", "title": "Giovanni Maria Tolosani (di Leonardo)", "text": "Biografia.\nFiglio di Leonardo Tolosani, notaio, fu sacerdote domenicano, filosofo, astronomo e matematico, oltre che Senatore di Roma.\nContemporaneo e omonimo (forse parente) del pittore concittadino Giovanni Maria Tolosani, fu amico di Bartolomeo Spina, teologo ufficiale di Papa Paolo III.\nContro la teoria copernicana.\nNel 1546 pubblic\u00f2 l'opera \"De coelo supremo immobili et terra infima stabili, ceterisque coelis et elementis intermediis mobilibus\". Fu questa la prima reazione della Chiesa cattolica contro il \"De revolutionibus\" di Niccol\u00f2 Copernico del 1543.\nIl nuovo calendario.\nSostenne la riforma del calendario cercando, come altri religiosi e matematici tra cui Antonio Dolciati, frate eremitano del Convento di San Gallo, il matematico Basilio Lapi ed Antonio Albizzi, di cambiare le abitudini di Firenze che celebrava il capodanno il 25 marzo (concezione di Ges\u00f9, nove mesi prima della nascita fissata al 25 dicembre). Il calendario Gregoriano, che si basava tra l'altro anche sui calcoli di Copernico, sar\u00e0 poi introdotto ufficialmente da papa Gregorio XIII nel 1582.\nAltre opere.\nTra le sue opere: \"Expositio in loca difficiliora Sacrae Sripturae\"; \"De computatione Pascalis\"; \"Delucidarium rerum antiquarum Sacrarum\"; \"Disputatio de Sancta Maria Maddalena\"; \"De maxima solis declinatione\"; \"De origine Oppidi Collensis\".\nScrisse anche \"Vita di S. Antonino Arcivescovo di Firenze\", arcivescovo di Firenze dal 1446 al 1459. L'opera fu pubblicata a Firenze nel 1557."}
{"id": "1685926", "revid": "1782831", "url": "https://it.wikipedia.org/wiki?curid=1685926", "title": "Winston Smith", "text": "Winston Smith \u00e8 il protagonista del romanzo di fantascienza distopica \"1984\", scritto da George Orwell. Nel libro, Winston \u00e8 un impiegato del Ministero della Verit\u00e0, un'organizzazione preposta alla riscrittura dell'intera storia (compresa quella appena passata), per meglio adattarsi alle \"verit\u00e0\" divulgate dal Grande Fratello.\nIl compito di Winston \u00e8 dunque quello di riscrivere i documenti storici, censurando qualunque informazione gli venga passata dai superiori (libri e giornali) che non rispecchi la linea imposta dal regime, che varia su base giornaliera.\nIl personaggio di Winston Smith nacque nel 1945 e deve il suo nome a quello del primo ministro britannico Winston Churchill, a cui Orwell affianc\u00f2 un cognome molto diffuso tra quelli anglosassoni e che in definitiva risultava anche assai anonimo.\nDescrizione e ruolo nel romanzo.\nAll'inizio del romanzo, Winston Smith viene descritto come un uomo di 39 anni, di bassa statura, capelli biondi, carnagione bianca e ruvida e con l'ulcera varicosa alla caviglia destra. Solitario, separato dalla moglie e senza figli, ha solo dei vaghi ricordi della sua famiglia d'origine, padre, madre e una sorella minore, spariti durante delle non meglio precisate purghe durante la sua infanzia. La sua vita interiore non \u00e8 altro che un lungo monologo di ricordi frammentari e sentimenti soffocati che non possono trovare espressione all'esterno. Non ha veri amici e i suoi rapporti con i colleghi di lavoro si limitano a discussioni di carattere tecnico sulla neolingua o sui dati diffusi del Ministero dell'Abbondanza. Non interagisce in alcun modo con la societ\u00e0 in cui vive.\nTuttavia, la sua vita sempre uguale, piatta e triste trova conforto in un intenso desiderio di libert\u00e0. Winston inizia a scrivere un diario segreto e comincia una relazione romantica (vietata dal Partito) con una ragazza del Ministero della Verit\u00e0, Julia. Entrambi sognano un mondo libero dal controllo del Grande Fratello e vengono spinti ad unirsi ad un'organizzazione segreta sovversiva denominata la \"confraternita\", il cui scopo primario consisterebbe nell'insidiare la dittatura del Grande Fratello.\nWinston non si rende conto per\u00f2 che questa fantomatica fratellanza in realt\u00e0 non \u00e8 altro che una montatura imbastita dal Partito, e che l'uomo a cui ha affidato i suoi sogni di libert\u00e0, O'Brien, si dimostrer\u00e0 un agente del Ministero dell'Amore (l'organo preposto per mantenere l'ordine e per far rispettare le leggi imposte dal regime).\nWinston e Julia si sono illusi di poter conservare un minimo di dignit\u00e0 umana, ma il Grande Fratello non pu\u00f2 permettere che il suo potere non abbia la meglio anche su queste due pedine insignificanti della scacchiera. I due \"traditori\" verranno imprigionati nel Ministero e torturati, sia fisicamente che psicologicamente. Alla fine del romanzo, dopo la tortura alla quale \u00e8 stato sottoposto nella fantomatica stanza 101, Winston sar\u00e0 rilasciato fino a quando prover\u00e0 entusiasmo e gioia per la vittoria dell'Oceania sull'Eurasia, momento in cui comprender\u00e0 di amare con tutto s\u00e9 stesso il Grande Fratello.\nInterpretazioni.\nIl personaggio di Smith apparve in vari adattamenti del romanzo per il cinema e la televisione. Il primo attore ad interpretarne il ruolo fu David Niven in un adattamento radiofonico del 27 agosto 1949, condotto dalla NBC. Nel \"Nineteen Eighty-Four\" (1954) della BBC fu interpretato invece da Peter Cushing, e undici anni dopo, in un altro adattamento della BBC, da David Buck. Nel film del 1956 \"Nel duemila non sorge il sole\" il ruolo venne interpretato da Edmond O'Brien e, nell'adattamento pi\u00f9 fedele, \"Orwell 1984\" (1984), fu invece John Hurt ad impersonare Winston. Nella sceneggiata radiofonica della BBC Home Service del 1965, fu Patrick Troughton a prestare la sua voce per la parte."}
{"id": "1685928", "revid": "124123", "url": "https://it.wikipedia.org/wiki?curid=1685928", "title": "Floriano di Oderzo", "text": "Si conosce ben poco di questo santo: si dimise dalla cattedra di Oderzo verso il 610 per farsi missionario tra i pagani e speranzoso di divenire martire. Gli succedette il suo allievo Tiziano.\nSembra che, proprio per le scarne notizie circa la sua esistenza, la devozione popolare lo abbia spesso confuso con san Floriano di Lorch, di cui erano pi\u00f9 note le gesta."}
{"id": "1685929", "revid": "1234826", "url": "https://it.wikipedia.org/wiki?curid=1685929", "title": "Maledizione Imperius", "text": ""}
{"id": "1685930", "revid": "712828", "url": "https://it.wikipedia.org/wiki?curid=1685930", "title": "Voto Infrangibile", "text": ""}
{"id": "1685934", "revid": "287204", "url": "https://it.wikipedia.org/wiki?curid=1685934", "title": "Monti Uluguru", "text": "I monti Uluguru (in inglese Uluguru Mountains) sono una catena montuosa della Tanzania, appartenenti al pi\u00f9 vasto sistema dell'Arco orientale.\nGeografia.\nGli Uluguru si trovano nella regione di Morogoro, a cavallo dei tre distretti di Morogoro Rurale, Morogoro Urbano e Mvomero. La catena \u00e8 orientata grosso modo da nord a sud, e raggiunge l'altezza massima di 2.630\u00a0m. Attorno al sistema montuoso principale sorgono un certo numero di massicci isolati, fra cui Kitulangh'alo, Dindili, Mkumgwe, Mindu, e Nguru ya Ndege. Dai monti Uluguru nascono la gran parte dei corsi d'acqua su cui sono basati gli approvvigionamenti idrici di Dar es Salaam, la pi\u00f9 grande e popolata citt\u00e0 della Tanzania.\nAmbiente.\nGli Uluguru e gli altri sistemi montuosi dell'Arco Orientale ospitano alcune delle foreste pi\u00f9 antiche dell'Africa, e sono caratterizzati da numerose specie vegetali e animali endemiche e da una notevole biodiversit\u00e0. Per questo motivo, gran parte del territorio appartiene oggi a un sistema di aree naturali protette che comprende sette riserve forestali nel distretto di Morogoro Rurale (Uluguru Nord, Uluguru Sud, Kasanga, Mkangala, Mlaliwila, Ngambaula e Tongeni), cinque nel distretto di Mvomero (Bunduki IV, Bunduki V, Bunduki VI, Bunduki I-III e Shikurufumi) e altre cinque in corrispondenza dei massicci secondari (Mkungwe, Nguru ya Ndege, Dindili, Kitulang'halo, Mindu).\nNell'area si alternano diversi tipi di habitat forestali e anche zone di prateria (nell'altopiano di Lukwangule). Sono state identificate almeno 14 specie animali endemiche degli Uluguru e sono presenti nell'area anche altre 16 specie endemiche dell'Arco Orientale. La vegetazione comprende almeno 26 specie di alberi endemici dell'Arco. Alcune zone non sono ancora state studiate approfonditamente, e almeno 3 specie animali endemiche sono state individuate ma non ancora descritte in modo sistematico.\nStoria.\nGi\u00e0 ai tempi dell'Africa Orientale Tedesca furono avviati alcuni progetti di conservazione ambientale degli Uluguru; vennero stabilite alcune aree protette di foresta, soprattutto allo scopo di proteggere i rifornimenti idrici delle citt\u00e0 vicine e combattere l'erosione. Questi progetti trovarono il favore della popolazione Luguru, che tradizionalmente proteggeva le foreste montane per motivi di ordine religioso.\nNegli anni cinquanta l'amministrazione britannica, subentrata a quella tedesca durante la prima guerra mondiale, cerc\u00f2 di imporre ai Luguru l'uso di tecniche agricole moderne; la successiva rivolta fu uno degli eventi che contribuirono alla crisi politica che avrebbe condotto all'indipendenza della Tanzania nel 1964.\nA cavallo fra gli anni sessanta e gli anni novanta sui monti Uluguru furono allestite alcune delle basi militari in cui l'esercito tanzaniano addestrava i membri del Umkhonto we Sizwe, il braccio armato dell'African National Congress sudafricano. Queste basi furono smantellate con la caduta del regime sudafricano dell'apartheid e l'ascesa al potere dell'ANC in Sudafrica. Questo cambiamento lasci\u00f2 spazio a una serie di progetti di conservazione ambientale, alcuni dei quali intrapresi con il sostegno economico e scientifico dell'Unione europea.\nPopolazione.\nLa popolazione che abita nella regione montuosa (circa 10.000 persone) \u00e8 principalmente di etnia Luguru, e ha mantenuto uno stile di vita in gran parte tradizionale. Sono stati proposti progetti di conservazione anche del patrimonio culturale del popolo Luguru."}
{"id": "1685938", "revid": "1272592", "url": "https://it.wikipedia.org/wiki?curid=1685938", "title": "Giovanni Maria Tolosani", "text": "Biografia.\nGiovanni Maria Tolosani era figlio di Ser Giovanni Tolosani, notaio, era contemporaneo e omonimo e forse parente del concittadino Giovanni Maria Tolosani, religioso e teologo domenicano.\nNel 1519 ha dipinto la \"Sibilla Tiburtina con bambini\", un affresco che si trova nel coro del Duomo di Pisa.\nNella chiesa del convento del Carmine a Roccastrada, nella sagrestia dietro l'altare maggiore, si pu\u00f2 vedere un affresco raffigurante la \"Piet\u00e0 coi dolenti\", datato 1535 e che ha perduto interamente la parte destra.\nSempre a Roccastrada, altre due opere, una \"Madonna col Bambino\" ed un\"Annunciazione\" si trovano presso la chiesa di San Niccol\u00f2.\nHa dipinto poi, nel 1536, una tavola raffigurante la \"Piet\u00e0\" che si trovava presso la chiesa di San Bartolomeo a Campiglia dei Foci, presso Colle Val d'Elsa. Il dipinto fu oggetto di furto il 3 maggio 1986 e si trova ora presso il Museo civico e d'arte sacra di Colle Val d'Elsa.\nNello stesso museo \u00e8 conservata una tempera su tavola della \"Presentazione al tempio\".\nNel 1537 dipinse una \"Madonna col Bambino tra i santi Giovanni evangelista e Stefano\" di cui si possono osservare solo pochi resti in quanto per la maggior parte l'affresco risulta ricoperto da intonaco presso la cappellina Taviani a Gracciano d'Elsa.\nAltri affreschi si trovano presso il santuario delle Grazie e nel convento di San Francesco a Colle Val d'Elsa.\nAl Tolosani si attribuisce anche il tabernacolo che era presente in una facciata davanti al palazzo Comunale che raffigura la \"Madonna col Bambino ed i magi\". L'affresco, in precedenza attribuito a Raffaellino del Garbo (1466-1524), si trova ora presso il Museo civico e d'arte sacra.\nOggetto di un recente restauro gli affreschi della Fonte Nuova, a Siena, in Pian d'Ovile."}
{"id": "1685942", "revid": "63756", "url": "https://it.wikipedia.org/wiki?curid=1685942", "title": "Washington Monument", "text": ""}
{"id": "1685943", "revid": "14691", "url": "https://it.wikipedia.org/wiki?curid=1685943", "title": "Uluguru", "text": ""}
{"id": "1685952", "revid": "121033238", "url": "https://it.wikipedia.org/wiki?curid=1685952", "title": "Ribellione di Red River", "text": " \nLa Ribellione di Red River \u00e8 il nome dato agli eventi che circondano le azioni del governo provvisorio istituito dal leader M\u00e9tis Louis Riel nel 1869 nella Colonia di Red River, in quella che \u00e8 oggi la provincia canadese del Manitoba. \nLa ribellione \u00e8 stata la prima crisi affrontata dalla Confederazione Canadese. Il governo canadese acquis\u00ec la Terra di Rupert dalla Compagnia della Baia di Hudson nel 1869 e nomin\u00f2 un governatore di lingua inglese, William McDougall, che fu osteggiato dagli abitanti di lingua francese della colonia. McDougall invi\u00f2 ispettori prima che la terra fosse ufficialmente trasferito al Canada e organizzare secondo un sistema di concessioni utilizzato in Ontario. I M\u00e9tis, guidati da Riel, imped\u00ec a McDougall di entrare nel loro territorio. Quando McDougall, dichiar\u00f2 che la Compagnia della Baia di Hudson non aveva pi\u00f9 il controllo del territorio e che il Canada ne aveva chiesto il trasferimento della sovranit\u00e0, i M\u00e9tis crearono un proprio governo provvisorio, e Riel negozi\u00f2 direttamente con il governo canadese per stabilire una nuova provincia: il Manitoba. \nNel frattempo, gli uomini di Riel avevano arrestato i membri di una fazione pro-canadese, che avevano resistito al governo provvisorio, tra cui Scott Thomas. Scott fu messo sotto processo e giustiziato per reati di solito consideri non capitali. Il Canada e il governo provvisorio immediatamente negoziarono un accordo. Nel 1870, pass\u00f2 il Manitoba Act e la Colonia di Red River entr\u00f2 nella Confederazione del Canada come provincia del Manitoba. Nella legge furono inserite alcuni punti voluti da Riel, come scuole francesi per i bambini M\u00e9tis e la protezione del cattolicesimo. \nDopo l'accordo fu raggiunto, il Canada invi\u00f2 una spedizione militare, (conosciuta come la Wolseley Expedition o Red River Expedition), composta da milizie canadesi e soldati regolari britannici guidati dal colonnello Garnet Wolseley nel Manitoba con il compito di far rispettare l'autorit\u00e0 federale. Venendo questa spedizione dall'Ovest, in cui l'indignazione (soprattutto in Ontario) era cresciuta dopo l'esecuzione di Scott, in molti chiesero che Wolseley arrestasse Riel, e reprimesse quella che consideravano una ribellione. Sebbene Riel fosse oramai fuggito, l'arrivo della spedizione segn\u00f2 la fine della Ribellione di Red River."}
{"id": "1685954", "revid": "122902495", "url": "https://it.wikipedia.org/wiki?curid=1685954", "title": "Aula (chiesa)", "text": "Laula (o piedicroce) di una chiesa \u00e8 la zona interna compresa tra la facciata e il presbiterio, sostanzialmente l'area in cui si raduna l'assemblea dei fedeli, che assiste al rito religioso. Il termine \"Piedicroce\" si riferisce alla base della croce latina, intesa come pianta architettonica, sulla cui forma gran parte delle chiese sono impostate.\nConfini.\nIl confine fra aula e presbiterio \u00e8 di solito ben delineato, per lo meno a terra, mediante elementi che, nel tempo, si sono notevolmente differenziati: possono essere presenti uno o pi\u00f9 gradini, che pongono quindi l'aula a un livello pi\u00f9 basso rispetto al presbiterio, a volte anche una vera e propria scalinata se quest'ultimo \u00e8 molto elevato, spesso a causa di una cripta sottostante. Molto frequente, soprattutto nelle chiese cattoliche di epoca barocca, \u00e8 la soluzione della balaustra, che viene appunto posta sul confine fra i due ambienti, comunque spesso combinata con i grandini o la scalinata. Nelle chiese ortodosse, ma anche il quelle occidentali medioevali con influenze bizantine e in quelle francesi gotiche, ricorrente \u00e8 l'iconostasi, una vera e propria parete divisoria fra i due luoghi, spesso decorata da icone o da motivi marmorei. \u00c8 il caso, ad esempio, della Basilica di San Nicola a Bari.\nQualsiasi sia la soluzione adottata, comunque, l'aula presenta sempre una diversificazione dal presbiterio di tipo \"diminutivo\": quest'ultimo, infatti, risulta sempre essere enfatizzato in importanza, mentre l'aula tende ad assumere una posizione gerarchica pi\u00f9 umile, o per lo meno distaccata, separata. Questo metodo veniva spesso utilizzato in passato per evidenziare la maggiore importanza dei membri del clero, risiedenti nel presbiterio, rispetto all'assemblea popolare dei fedeli, diversificazione che ha visto, nel tempo, sempre minore applicazione con l'avanzare dei principi di unit\u00e0, fraternit\u00e0 e uguaglianza, anche in ambito religioso.\nLateralmente, il confine \u00e8 delineato dai muri perimetrali dell'edificio, ma solo nel caso in cui questi non presentino cappelle rientranti: se sono presenti, allora la rientranza costituisce ambiente a s\u00e9 stante con denominazione propria, spesso a sua volta separato dall'aula tramite nuove balaustre o gradini. Per il confine di quest'ultima, quindi, si assume la linea ideale che corre davanti alle cappelle, come se queste non esistessero, linea che comunque corrisponderebbe a quella dei muri perimetrali in assenza delle cappelle.\nPosteriormente, invece, l'aula segue il confine della controfacciata, ovvero il lato interno del muro di facciata della chiesa. Anche qui vale il discorso appena svolto nell'eventualit\u00e0 di esistenza di cappelle laterali. Se il muro non dovesse direttamente essere quello di controfacciata, ad esempio nel caso in cui ci sia un nartece, cio\u00e8 un atrio di accesso alla chiesa, pi\u00f9 o meno piccolo, comunque l'aula termina con esso e non comprende pertanto il nartece..\nConformazione.\nNon \u00e8 detto che l'aula debba essere costituita da un unico ambiente: la chiesa, infatti, pu\u00f2 essere a pi\u00f9 navate, solitamente definite da colonnati o da pilastri in successione. Anche in questo caso, comunque, l'aula comprende l'intero ambiente, ovvero l'aula \u00e8 sempre unica: pi\u00f9 navate non costituiscono pi\u00f9 aule, ma le varie navate rientrano nel contesto di una sola aula.\nIn caso di edifici a pianta centrale, la questione assume complessit\u00e0: se la centralit\u00e0 della pianta \u00e8 coerente in tutti i suoi elementi, cio\u00e8 non esiste un asse prevalente e l'altare si trova al centro, allora non ha senso parlare di aula, poich\u00e9 questa in verit\u00e0 non esiste essendo sovrapposta al presbiterio, il luogo in cui viene praticato il rito religioso. Solitamente, per\u00f2, un asse principale, anche nelle chiese a pianta centrale, \u00e8 sempre presente, proprio per evitare questa confusione negli spazi, ed \u00e8 spesso identificato dalla direttrice che collega l'ingresso all'edificio con l'altare, come avverrebbe in qualsiasi chiesa a pianta longitudinale. In questo caso, allora, \u00e8 sufficiente identificare un qualsiasi elemento che contraddistingua un presbiterio (balaustra, gradini, cancellata) per identificare immediatamente anche lo spazio dell'aula.\nIn presenza di transetto, invece, questo rientra molto raramente nell'aula, in quanto sviluppo trasversale del presbiterio e quindi spazio di sua pertinenza."}
{"id": "1685961", "revid": "1573940", "url": "https://it.wikipedia.org/wiki?curid=1685961", "title": "Libro dei Jin", "text": "Il Libro dei Jin (cinese tradizionale: \u6649\u66f8; cinese semplificato: \u664b\u4e66; pinyin: J\u00ecn Sh\u016b), compilato nel 648 d.C., \u00e8 una dei testi della storiografia ufficiale cinese.\nL'opera, in 130 volumi, si compone di una serie di documenti scritti da numerosi funzionari della dinastia Tang sotto la direzione del primo ministro F\u00e1ng Xu\u00e1nl\u00edng (\u623f\u7384\u9f61), e copre la storia della precedente dinastia J\u00ecn, dal 265 al 420 d.C. Alcuni saggi contenuti nei volumi biografici 1, 3, 54 e 80 furono scritti dallo stesso imperatore Taizong. &lt;br&gt;\nOltre alla storia della dinastia Jin, l'opera contiene riferimenti anche alla storia dei Sedici regni contemporanei della dinastia Jin orientale."}
{"id": "1685963", "revid": "92723", "url": "https://it.wikipedia.org/wiki?curid=1685963", "title": "L'ottava vibrazione", "text": "L'ottava vibrazione \u00e8 un romanzo scritto da Carlo Lucarelli, pubblicato nel 2008.\nLe vicende narrate si svolgono prevalentemente a Massaua in Eritrea nel gennaio del 1896, nei giorni che precedono la battaglia di Adua, dove le truppe italiane, che tentano di occupare l'Abissinia (odierna Etiopia) saranno sconfitte dall'esercito abissino del negus Menelik. \nI protagonisti del romanzo sono diversi ma principalmente tre, un commesso coloniale di prima classe, Vittorio Cappa, dongiovanni e esperto in \"magie\", cio\u00e8 in sottrazioni di merci provenienti dall'Italia, Cristina una giovane moglie appena arrivata con l'incarico della famiglia di dissuadere il marito dal dissipare il patrimonio in investimenti senza ritorni e che coinvolger\u00e0 Vittorio, seducendolo, nel progetto di uccidere il marito e infine Serra, un brigadiere dei carabinieri che si \u00e8 arruolato volontario, nascondendo la sua vera \"identit\u00e0\" e all'insaputa dei suoi superiori, per poter seguire e indagare (in modo non ufficiale) uno \"strano e equivoco\" maggiore, Flaminio, che ritiene ostinatamente essere responsabile di una serie di ripugnanti omicidi di bambini. Le vicende, in un clima torrido e insopportabile, si intrecciano e si dipanano toccando svariati temi. La servit\u00f9, lo sfruttamento, anche sessuale, dei neri, gli intrallazzi commerciali, la stupidit\u00e0 di quella parte delle gerarchie militari che hanno fatto carriere solo grazie a salotti influenti, le differenze culturali, linguistiche, sociali di un esercito di contadini provenienti dalle molte regioni di una nazione da pochi decenni unita, e infine, non poteva mancare, anche omosessualit\u00e0 e religione. \nIl romanzo si conclude con la sconfitta non solo di Adua, ma anche di molti protagonisti. Ciascuno ne esce segnato, Serra muore senza venire a capo del suo dilemma, Cristina uccide da sola il marito facendolo passare per un incidente e abbandona, disprezzandolo, Vittorio che nel frattempo si era innamorato, solo il maggiore Flaminio si \"salva\", anzi probabilmente sar\u00e0 pure considerato un eroe. "}
{"id": "1685968", "revid": "83549", "url": "https://it.wikipedia.org/wiki?curid=1685968", "title": "Impetigo", "text": ""}
{"id": "1685976", "revid": "1543377", "url": "https://it.wikipedia.org/wiki?curid=1685976", "title": "Ipotesi sulla formazione dell'immagine della Sindone", "text": "Sono state avanzate diverse ipotesi per spiegare la formazione dell'immagine impressa sulla Sindone di Torino.\nEsse si possono dividere in due gruppi:\nIl primo gruppo non sarebbe in grado di determinare se sia stato Ges\u00f9 o un'altra persona ad essere la causa dell'immagine. \nMeccanismi naturali.\nReazioni chimiche.\nPer primo Paul Vignon, all'inizio del XX secolo, avanz\u00f2 una teoria che egli defin\u00ec \"vaporografica\", secondo la quale l'immagine sindonica sarebbe il risultato di reazioni chimiche tra il tessuto, gli aromi (mirra e aloe) di cui, secondo le usanze ebraiche e il testo dei Vangeli, la Sindone doveva essere impregnata, e i vapori di ammoniaca prodotti dalla decomposizione del cadavere avvolto nel lenzuolo. In quest'ipotesi, dunque, la genesi della Sindone viene considerata una sorta di impronta, dove i punti pi\u00f9 scuri corrispondono ad un contatto pi\u00f9 ravvicinato del tessuto con il cadavere.\nNel 2002 il chimico statunitense Raymond Rogers e Anna Arnoldi hanno ripreso questa ipotesi e hanno riferito di aver ottenuto un ingiallimento superficiale delle fibre di lino, proprio come nella Sindone. La causa dell'ingiallimento sarebbe la reazione chimica (reazione di Maillard) tra i vapori d'ammoniaca e alcune impurit\u00e0 (zuccheri polisaccaridi) presenti sulla superficie del lino antico a motivo della particolare tecnica di lavorazione usata (descritta da Plinio il Vecchio), tramite lavaggio del lino con sapone ricavato da \"saponaria\". Questa teoria \u00e8 sostenuta anche da Barrie Schwortz e Teresinha Roberts che hanno effettuato un esperimento con la carcassa di un maiale: la formazione della colorazione \u00e8 simile, ma appare difficile che si realizzi un'immagine cos\u00ec precisa da un fenomeno naturale.\nRimangono alcune questioni irrisolte, tra le quali come abbia potuto formarsi un'immagine cos\u00ec netta e dettagliata come quella sindonica, dal momento che il vapore diffonde in tutte le direzioni, oltre al fatto che un simile vapore avrebbe prodotto un'immagine in tutto il telo aderente al corpo, generando un'immagine deformata e non una proiezione verticale come quella della Sindone.\nIrradiazione.\nLa caratteristica \"irradiazione\" dell'immagine della Sindone \u00e8 stata scoperta nelle prime immagini ad alta definizione della Sindone del 1978, che ne indagarono la proiezione nello spazio tridimensionale, in particolare nell'analisi del prof. Giovanni Tamburelli che si avvalse della collaborazione del gruppo di ricerca di Giovanni Garibotto del centro CSELT.\nAlcuni ricercatori (Paolo Di Lazzaro, Daniele Murra, Enrico Nichelatti, Antonino Santoni, Giuseppe Baldacchini e Giulio Fanti) hanno condotto, tra il 2005 e il 2010, presso il Centro ENEA di Frascati, studi sui tessuti di lino mediante irraggiamento con laser a eccimeri, pubblicando i dati delle diverse fasi e affermando che \"un brevissimo e intenso lampo di radiazione VUV (Vacuum Ultraviolet) direzionale pu\u00f2 \ncolorare un tessuto di lino in modo da riprodurre molte delle peculiari caratteristiche della immagine corporea della \nSindone di Torino\". I risultati ottenuti sono stati riassunti in un rapporto reso pubblico nel 2011.\nNell\"'abstract\" del rapporto si legge: \"Mediante impulsi laser eccimero abbiamo ottenuto una colorazione del lino estremamente superficiale e similsindonica...Abbiamo inoltre ottenuto una colorazione latente, invisibile dopo gli irraggiamenti, che appare solo a seguito di invecchiamento artificiale e/o naturale del lino. Il risultato forse pi\u00f9 importante \u00e8 aver individuato alcuni processi fotochimici in grado di spiegare sia la colorazione superficiale, sia il fenomeno della colorazione latente. \u00c8 possibile che questi processi fotochimici abbiano contribuito alla formazione della immagine sulla Sindone.\"\nPer Christopher Ramsey il fatto che si possa produrre un risultato usando un laser ultravioletto non significa che questo sia l'unico modo per ottenere tale risultato. Ci sono molte possibilit\u00e0 e l'immagine potrebbe essere il risultato di una combinazione di fenomeni. Per Luigi Garlaschelli si tratta di un risultato limitato e non eclatante e i risultati dei ricercatori dell'ENEA non bastano a escludere l'ipotesi di un falso medioevale; d'altra parte queste tecnologie non erano a disposizione nell'antichit\u00e0 o nel medioevo e pertanto non possono essere la causa della formazione della Sindone.\nEffetto corona.\nL'effetto corona \u00e8 un tipo di scarica elettrica caratterizzato dalla ionizzazione del fluido conduttore (generalmente aria), con produzione di plasma. Esperimenti effettuati hanno dimostrato la formazione di immagini dettagliate e con le stesse caratteristiche di doppia superficialit\u00e0 dell'immagine sindonica.\nTuttavia non \u00e8 chiaro come avrebbe potuto prodursi il campo elettrico necessario a generare la scarica. \u00c8 stato suggerito che un terremoto (come quello che, secondo i Vangeli, avvenne alla morte di Ges\u00f9) potrebbe generare un campo elettrico se nel sottosuolo sono presenti strati di rocce piezoelettriche, ad esempio il quarzo; la presenza di radon in un ambiente chiuso, quale una tomba, pu\u00f2 inoltre abbassare la soglia di potenziale oltre la quale si verifica la scarica. Le prospezioni geologiche per\u00f2 non hanno trovato strati di quarzo nel sottosuolo di Gerusalemme.\nProcedimenti artificiali.\nPittura.\nL'ipotesi che l'immagine sia dipinta \u00e8 ovviamente la prima da considerare se si suppone che la Sindone sia stata realizzata da un artista, ed \u00e8 stata avanzata dagli scettici fin dal XIV secolo. Intorno al 1389 Pietro d'Arcis, vescovo di Troyes, scrisse in una lettera all'antipapa Clemente VII che il suo predecessore, Enrico di Poitiers, aveva raccolto la confessione del pittore.\nPer una verifica scientifica si dovette per\u00f2 attendere il 1978, quando gli studiosi dello STURP (\"Shroud of Turin Research Project\") esaminarono la Sindone e prelevarono alcuni campioni. La maggior parte di essi escluse categoricamente, in base ai risultati di diverse analisi (spettrometria all'ultravioletto, all'infrarosso e alla luce visibile; fluorescenza ai raggi X; applicazione di vari reagenti; spettrometria di massa), la presenza di pigmenti di qualunque tipo. Inoltre l'esame della trasformata di Fourier dell'immagine avrebbe mostrato che essa non possiederebbe alcuna direzionalit\u00e0, come dovrebbe necessariamente avere se fosse stata dipinta con un pennello.\nDiverse invece furono le risultanze degli studi di Walter McCrone che trov\u00f2 nei campioni i resti di una pittura a base di ocra rossa (ossido di ferro), fissata con un legante a base di proteine animali.\nPer gli autenticisti tuttavia un artista del XIV secolo o precedente non avrebbe potuto per ragioni sia tecniche che stilistiche, realizzare un dipinto con le caratteristiche della Sindone.\nStrinatura su bassorilievo riscaldato.\nUn'altra ipotesi \u00e8 quella che l'immagine della Sindone sia stata realizzata per strinatura, cio\u00e8 bruciando superficialmente il tessuto, probabilmente per contatto con una statua o un bassorilievo riscaldato a temperature dell'ordine dei , sufficiente a produrre bruciature visibili, ma non ad incendiare il lenzuolo (come quando si lascia per troppo tempo il ferro da stiro caldo su un tessuto). Alcuni studiosi (Rodante, Moroni e Delfino-Pesce) sono riusciti, con questo metodo, a produrre delle immagini dall'aspetto piuttosto simile al volto dell'Uomo della Sindone, che per\u00f2 non riescono a riprodurne efficacemente la tridimensionalit\u00e0.\nInoltre le caratteristiche microscopiche di queste immagini sono ben diverse. Le strinature infatti penetrano all'interno delle fibre in proporzione alla temperatura; l'immagine sindonica invece \u00e8 causata dall'ingiallimento soltanto della porzione superficiale di ciascuna fibra, mentre l'interno rimane chiaro. Inoltre i segni delle strinature sono fluorescenti all'infrarosso, mentre l'immagine della Sindone non lo \u00e8 (lo sono invece le bruciature provocate dall'incendio del 1532).\nUn ulteriore problema rispetto a questa ipotesi \u00e8 dato dal fatto che, come riscontrato da Heller e Adler, non vi \u00e8 immagine al di sotto delle macchie di sangue. Si deve quindi ritenere che queste fossero gi\u00e0 presenti sul lenzuolo quando l'immagine si \u00e8 prodotta. Sia che siano costituite da vero sangue, sia che siano state realizzate con altre sostanze, esse avrebbero dovuto alterarsi alle temperature necessarie per produrre le strinature.\nRimarrebbe infine da spiegare, cos\u00ec come per l'ipotesi della pittura, come l'ipotetico autore della statua o del bassorilievo possa essere stato capace di ottenere un risultato cos\u00ec accurato dal punto di vista anatomico.\nFotografia rudimentale.\nAlcuni hanno ipotizzato che l'immagine sia stata realizzata con una primitiva tecnica fotografica, imprimendo sul lenzuolo l'immagine di un modello appositamente realizzato (un cadavere, una persona vivente o una statua). Secondo Nicholas Allen, studioso di storia dell'arte, i materiali e i mezzi tecnici necessari erano tutti gi\u00e0 disponibili nel XIV secolo.\nNon esistono tracce storiche della conoscenza e dell'uso di tecniche fotografiche prima del XIX secolo: nel basso Medioevo era nota la camera oscura, ma questa poteva solo proiettare un'immagine (che poteva essere poi copiata o ricalcata), non imprimerla in modo indelebile su una superficie. Per imprimerla \u00e8 necessario l'uso di sostanze fotosensibili (ad esempio il nitrato d'argento o estratti vegetali); la Sindone avrebbe dovuto essere spalmata o impregnata con questi materiali, ma le analisi non ne hanno trovata traccia. Secondo Allen, tali sostanze sarebbero sparite poich\u00e9 il lenzuolo sarebbe stato lavato poi con ammoniaca, disponibile nell'urina umana e usata dall'antichit\u00e0.\nLa camera oscura, poi, prima del XVI secolo non era dotata di lente (l'idea, detta camera oscura leonardiana, \u00e8 attribuita a Leonardo da Vinci), quindi per ottenere un'immagine a fuoco bisognava usare un foro molto piccolo. Di conseguenza l'illuminazione sarebbe stata molto ridotta e avrebbe richiesto un tempo di posa lunghissimo, di diverse ore se non addirittura di giorni (da raddoppiare per \"scattare\" le due immagini, frontale e dorsale). Allen afferma che la camera oscura era nota gi\u00e0 nell'antica Cina e nella Grecia pre-ellenistica (secondo lo studioso, Platone vi farebbe riferimento nel mito della caverna), e che l'uso delle lenti era possibile gi\u00e0 nel XIII secolo, per un artista o scienziato particolarmente abile. Aggiunge che proprio la lunga esposizione forma la particolare immagine tridimensionale e molto sfocata.\n Allen invece afferma il contrario, mostrando i propri modelli sindonici in negativo.\nIl filosofo, teologo e alchimista del XIII secolo Alberto Magno per alcuni sarebbe gi\u00e0 stato in grado di produrre un manufatto protofotografico, in quanto tra i primi a intuire le propriet\u00e0 fotosensibili del nitrato d'argento; quindi, un alchimista discepolo della scuola di Alberto avrebbe potuto in teoria, con l'aiuto di artisti, fabbricare il manufatto.\nOpera di Leonardo.\nAltri autori hanno proposto l'ipotesi che la Sindone sia stata realizzata con la tecnica protofotografica proprio da Leonardo da Vinci, che avrebbe potuto in teoria farlo col procedimento descritto. Se cos\u00ec fosse per\u00f2 non potrebbe trattarsi della stessa Sindone esposta a Lirey alla met\u00e0 del XIV secolo, poich\u00e9 Leonardo nacque nel 1452, quasi un secolo dopo: secondo i proponenti di questa ipotesi, i duchi di Savoia, che nel 1453 avevano acquistato la Sindone di Lirey (che secondo questa ipotesi doveva essere un semplice dipinto), alcuni decenni dopo commissionarono a Leonardo la realizzazione di una nuova Sindone di migliore qualit\u00e0 e pi\u00f9 credibile.\nQuesta ipotesi non ha ottenuto credito presso la comunit\u00e0 scientifica; i pochi commenti che ha ricevuto sono stati negativi. Si fa notare, tra le altre cose, che sebbene Leonardo annotasse dettagliatamente ogni sua attivit\u00e0, nei suoi scritti non si trova alcun cenno alla Sindone, alla crocifissione o alla sperimentazione di tecniche fotografiche e, inoltre, non soggiorn\u00f2 mai a Chamb\u00e9ry, sebbene su questi ultimi punti occorre anche dire che tutti gli studiosi sono concordi nell'affermare che nella ipotesi pi\u00f9 ottimistica \u00e8 sopravvissuto al massimo un terzo dell'opera di Leonardo e quindi nulla impedisce di pensare che l'esposizione della tecnica fotografica, unitamente a tante altre rilfessioni e idee di Leonardo, potesse trovarsi nei manoscritti andati perduti.\nSecondo altri, avrebbe semplicemente usato un ferro arroventato, cos\u00ec da riprodurre una sorta di sfumato leonardesco.\nStrofinamento su bassorilievo e applicazione di acidi.\nIl professor Luigi Garlaschelli, docente di chimica organica dell'Universit\u00e0 di Pavia, ha proposto l'ipotesi che la Sindone sia stata realizzata con un colorante a base di ocra rossa, applicato strofinando con un tampone il telo disteso sopra un corpo umano (un metodo gi\u00e0 sperimentato da Joe Nickell nel 1983), ma che tutto il pigmento si sia gradualmente distaccato nel corso dei secoli, e che l'immagine oggi visibile sia stata prodotta dalle impurit\u00e0 presenti nell'ocra rossa, che avrebbero reagito chimicamente con le fibre di lino. Garlaschelli ha realizzato due lenzuoli: il primo con la sola ocra riproduce quello che egli presume fosse l'aspetto della sindone appena prodotta, il secondo invece riproduce l'aspetto attuale, danni dell'incendio inclusi. Secondo Garlaschelli l'esperimento dimostra che il lenzuolo originale pu\u00f2 essere stato realizzato con questo metodo.\nPer il volto \u00e8 stato usato un bassorilievo in gesso, cos\u00ec da evitare le distorsioni che si otterrebbero stendendo il lenzuolo sul viso di una persona (effetto detto \"Maschera di Agamennone\"). A mano sono stati aggiunti segni di flagellatura e le tracce di sangue (a tempera). Uno dei lenzuoli \u00e8 stato invecchiato artificialmente e si \u00e8 utilizzata una soluzione di acido solforico all'1,2-1,3% mescolata, per riprodurre impurit\u00e0 presenti nell'ocra medievale, ad un pigmento blu (alluminato di cobalto). Dopo un ulteriore invecchiamento ottenuto riscaldando la tela per 3 ore a , le tracce di pigmento (assenti sulla sindone di Torino) sono state tolte tramite lavaggio. Il colore blu \u00e8 stato scelto perch\u00e9 eventuali residui non potessero essere confusi con il colore finale del telo.\nIl risultato \u00e8 un'immagine tenue e sfumata dovuta all'ingiallimento delle sole fibre superficiali e non fluorescente ai raggi ultravioletti. Il colore \u00e8 del tutto assente tranne piccole tracce invisibili, e in un'analisi sulla Sindone furono ritrovati piccoli granuli coloranti analoghi (l'ocra rossa trovata da Walter McCrone), che dagli autenticisti sono attribuiti ai residui della pittura di artisti che hanno ricalcato la Sindone per realizzarne le numerose copie artistiche, mentre per Garlaschelli questa \u00e8 un'ulteriore prova della veridicit\u00e0 della sua asserzione.\nGarlaschelli precisa che l'invecchiamento artificiale non pu\u00f2 produrre un effetto chimicamente del tutto identico ad un invecchiamento naturale: \"chiaramente le caratteristiche chimiche fini del telo non possono essere le stesse anche se sono sufficientemente simili da essere accettabili\". Garlaschelli riprende anche le analisi che hanno negato la presenza di vero sangue (coevo a quello del sudario di Oviedo, altra reliquia che gli esami hanno dichiarato medievale). Inoltre viene specificato che la totale uguaglianza della forma del manufatto con l'originale \u00e8 impossibile, poich\u00e9 si tratta di due realizzazioni artigianali.\nDiversi sindonologi hanno per\u00f2 osservato che anche le immagini di Garlaschelli non riprodurrebbero tutte le caratteristiche della Sindone: secondo John Jackson e Keith Propp esse falliscono nel riprodurne correttamente la tridimensionalit\u00e0 (ad esempio le mani appaiono affondate nel corpo), inoltre il metodo di Garlaschelli non seguirebbe la corretta sequenza degli eventi, perch\u00e9 l'assenza di immagine sotto le presunte macchie di sangue, rilevata dallo STURP nel 1978, suggerisce che il sangue si deposit\u00f2 prima della formazione dell'immagine, mentre Garlaschelli ha dipinto le macchie di sangue solo dopo aver sottoposto i teli all'invecchiamento artificiale; se avesse fatto il contrario si sarebbero rovinate. A questo riguardo David Rolfe osserva anche che, se si applica prima il sangue, diventa poi estremamente difficile realizzare l'immagine in modo che le macchie appaiano nelle posizioni giuste, mentre creare prima l'immagine e poi dipingere il sangue \u00e8 molto pi\u00f9 facile. Giulio Fanti aggiunge che a suo parere il metodo usato da Garlaschelli non pu\u00f2 generare un'immagine che penetra nel tessuto solo per alcuni millesimi di millimetro, n\u00e9 colorarne in modo uniforme le fibre, come invece avviene per la Sindone, e invita Garlaschelli a consentire l'esame al microscopio delle sue copie per verificarlo."}
{"id": "1685978", "revid": "913245", "url": "https://it.wikipedia.org/wiki?curid=1685978", "title": "Christine Ohuruogu", "text": "In carriera \u00e8 stata campionessa olimpica della specialit\u00e0 a , nonch\u00e9 campionessa mondiale ad e ; detiene inoltre i record nazionali dei 400 m piani e della staffetta 4\u00d7400 metri. Nel 2006 fu sospesa per un anno dopo che ebbe disertato tre controlli anti-doping.\nBiografia.\nGli inizi.\nNel 2003 Ohuruogu vinse la medaglia di bronzo nei 400\u00a0m durante i Campionati europei juniores. L'anno successivo, nella stessa specialit\u00e0, divenne campionessa della \"AAA (Amateur Athletics Association)\" e fu anche semifinalista ai Giochi olimpici di Atene 2004. Nel corso delle stesse Olimpiadi fece parte della staffetta 4\u00d7400 metri che si piazz\u00f2 in quarta posizione.\nAgli Europei under 23 del 2005 vinse la medaglia d'argento nei 400\u00a0m, distanziata di un solo centesimo di secondo dalla vincitrice. Nella stessa manifestazione vinse un altro argento grazie alla prova della 4\u00d7400 metri. Lo stesso anno, dopo aver raggiunto le semifinali dei 400\u00a0m ai Mondiali di Helsinki, vinse la medaglia di bronzo nella staffetta insieme alle compagne di squadra Lee McConnell, Donna Fraser e Nicola Sanders.\nControversia ai Giochi del Commonwealth 2006.\nIn rappresentanza dell'Inghilterra vnse una medaglia d'oro ai Giochi del Commonwealth 2006 nei con un tempo di 50\"28, battendo cos\u00ec la favorita e campionessa olimpica uscente Tonique Williams-Darling sia in semifinale che in finale.\nDurante lo stesso evento, Ohuruogu corse l'ultima frazione di gara della staffetta .\nNel corso del secondo tratto, dopo 200 m la Giamaica si trovava in testa, seguita nell'ordine dall'Australia e dall'Inghilterra. La regola afferma che il cambio di testimone deve prodursi secondo l'ordine dei corridori a 200 m dalla fine del loro tratto di gara. Ci\u00f2 significava che Giamaica avrebbe avuto il diritto di prendere la corsia pi\u00f9 interna, seguita dall'Australia e quindi dall'Inghilterra, ma fra il 200\u00ba e il 300\u00ba metro l'inglese Nicola Sanders sorpass\u00f2 l'australiana Caitlin Willis.\nL'inglese Tasha Danvers e l'australiana Tamsyn Lewis, che attendevano l'arrivo delle compagne per il cambio del testimone, si scambiarono le corsie, l'una prendendo il posto dell'altra, e lo stesso dovettero fare le due atlete ancora in corsa, Sanders e Willis, per poter consegnare il testimone alla propria compagna senza intralciarsi a vicenda. Alla fine la squadra inglese vinse la corsa, con il taglio del traguardo da parte di Christine Ohuruogu.\nDopo la gara Tamsyn Lewis present\u00f2 reclamo ai giudici di gara, nonostante la sua stessa compagna di squadra, Jana Pittman, prese le difese della squadra inglese sostenendo che la vittoria fosse pulita. Ciononostante, dopo che le inglesi completarono le interviste ed il giro d'onore, furono squalificate e l'Australia ottenne la medaglia d'oro. La ragione data dai giudici fu che la Danvers non avrebbe mai dovuto cambiare corsia con Tamsyn Lewis, ostruendo in questo modo la squadra australiana. Le immagini televisive mostravano per\u00f2 come la stessa Tamsyn Lewis pareva chiedere alla Danvers di prendere il suo posto. Il gesto per\u00f2 non fu minimamente tenuto in conto dai giudici di gara, i quali confermarono la squalifica.\nLa squalifica e il ritorno ad Osaka.\nChristine Ohuruogu fu sospesa dalle competizioni in occasione dei Campionati europei del 2006 per aver disertato tre controlli anti-doping, il primo nell'ottobre 2005 e gli altri due nel giugno dell'anno successivo. Dopodich\u00e9, in accordo con le norme della IAAF e della British Olympic Association, ricevette un anno di squalifica. Inoltre la British Olympic Association decise di squalificarla anche per i futuri Giochi olimpici.\nL'atleta si appell\u00f2 al Tribunale Arbitrale dello Sport ma il suo ricorso fu respinto. Present\u00f2 quindi un nuovo ricorso soltanto contro la squalifica olimpica e stavolta i giudici le diedero ragione. Prima del pronunciamento dei giudici Christine Ohuruogu disse che pur di partecipare ai Giochi olimpici avrebbe abbandonato il Regno Unito per gareggiare sotto un'altra bandiera, nel caso in cui la squalifica non fosse stata annullata.\n24 giorni dopo la scadenza della squalifica durata un anno, Ohuruogu si ripresent\u00f2 in pista come meglio non si potrebbe, vincendo la medaglia d'oro nei 400\u00a0m piani ai Mondiali di Osaka del 2007 (l'unico oro vinto dal suo paese nell'arco dell'intera manifestazione), precedendo la connazionale Nicola Sanders e la giamaicana Novlene Williams-Mills.\nIl titolo olimpico.\nL'anno successivo ai Giochi olimpici di Pechino Christine Ohuruogu si conferm\u00f2 al vertice dei 400 m piani. Nella finale del 19 agosto precedette la favorita, la statunitense Sanya Richards (giunta terza), e la giamaicana Shericka Williams, con un tempo di 49\"62, ad un solo centesimo dal suo primato personale ottenuto l'anno precedente ai Mondiali di Osaka. L'oro conquistato dalla Ohuruogu \u00e8 l'unico ottenuto dal Regno Unito nell'atletica leggera ai Giochi di Pechino, nonch\u00e9 il primo oro britannico di sempre di un atleta femminile sui 400 m piani."}
{"id": "1685980", "revid": "287204", "url": "https://it.wikipedia.org/wiki?curid=1685980", "title": "United States Naval Academy", "text": "La United States Naval Academy (nota anche come USNA, Annapolis o, per gli eventi sportivi, \"Navy\") \u00e8 un college ad Annapolis, nel Maryland che serve ad istruire gli ufficiali della United States Navy e dello United States Marine Corps.\nFu fondata il 10 ottobre 1845 dal Segretario alla Marina George Bancroft nel corso della presidenza di James Knox Polk. La scuola allora occupava un semplice forte di legno, chiamato Fort-Severn e si chiamava Naval School (\"Scuola navale\"). Nel 1850, la scuola divenne Accademia navale e i suoi corsi passarono a quattro anni.\nDescrizione.\nIl campus dell'USNA si trova ad Annapolis, sulle rive del fiume Severn e della Chesapeake Bay.\nGli studenti ricevono il grado militare di aspirante guardiamarina (\"midshipman\"). Al momento di lasciare la scuola, la maggior parte degli studenti trovano posto come guardiamarina nella Marina o sottotenenti dei Marine Corps e devono prestare servizio per un minimo di cinque anni. Gli studenti stranieri vengono impiegati nelle forze armate del loro Paese di provenienza. Dal 1959 possono essere impiegati anche in Air Force, esercito, o Coast Guard.\nGli aspiranti guardiamarina che si ritirano o vengono espulsi nei primi due anni non sono obbligati a prestare servizio militare. Quelli che lasciano la scuola dopo \u2013 volontariamente o involontariamente senza distinzione \u2013 devono prestare servizio attivo per due o quattro anni. In alternativa, a discrezione del Segretario della Marina, devono rimborsare il governo per le spese sostenute per il loro addestramento, anche se la somma ammonta molto spesso a cifre superiori ai $200.000.\nNon c'\u00e8 nessuna universit\u00e0 direttamente associata con l'Accademia Navale. La Marina, per\u00f2 gestisce la Naval Postgraduate School e il Naval War College. La Naval Academy Preparatory School (NAPS) \u00e8 la scuola preparatoria ufficiale per l'Accademia Navale e per la United States Coast Guard Academy. Inoltre, la Naval Academy Foundation fornisce un anno di insegnamento preparatorio ad un numero limitato di candidati. Ci sono varie scuole preparatorie in tutti gli Stati Uniti che seguono questo programma.\nMissione.\nLa missione dell'Accademia di Annapolis \u00e8 \nStoria.\nL'Accademia venne fondata come Scuola Navale nel 1845 del Segretario della Marina George Bancroft, il campus si trovava ad Annapolis, sul terreno dell'ex Fort Severn. La scuola apr\u00ec il 10 ottobre con 50 studenti e 7 professori. La decisione di fondare l'Accademia sulla terraferma pu\u00f2 essere in parte dovuta all'Affare Somers mentre il vascello veniva usato per la formazione degli ufficiali. Il commodoro Matthew Perry, che aveva un considerevole interesse per l'insegnamento sostenne il programma di apprendistato atto a formare nuovi marinai ed aiut\u00f2 a stabilire il programma di studi per l'Accademia Navale. Egli era inoltre promotore della modernizzazione della Marina.\nInizialmente il corso di studi durava cinque anni. Solo il primo e l'ultimo erano passati alla scuola, gli altri tre si trascorrevano in mare. Il nome attuale \u00e8 stato adottato quando la scuola venne riorganizzata nel 1850 e posta sotto la supervisione del capo del \"Bureau of Ordnance and Hydrography\". Sotto la sorveglianza del sovrintendente il corso di studi fu aumentato a sette anni, con i primi e gli ultimi due da passare a scuola e gli altri tre in mare. I quattro anni di studio furono resi consecutivi nel 1851. Gli studenti della prima classe dell'Accademia si laurearono il 10 giugno 1854.\nGli anni della guerra di secessione.\nLa guerra di secessione fu distruttiva per l'Accademia. Anche se le sommosse scoppiarono pure in Maryland, la secessione venne evitata dalle azioni del presidente Abraham Lincoln, che sciolse il governo dello Stato. Il governo degli Stati Uniti programm\u00f2 dunque di spostare la scuola, e l'improvviso scoppio della guerra acceler\u00f2 i tempi e costrinse tutti ad una rapida partenza. Quasi subito gli studenti degli ultimi tre anni vennero distaccati e mandati in mare, ed i rimanenti vennero trasferiti a Fort Adams, a Newport (Rhode Island) nell'aprile del 1861. L'Accademia riapr\u00ec nella nuova sede in maggio e torn\u00f2 ad Annapolis subito dopo la guerra nell'estate del 1865.\nPer la Marina la situazione fu preoccupante: il 24% degli ufficiali aveva rassegnato le dimissioni ed era entrato a far parte del Confederate States Navy, tra questi si contavano anche 95 laureati e 59 studenti dell'USNA, cos\u00ec come molti dei leader che avevano partecipato alla creazione dell'Accademia.\nDalla guerra di secessione alla prima guerra mondiale.\nLa guerra ispano-americana ingrand\u00ec l'importanza dell'Accademia e il campus venne ricostruito quasi completamente ed allargato tra il 1899 e il 1906. Nel 1869 Charles Dwight Sigsbee (1845-1923) venne assegnato ad Annapolis prima di diventare idrografo al \"Bureau of Navigation\" (1893-1897). Divenne poi Chief Intelligence Officer dell'Office of Naval Intelligence (1900-1903). Nel 1914 vennero anche istituiti i Midshipmen Drum ed i Bugle Corps, sciolti nel 1922.\nNel 1879, Robert F. Lopez fu il primo ispanoamericano a laurearsi all'Accademia \nDalla prima guerra mondiale alla seconda.\nLa squadra di canottaggio della Marina vinse la medaglia d'oro alle Olimpiadi estive del 1920 di Anversa (Belgio). Nel 1923 venne quindi costruito un apposito dipartimento per l'allenamento sportivo. La squadra di football pareggi\u00f2 con quella della University of Washington durante il Rose Bowl per 14\u201314.\nNel 1925 vennero formalmente ristabiliti i Midshipmen Drum ed i Bugle Corps.\nNel 1926 fu cantata per la prima volta in pubblico \"Navy Blue and Gold\", composta dall'organista e direttore di coro J. W. Crosley. Divenne una tradizione cantare la canzone alla fine di ogni partita di football e il giorno del diploma. Nel 1926 la Marina vinse il National Collegiate Football Championship. Nell'autunno del 1929 il Segretario della Marina diede il suo benestare ai laureati per contendersi delle borse di studio. Vennero scelti in sei quello stesso anno. Il 30 ottobre 1930 la Association of American Universities accredit\u00f2 il programma dell'USNA.\nIl presidente Franklin D. Roosevelt firm\u00f2 e tradusse in legge un act of Congress il 25 maggio 1933 che riconosceva una laurea in Scienze per le Accademie Navali, Militari e della Guardia Costiera. Quattro anni dopo, il Congresso autorizz\u00f2 il sovrintendente ad estendere la laurea a tutti.\nDurante la seconda guerra mondiale furono commissionati 3319 laureati. Nel 1945 venne fondato il dipartimento di Aviazione. Lo stesso anno, un viceammiraglio, Aubrey W. Fitch, divenne sovrintendente e venne festeggiato il centenario della fondazione dell'Accademia. In cento anni si erano laureati all'Accademia circa 18.563 aspiranti guardiamarina, compresa la classe del 1946.\nDalla seconda guerra mondiale in avanti.\nIl 3 giugno 1949 Wesley A. Brown fu il primo afroamericano a laurearsi. Nel 1952 la squadra di canottaggio a otto vinse la medaglia d'oro alle Olimpiadi di Helsinki (Finlandia) e vennero anche nominati National Intercollegiate Champions. Nel 1955, inizi\u00f2 la tradizione di ricoprire di grasso l'Herndon Monument e farlo scalare alle matricole per fargli ottenere il berretto da aspirante guardiamarina.\nJoe Bellino vinse l'Heisman Trophy il 22 giugno 1960. Nel 1961 inizi\u00f2 la \"Naval Academy Foreign Affairs Conference\". Il Department of the Interior dichiar\u00f2 l'USNA National Historic Landmark il 21 agosto 1961. Nel 1963 fu Roger Staubacha vincere l'Heisman Trophy. \u00c8 tuttora l'unico ad aver vinto il Thompson Trophy per tre anni consecutivi.\nNel 1963 venne cambiato il metodo di valutazione, da quello basato su 4.0 al voto in lettere. Gli studenti iniziarono a riferirsi alla statua di Tecumseh come \"dio del 2.0\" invece che \"il dio del 2.5\", il precedente voto di insufficienza.\nIl professore Samuel Massie divenne il primo membro di facolt\u00e0 afroamericano nel 1966. Il 4 giugno 1969 le prime lauree in ingegneria furono consegnate ai diplomati della classe del 1969.\nGli anni settanta portarono un cambiamento per le donne: la luogotenente Georgia Clark divenne la prima donna insegnante nel 1972 e la dottoressa Rae Jean Goodman fu la prima civile ad essere nominata parte della facolt\u00e0.\nSempre nel 1972 una decisione della Corte d'appello del Distretto di Columbia mise fine all'obbligo di frequentare la cappella.\nNel settembre 1973 il complesso della biblioteca fu ultimato e dedicato all'ammiraglio di flotta Chester Nimitz (classe del 1905).\nL'8 agosto 1975 il Congresso autorizz\u00f2 le donne a frequentare i corsi dell'Accademia. La classe del 1980 comprende infatti 81 studentesse. Nel 1980 l'USNA incluse la categoria demografica di ispanico/latino e nella classe dell'81 ben quattro donne si identificavano come ispaniche, diventando le prime femmine di origine non americana a laurearsi all'Accademia. Erano: Carmel Gilliland, che aveva raggiunto il grado pi\u00f9 elevato della classe, Lilia Ramirez, congedata col grado di comandante, Ina Marie Gomez e Trinora Pinto. Nel 1979 la \"June Week\" viene rinominata \"Commissioning Week\" in quanto la consegna dei diploma era stata spostata a maggio (anzich\u00e9 a giugno).\nNel maggio 1980 Elizabeth Anne Belzer (in seguito Rowe) fu la prima donna a laurearsi. Il 24 maggio 1984, Kristine Holderied fu invece la prima donna a laurearsi col punteggio pi\u00f9 alto della classe. Della classe del 1984 fanno parte anche i primi laureati coreani naturalizzati americani: Walter Lee, Thomas Kymn, Andrew Kim, and Se-Hun Oh.\nIl 30 luglio 1987, il Computing Sciences Accreditation Board (CSAB) diede l'autorizzazione per il programma di ingegneria informatica. Nel 1991, Juliane Gallina (classe del 1992) divenne la prima donna comandante di brigata. Il 29 gennaio 1994, si tenne la prima assegnazione del servizio senza badare al sesso degli studenti. Tutti gli incarichi erano aperti per maschi e femmine, tranne gli incarichi speciali di guerra e in sottomarino.\nLa celebrazione iniziale del 150\u00ba anniversario si tenne nella Alumni Hall il 13 gennaio 1995. Prese il nome di \"An Evening Under the Stars\", parteciparono la Naval Academy Band/Glee Club concert, venne proiettata l'anteprima del film-documentario \u201cU. S. Naval Academy; 150 Years in Annapolis\u201d, e vennero presentati gli astronauti laureati all'Accademia.\nIl 12 marzo 1995 il tenente comandante Wendy Lawrence (classe del 1981) \u00e8 diventata la prima donna laureata all'USNA ad andare nello spazio in quanto parte dell'equipaggio dello space shuttle Endeavor. Uno speciale francobollo commemorativo dell'Accademia venne emesso il 10 ottobre dello stesso anno.\nL'11 settembre 2001, l'Accademia perse 14 alunni negli attacchi terroristici al World Trade Center e al Pentagono. L'Accademia \u00e8 stata posta in sicurezza come mai prima.\nNell'agosto 2007 il sovrintendente vice ammiraglio Jeffrey Fowler ha cambiato le regole dell'Accademia, limitando le libert\u00e0 e richiedendo pi\u00f9 lavoro di squadra enfatizzando il fatto che \u201csiamo una nazione in guerra\u201d.\nNel novembre 2007, si tenne l'\"Annapolis Conference\" per il processo di pace israeliano-palestinese al Memorial Hall dell'Accademia.\nRequisiti di ammissione.\nPer essere ammessi, i candidati devono avere tra i 17 ed i 23 anni d'et\u00e0, non possono essere sposati n\u00e9 avere figli. Il processo di selezione include tra l'altro un test di personalit\u00e0 ed un test fisico attitudinale (detto CFA, Candidate Fitness Assessment).\nIn ogni classe \u00e8 ammesso un numero ristretto di studenti internazionali (fino a 60) provenienti da Paesi alleati o che si trovano almeno in rapporto d'amicizia con gli Stati Uniti, selezionati dal dipartimento della difesa.\nStruttura.\nGli studenti non sono classificati come matricole o studenti del secondo, terzo o quarto anno, bens\u00ec come quarta, terza, seconda e prima classe.\nFourth Class (quarta classe), il grado pi\u00f9 basso tra gli studenti, detti anche \"plebes\", dal latino \"plebei\", il gradino pi\u00f9 basso dei cittadini romani. Il primo anno all'Accademia \u00e8 semplicemente la trasformazione di un civile in un futuro ufficiale della Marina, quindi le matricole devono sottostare ad un elevato numero di regole e restrizioni a cui non sono invece sottoposti gli studenti delle tre classi superiori ed hanno anche compiti e responsabilit\u00e0 aggiuntive che spariscono non appena vengono promossi alla classe successiva.\nThird Class Midshipmen (terza classe) vengono assimilati nella brigata e sono trattati con pi\u00f9 rispetto. Sono comunemente chiamati \"Youngsters\". Dato il loro grado, gli youngster hanno alcuni privilegi come guardare la televisione, ascoltare musica e guardare film.\nSecond Class Midshipmen (seconda classe) devono allenare le matricole e rispondono direttamente agli studenti dell'ultimo anno. Gli \u00e8 permesso di guidare le loro auto (ma non di parcheggiarle nel campus) e possono uscire ed entrare nel campus in abiti civili.\nFirst Class Midshipmen (prima classe) hanno la vita pi\u00f9 tranquilla di tutto il corpo studentesco, ma anche quella che pone pi\u00f9 sfide. Mentre devono fare attivit\u00e0 sportiva obbligatoria, devono anche comandare tutto il resto degli studenti. Sono comunemente chiamati \"Firsties\". Hanno il permesso di parcheggiare la loro macchina nel campus ed hanno molte pi\u00f9 libert\u00e0 rispetto a tutte le altre classi\nCampus (\"The Yard\").\nIl campus (o \"Yard\") \u00e8 cresciuto dai 40,000\u00a0m\u00b2 (10 acri) a disposizione del Fort Severn nel 1845 a 1.37\u00a0km\u00b2 (338 acri) di spazio. I principali edifici da cui \u00e8 composta l'Accademia sono i seguenti:\nSupervisione dell'Accademia.\nNel 1850 l'Accademia venne posta sotto la giurisdizione del \"Bureau of Ordnance\", ma \u00e8 stata trasferita sotto quella del \"Bureau of Navigation\" nel 1862. Venne posta sotto l'attenzione del dipartimento della Marina nel 1867, ma per molti anni fu il Bureau of Navigation a provvedere all'amministrazione e alla direzione finanziaria dell'Accademia.\nOra, la sovrintendenza dell'USNA spetta al viceammiraglio Jeffrey Fowler, che riferisce direttamente al \"Chief of Naval Operations\".\nFacolt\u00e0.\nLa facolt\u00e0 \u00e8 divisa pressappoco tra professori civili e istruttori militari. I civili hanno pi\u00f9 o meno tutti un Ph.D. e possono ottenere un contratto, di solito da assistente a professore associato. Molto pochi dei militari invece hanno un Ph.D., ma gran parte hanno una laurea magistrale e quasi tutti sono assegnati all'Accademia solo per due o tre anni.\nPermanent Military Professors (PMP).\nUn piccolo numero di istruttori militari sono designati come \"Permanent Military Professors\" (PMP) e rimangono all'Accademia fino al congedo definitivo. La maggior parte sono comandanti della Marina, alcuni solo capitani. Come i professori civili, perseguono la promozione a professori associati, ma non possono fare carriera. Occasionalmente ci sono altri professori aggiunti, assunti per coprire temporanee mancanze di personale.\nAttivit\u00e0 degli studenti.\nAtletica.\nLe squadre sportive dell'USNA non hanno un nome e abitualmente ci riferisce loro come \"the Midshipmen\" (dal momento che gli atleti hanno quel grado), o in modo pi\u00f9 informale \"the Mids.\" La mascotte \u00e8 una capra chiamata Bill.\nPartecipano al National Collegiate Athletic Association come membro della Patriot League per la maggior parte degli sport. La squadra di football americano \u00e8 membro dell'American Athletic Conference. Le squadre dell'Accademia impegnate sono in tutto 46.\nL'evento sportivo pi\u00f9 importante \u00e8 l\"'Army-Navy Game\" che si tiene una volta all'anno. Le tre maggiori accademie delle forze armate (Marina, Aeronautica ed Esercito) competono per il \"Commander in Chief's Trophy\", consegnato all'accademia che batte le altre a football.\nLe squadre dell'Accademia sono note per aver vinto numerosi premi a livello nazionale ed internazionale. Nel 1926 la squadra di football ha vinto il campionato statunitense basando le tattiche su sistemi matematici. la squadra maschile di lacrosse ha vinto 21 volte il campionato nazionale. La squadra di scherma ha vinto i campionati del National Collegiate Athletic Association nel 1950, 1959 e 1962, altri sport in cui l'USNA ha conquistato vittorie sono stati l'atletica leggera (1945) e il calcio (1964).\nLa squadra del college vinse la medaglia d'oro alle Olimpiadi nel 1920 e nel 1952, e dal 1907 al 1995 conquist\u00f2 30 campionati della regata della Intercollegiate Rowing Association nonch\u00e9 nove trofei della National Rifle Association. Il team di squash maschile \u00e8 stato anche campione del 1957, 1959 e 1967, e la squadra di lacrosse femminile si \u00e8 piazzata al primo posto nel 2001 e nel 2007. Nello stesso anno, il rugby maschile ha ottenuto un piazzamento tra i primi quattro posti per la nona volta.\nLa partecipazione all'atletica \u00e8 generalmente obbligatoria e la maggior parte degli allievi che non fanno parte di una squadra sono tenuti a partecipare attivamente a club sportivi. Fanno eccezione alcune la \"Brigade Support Activities\" e il \"Drum and Bugle Corps\".\nNon c'\u00e8 una squadra ufficiale di croquet. All'inizio degli anni ottanta, due studenti, uno dell'USNA e uno del St. John's College di Annapolis erano in un bar e il marinaio ha sfidato l'altro ad affermare che gli allievi dell'USNA sarebbero stati in grado di battere il St John's in ogni sport. Il St. John's scelse di sfidarli a croquet. Da quell'anno, in migliaia assistono all'incontro annuale tra il St. John's e la 28\u00aa compagnia. Inizialmente era la 34\u00aa, prima che fossero ridotte a 30.\nAltre attivit\u00e0 extracurricolari.\nGli aspiranti guardiamarina possono partecipare a una vasta gamma di attivit\u00e0 extracurricolari, tra cui gruppi musicali (Glee Club maschili e femminili, cori gospel e la banda delle cornamuse, nota come \"Pipes and Drums\"), organizzazioni religiose, una stazione radio (WRNV) ed altre attivit\u00e0 professionali connesse con il corpo dei Marines. \nFino al 2001 veniva inoltre pubblicato un magazine umoristico intitolato \"The Log,\" stampato per la prima volta nel 1913.\nAl 2019, l\"'USNA Women's Glee Club\" \u00e8 l'unico coro militare interamente femminile al mondo.\nCurriculum.\nL'Accademia \u00e8 stata accreditata come \"istituto tecnologico\" nel 1930. Con una legge del 1933 approvata dal presidente Franklin Delano Roosevelt venne introdotta la laurea in scienze per le accademie navali, militari e di guardia costiera. Nel 1937 il Congresso concesse di riconoscere la laurea anche ai diplomati negli anni precedenti al 1933 e ancora in vita. In seguito il curriculum fisso venne rimpiazzato da un curriculum con materie fisse e 21 materie variabili, con una grande quantit\u00e0 di corsi avanzati e possibilit\u00e0 di ricerca. Attualmente le principali sono:\nEducazione morale.\nLo sviluppo etico e morale \u00e8 fondamentale in tutti gli aspetti dell'Accademia. Un programma integrato di quattro anni si focalizza infatti sull'integrit\u00e0, l'onore e il reciproco rispetto basato sui valori morali del rispetto della dignit\u00e0 umana, dell'onest\u00e0 e della propriet\u00e0 altrui. Uno degli scopi del programma \u00e8 di sviluppare negli allievi un senso di possesso delle proprie opinioni morali e ad esprimerle."}
{"id": "1685986", "revid": "249829", "url": "https://it.wikipedia.org/wiki?curid=1685986", "title": "Educazione Interculturale", "text": ""}
{"id": "1685997", "revid": "1226", "url": "https://it.wikipedia.org/wiki?curid=1685997", "title": "La controversia di Praga", "text": ""}
{"id": "1686001", "revid": "22416", "url": "https://it.wikipedia.org/wiki?curid=1686001", "title": "Stazione di Oristano", "text": "La stazione di Oristano \u00e8 una stazione ferroviaria posta lungo la ferrovia Cagliari-Golfo Aranci, al servizio del comune di Oristano.\nStoria.\nCostruita dalla Compagnia Reale delle Ferrovie Sarde nell'ambito del piano di realizzazione della rete ferroviaria sarda a scartamento ordinario, la stazione venne inaugurata il 15 gennaio 1872, data di attivazione del tronco San Gavino Monreale-Oristano della ferrovia Cagliari-Golfo Aranci. Lo scalo, situato nella parte orientale della citt\u00e0, nei primi anni di attivit\u00e0 fu il capolinea settentrionale della porzione di ferrovia avente origine a Cagliari, dati i tempi che richiese la realizzazione della linea a nord di Oristano. Il 1\u00ba luglio 1880 lo scalo inizi\u00f2 a ricevere treni anche da nord, in seguito all'apertura del tronco della Dorsale Sarda tra la stazione e quella di Giave, dove si innestava la linea proveniente all'epoca da Oschiri, e poi completata tre anni pi\u00f9 tardi. \nDopo i primi decenni di attivit\u00e0 sotto le insegne della Compagnia Reale, lo scalo pass\u00f2 alle Ferrovie dello Stato nel 1920 (le quali ne cedettero la gestione alla controllata RFI nel 2001). Gi\u00e0 all'epoca della seconda guerra mondiale l'impianto si caratterizzava per la presenza di una stella di inversione, in luogo della pi\u00f9 diffusa (in Sardegna) soluzione della piattaforma girevole per le operazioni di inversione del senso di marcia dei rotabili. Durante il conflitto la stazione, che fu bersaglio dei bombardamenti alleati nel 1943, divenne temporaneamente sede (con la stazione di Macomer) dei principali depositi locomotive delle FS nell'isola, a causa dei gravi danni subiti dalla stazione di Cagliari nel corso degli attacchi aerei.\nNel dopoguerra la stazione riprese la normale attivit\u00e0, e negli anni settanta furono avviati i lavori per la realizzazione di un raccordo dall'impianto alla zona industriale oristanese, esteso poi sino al locale porto industriale. Tale opera sar\u00e0 completata e omologata nei decenni successivi, ma successivamente alla cessazione del servizio di treni merci ordinari nell'isola. Nei primi decenni del XXI secolo lo scalo fu inoltre sottoposto a operazioni di ammodernamento, con la creazione in particolare di nuove banchine e di un sottopassaggio di collegamento tra le stesse, mentre nel 2013 vennero isolati i binari della stella di inversione, poi smantellati. Questo intervento \u00e8 legato anche ad un progetto di trasformazione dell'impianto in centro intermodale, su cui accentrare anche il terminal della autolinee in citt\u00e0.\nStrutture e impianti.\nLa stazione, dalla configurazione di scalo passante, \u00e8 posta lungo la ferrovia Cagliari-Golfo Aranci, ed \u00e8 gestita da RFI. La configurazione del piano del ferro prevede un fascio binari principale composto da 8 binari: di questi il primo \u00e8 il binario di corsa, che insieme ai binari 2 e 3 \u00e8 attrezzato per l'espletamento del servizio passeggeri. A fianco a questi sono presenti ulteriori cinque binari (due dei quali tronchi), utilizzati per finalit\u00e0 di servizio. Ulteriori 3 binari tronchi sono presenti a est di questi, utilizzati prettamente per il rimessaggio e la manutenzione dei rotabili. A est di quest'area si trovava inoltre la stella di inversione della stazione, disattivata e isolata dalla rete dal luglio 2013, insieme ad ulteriori binari presenti nell'area.\nA sud del fabbricato viaggiatori \u00e8 situato lo scalo merci dell'impianto, servito da due binari tronchi, gli unici superstiti dei sette che componevano il fascio sino al 2013. Lo scalo, inattivo de facto dopo la chiusura del servizio merci da parte di Trenitalia Cargo in Sardegna nel 2008, si compone anche di un piazzale asfaltato per l'interscambio merci con i mezzi gommati, e di un magazzino merci a pianta rettangolare ospitante anche alcuni uffici. Un altro binario tronco termina inoltre a nord del fabbricato viaggiatori, al di sotto della torre dell'acqua dell'impianto.\nA poco pi\u00f9 di un chilometro a sud del fabbricato viaggiatori si dirama un raccordo di circa 8 km verso la zona industriale ed il porto di Oristano, sebbene al 2014 mai utilizzato. Tale raccordo fu progettato negli anni settanta e realizzato in varie fasi.\nVari gli edifici presenti nell'impianto. Tra di essi il principale \u00e8 il fabbricato viaggiatori a pianta rettangolare e due piani pi\u00f9 tetto a falde in laterizi, con corpi laterali estesi sul solo piano terra. Il movimento viene gestito in loco in certi orari, quando ci\u00f2 non accade il controllo dello scalo passa al DCO di Cagliari.\nMovimento.\nLa stazione, una delle pi\u00f9 importanti in Sardegna per numero di viaggiatori movimentati, \u00e8 collegata dai mezzi di Trenitalia attivi lungo la Dorsale Sarda. Alcune di queste relazioni hanno lo scalo come capolinea, inoltre i collegamenti con Cagliari sono organizzati con un orario cadenzato, con un treno in partenza ogni ora da entrambi i capolinea di questa relazione.\nServizi.\nLa stazione \u00e8 classificata da Rete Ferroviaria Italiana in categoria \"silver\", ed \u00e8 dotata di infrastrutture che permettono l'accessibilit\u00e0 a persone con disabilit\u00e0 di tipo motorio e visivo. L'accesso ai binari \u00e8 garantito da due banchine, una affiancata al fabbricato viaggiatori ed al servizio del binario 1, l'altra comune ai binari 2 e 3, raggiungibile tramite sottopassaggio. Entrambe sono dotate di pensiline.\nNel fabbricato viaggiatori sono ospitati i servizi all'utenza, tra cui le biglietterie a sportello e automatizzata, una sala d'attesa, un bar ed i servizi igienici.\nInterscambi.\nNel piazzale della stazione \u00e8 situata una fermata dell'ARST, le cui autolinee collegano lo scalo con altre zone della citt\u00e0 e della provincia."}
{"id": "1686009", "revid": "1775883", "url": "https://it.wikipedia.org/wiki?curid=1686009", "title": "Bla Bla Bla (Gigi D'Agostino)", "text": "Bla Bla Bla \u00e8 una delle canzoni di maggior successo del disc jockey italiano Gigi D'Agostino.\nDistribuzione.\nUscito nel 1999 e poi incluso nel doppio album \"L'amour toujours\" uscito nello stesso anno, consiste in una continua ripetizione della frase \"I've been thinking 'bout what you have done to me\" del brano \"Why Did You Do It?\" degli Stretch remixati e distorti in vario modo per la durata di 4 minuti e 15 secondi.\nNell'album \"L'amour toujours\" sono presenti tre versioni di \"Bla Bla Bla\": la versione originale, il \"Drammentenza Mix\" e il \"Dark Mix\".\nVideoclip.\nIl videoclip della canzone si ispira al celebre carosello (e poi spot pubblicitario) della Lagostina, quando protagonista era La Linea. Il video ufficiale su YouTube, in data 17 aprile 2019, conta oltre 46 milioni di visualizzazioni."}
{"id": "1686011", "revid": "1874410", "url": "https://it.wikipedia.org/wiki?curid=1686011", "title": "Antonio Mar\u00eda Javierre Ortas", "text": "Biografia.\nHa conseguito il dottorato in sacra teologia al termine degli studi di filosofia, pedagogia e teologia compiuti in Spagna, Belgio ed Italia. Il 24 aprile 1949 \u00e8 stato ordinato sacerdote per la Societ\u00e0 salesiana di San Giovanni Bosco.\nDal 1951 al 1976 \u00e8 stato professore di teologia fondamentale presso il Pontificio Ateneo Salesiano di Torino; dal 1959 al 1971 \u00e8 stato anche decano della facolt\u00e0 di teologia e dal 1971 al 1974 \u00e8 diventato rettore. Durante il suo rettorato l'ateneo \u00e8 diventato universit\u00e0 pontificia e la sede \u00e8 stata trasferita a Roma.\nHa partecipato ai lavori del Concilio Vaticano II in qualit\u00e0 di esperto di ecumenismo.\nIl 20 maggio 1976 papa Paolo VI lo ha nominato segretario della Congregazione per l'Educazione cattolica e contestualmente arcivescovo titolare di Meta; ha ricevuto la consacrazione episcopale il successivo 29 giugno 1976 dal cardinale Vicente Enrique y Taranc\u00f3n, coconsacranti il cardinale salesiano Rosalio Jos\u00e9 Castillo Lara e il vescovo Javier Os\u00e9s Flamarique.\nPapa Giovanni Paolo II lo ha nominato cardinale assegnandoli la diaconia di Santa Maria Liberatrice a Monte Testaccio.\nIl 1\u00ba luglio 1988 \u00e8 stato nominato Archivista e Bibliotecario di Santa Romana Chiesa.\nIl 24 gennaio 1992 \u00e8 diventato prefetto della Congregazione per il culto divino e la disciplina dei sacramenti, incarico che ha ricoperto fino al 21 giugno 1996. Durante il suo mandato, nel 1992, ha permesso l'esistenza di chierichette nella Chiesa, una decisione un po' contestata, perch\u00e9 la pratica era stata precedentemente bandita dal dicastero da lui guidato e poich\u00e9 si riteneva che con l'avere solo chierichetti maschi si potesse attrarre un maggior numero di candidati al sacerdozio.\nIl 9 gennaio 1999 \u00e8 stato elevato al rango di cardinale presbitero e la sua diaconia elevata \"pro illa vice\" a titolo presbiterale.\nDa tempo sottoposto a dialisi, \u00e8 morto a Roma alle 6.30 del 1\u00ba febbraio 2007 per un arresto cardiaco.\nLe esequie si sono tenute il 2 febbraio alle ore 12 all'Altare della Cattedra della Basilica di San Pietro. La liturgia esequiale \u00e8 stata presieduta da papa Benedetto XVI. \u00c8 sepolto nelle catacombe di San Callisto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1686012", "revid": "39884", "url": "https://it.wikipedia.org/wiki?curid=1686012", "title": "Cadillac Type 53", "text": "La Type 53 \u00e8 un'autovettura prodotta dalla casa automobilistica statunitense Cadillac dal luglio 1915 al maggio del 1916.\nStoria.\nLa Cadillac Type 53 fu il primo modello con i comandi al \"posto giusto\", cio\u00e8 come sono disposti attualmente sulla stragrande maggioranza delle automobili. Quindi con la leva del cambio e del freno a mano fra i due sedili anteriori, ed i tre pedali per frizione, freno ed acceleratore nell'ordine odierno. Registr\u00f2 uno scarso successo ma ebbe il merito di aver introdotto la configurazione odierna dei comandi delle automobili, disposizione che divenne popolare in Europa grazie alla Austin 7, che ne riprendeva infatti le idee.\nDerivata dalla precedente Cadillac Type 51 era spinta dallo stesso motore V8 da 5.153 cm\u00b3 di cilindrata che erogava 77 CV di potenza, 7 in pi\u00f9 della versione precedente. Il cambio era manuale a tre rapporti.\nOltre alla versione con passo di 3.100 mm era disponibile anche in una versione a passo allungato a 3.630 mm con carrozzeria landaulet e la possibilit\u00e0 di ospitare 7 passeggeri; curiosamente i sedili aggiunti erano situati subito alle spalle dei sedili anteriori e direzionati verso il retro della vettura.\nLa Type 53 in versione roadster e condotta da Erwin \"Cannonball\" Baker e William Sturm \u00e8 stata anche protagonista di una traversata degli Stati Uniti da Los Angeles a New York effettuata in 7 giorni 11 ore e 52 minuti, tempo record per l'epoca."}
{"id": "1686013", "revid": "729019", "url": "https://it.wikipedia.org/wiki?curid=1686013", "title": "Stazione di Villasor", "text": "La stazione di Villasor \u00e8 una stazione ferroviaria al servizio del comune di Villasor, situata lungo la ferrovia Cagliari-Golfo Aranci.\nStoria.\nCostruito dalla Compagnia Reale delle Ferrovie Sarde, l'impianto fu inaugurato il 1\u00ba maggio del 1871, e fu il capolinea del primo tronco di una ferrovia pubblica in Sardegna, il Cagliari-Villasor, inaugurato lo stesso giorno e parte della Dorsale Sarda in corso di realizzazione in quei decenni. Il 4 settembre successivo il secondo blocco della linea fu aperto al traffico, e dalla stazione la linea fu attivata sino a quella di San Gavino.\nLe \"Ferrovie Reali\", oltre che costruttrici dell'impianto ne furono anche il primo gestore, ad esse subentrarono in seguito le Ferrovie dello Stato nel 1920, dal 2001 tramite la controllata RFI. Oltre che per il servizio viaggiatori, la presenza di uno zuccherificio a ridosso della stazione tra gli anni sessanta e i duemila, collegato allo scalo da un breve raccordo, rese l'impianto piuttosto attivo anche per il servizio merci. Un secondo raccordo collegava inoltre la stazione con uno stabilimento ortofrutticolo.\nSul finire degli anni ottanta la stazione fu attrezzata con catenarie, essendo stata scelta come capolinea di uno dei due tronchi di prova per la sperimentazione dell'elettrificazione a corrente alternata della rete sarda. Tuttavia l'abbandono del progetto nel 1990 port\u00f2 alla rimozione di questa infrastruttura nell'intero tronco Sanluri Stato-Villasor, pur permanendo nei pressi dello scalo una delle sottostazioni di alimentazione della linea aerea.\nAlcuni anni dopo la dismissione dei raccordi per lo zuccherificio e l'impianto ortofrutticolo, importanti lavori interessarono la stazione nella seconda met\u00e0 degli anni duemila, correlati al raddoppio del binario sulla Dorsale Sarda tra Decimomannu e San Gavino Monreale. L'impianto fu sottoposto ad una profonda ristrutturazione, con la realizzazione di nuove banchine per il servizio passeggeri e di un sottopassaggio di collegamento tra le stesse. Il fabbricato viaggiatori, gi\u00e0 modificato nel dopoguerra, fu sottoposto a lavori di risistemazione, mentre dal punto di vista ferroviario venne dismesso lo scalo merci (la cui area fu trasformata in parcheggio) ed il numero di binari dell'impianto ridotto alla sola coppia di binari di corsa, trasformando de facto la stazione in una semplice fermata. I lavori, almeno dal punto di vista dell'infrastruttura ferroviaria, furono ultimati nell'impianto nel 2010.\nStrutture e impianti.\nLa stazione di Villasor, costruita lungo la Cagliari-Golfo Aranci, \u00e8 attiva per il solo servizio passeggeri. La stazione \u00e8 dotata di due binari passanti, ognuno dotato di relativa banchina. Tuttavia in passato il numero dei binari era maggiore, prima delle ristrutturazioni legate al raddoppio della linea tra Decimomannu e San Gavino Monreale erano infatti 4 (di cui 3 attrezzati per il servizio di trasporto pubblico) e, nella parte ovest dell'impianto, di uno scalo merci, con la presenza di un piano caricatore (affiancato al binario 4) e di un fabbricato di servizio (ancora presente ma in disuso). Dopo gli interventi di raddoppio le strutture dello scalo merci sono state demolite, facendo spazio in parte ad un nuovo parcheggio della stazione. Dai binari 3 e 4 avevano origine due raccordi, uno che in direzione Cagliari raggiungeva il locale zuccherificio, mentre l'altro a nord raggiungeva l'ex sottostazione elettrica realizzata dalle FS negli anni ottanta per il progetto (poi abbandonato) di elettrificazione della Dorsale Sarda.\nIl magazzino merci si trovava su un edificio posto a sud del fabbricato viaggiatori. La costruzione principale della stazione si presenta dopo tali lavori quindi come un edificio di forma allungata, a pianta rettangolare in parte esteso su due piani e in parte sul singolo piano a livello stradale. A pochi metri a nord del fabbricato viaggiatori era inoltre presente un passaggio a livello lungo la ex SS 196, soppresso il 3 giugno 2019, sostituito da due cancelli scorrevoli da utilizzare durante le emergenze.\nLa gestione del movimento avviene ad opera del DCO di Cagliari, l'impianto inoltre non \u00e8 presenziato.\nMovimento.\nL'impianto \u00e8 attivo per il solo servizio passeggeri, ed \u00e8 collegato dai treni regionali di Trenitalia espletati per conto della Regione Autonoma della Sardegna lungo la Cagliari-Golfo Aranci.\nServizi.\nLa stazione \u00e8 classificata in categoria \"bronze\" da RFI, ed \u00e8 accessibile all'utenza con disabilit\u00e0 di tipo motorio, visivo ed uditivo. Dal punto di vista dei servizi, l'accesso ai treni \u00e8 garantito da due banchine poste in posizione periferica ai binari, di cui quella del binario 1 attigua al fabbricato viaggiatori, collegate tramite sottopassaggio pedonale. Nel fabbricato viaggiatori sono ospitati alcuni servizi all'utenza, tra cui una biglietteria automatica, che ha sostituto quella a sportello presente in passato nello scalo.\nInterscambi.\nDinanzi allo scalo \u00e8 presente una fermata degli autoservizi ARST, che collegano il centro con il circondario, con Cagliari e con l'area industriale di Macchiareddu."}
{"id": "1686014", "revid": "1652134", "url": "https://it.wikipedia.org/wiki?curid=1686014", "title": "Baia di Fundy", "text": "La baia di Fundy (in inglese: \"bay of Fundy\"; in francese: \"baie de Fundy\") \u00e8 una baia sulla costa atlantica del Nord America, a nord-est del golfo del Maine, tra le province canadesi del Nuovo Brunswick e Nuova Scozia; una piccola propaggine bagna il Maine (USA). A sud-ovest \u00e8 delimitata dalla penisola della Nuova Scozia.\nNome.\nIl nome \"Fundy\" sembra risalire al XVI secolo, quando i portoghesi chiamarono la baia con il nome di \"Rio Fundo\", cio\u00e8 \"fiume profondo\". La baia fu anche nominata Baye Fran\u00e7aise dall'esploratore e cartografo Samuel de Champlain nel 1604, nel corso di una spedizione guidata da Pierre Dugua, Sieur de Monts in un tentativo fallito di insediarsi sull'isola di St. Croix.\nFiumi.\nNella baia di Fundy sfociano numerosi fiumi:\nMaree.\nLa baia di Fundy \u00e8 nota per le sue variazioni di marea che, assieme a quelle della baia di Ungava, nel nord del Qu\u00e9bec, e all'estuario del fiume Severn, nel Regno Unito, sono le pi\u00f9 ampie del mondo.\nGli oceanografi attribuiscono una tale ampiezza di marea ad una coincidenza di tempi: il tempo che impiega la prima grande ondata ad andare dalla bocca della baia fino al capo estremo e a ritornare \u00e8 lo stesso impiegato all'arrivo della marea successiva. Durante il periodo di 12,4 ore, 115 miliardi di tonnellate di acqua attraversano la baia in entrata e in uscita. L'acqua sale di livello dai 10 ai 20\u00a0m."}
{"id": "1686018", "revid": "15068351", "url": "https://it.wikipedia.org/wiki?curid=1686018", "title": "Honduregni", "text": ""}
{"id": "1686020", "revid": "123859371", "url": "https://it.wikipedia.org/wiki?curid=1686020", "title": "Lorenzo Nottolini", "text": "Attivo soprattutto a Lucca, \u00e8 noto per i suoi lavori nel campo della regimazione idrica. A lui si deve inoltre lo stato attuale della celebratissima piazza dell'Anfiteatro, tra le pi\u00f9 frequentate attrazioni turistiche di Lucca.\nBiografia.\nNascita e formazione.\nNottolini nacque da Gian Domenico Nottolini e Maria Domenica Orsolini, il 6 maggio 1787, in una numerosa famiglia (sei figli) stabilitasi a Segromigno (Zone), oggi frazione di Capannori, quindi nel territorio delle cosiddette \"sei miglia\" allora amministrativamente parte integrante della citt\u00e0 di Lucca. La circostanza di essere rimasto orfano di padre in et\u00e0 giovanile e di essersi quindi trasferito in citt\u00e0 presso uno zio prete gli facilit\u00f2 l'accesso al prestigioso Seminario Arcivescovile, dove si interess\u00f2 soprattutto agli studi tecnici. Al Seminario si trovavano allora eccellenti maestri in queste discipline, ed il giovane Nottolini si mise presto in luce. Nello stesso seminario tre dei cinque fratelli maturarono una vocazione sacerdotale, e l'unica sorella divenne in seguito monaca.\nIn seguito si iscrisse all'Universit\u00e0 di Lucca, seguendo, nella facolt\u00e0 fisico matematica, il corso per divenire agrimensore. Nel 1807 uno dei suoi maestri, Giovanni Lazzarini, era al servizio della allora Principessa di Lucca e Piombino, Elisa Baciocchi, sorella di Napoleone Bonaparte. Oberato di lavoro, richiese di poter assumere il ventenne Nottolini come assistente al cantiere della Villa Reale di Marlia. L'incarico dur\u00f2 diversi anni, fino al completamento dei lavori. Nel 1810 terminava gli studi ottenendo il diploma di agrimensore. Fu subito assunto nella pubblica amministrazione come assistente dell'ingegnere capo. Ma solo un anno dopo Nottolini otteneva una borsa di studio accordatagli dal Principe Felice Baciocchi. Pot\u00e9 cos\u00ec frequentare il corso di Architettura presso l'Accademia delle Belle Arti di Firenze, dove conobbe Canova.\nL'esperienza fiorentina non fu molto felice ed il Nottolini decise di spostarsi a Roma presso l'Accademia di San Luca. Dal 1812 al 1817 fu quasi costantemente a Roma dove oltre allo studio dei monumenti, che informarono profondamente la sua visione neoclassica dell'architettura, pot\u00e9 fare delle conoscenze molto utili al proseguimento della carriera in quei tempi di grandi rivolgimenti. Tra l'altro ebbe modo di presentarsi a Maria Luisa di Borbone-Spagna per la quale progett\u00f2 il rifacimento della facciata di un palazzo.\nMaria Luisa di Borbone, in seguito al Congresso di Vienna, venne investita del titolo di Duchessa di Lucca e ritenne di nominare proprio il Nottolini \"Architetto Regio della Casa Reale e Corte\" (1818). Due anni dopo ricevette anche la nomina ad \"Ingegnere del Consiglio delle Acque, Strade e Macchie per il primo Dipartimento.\"\nAttivit\u00e0 di architetto.\nPer circa trent'anni fu il principale architetto del Ducato di Lucca, realizzando numerosi lavori e rilevando e studiando capillarmente i problemi idraulici, maturando una notevole esperienza sul campo.\nLa Piazza dell'Anfiteatro.\nIn citt\u00e0 il suo lavoro pi\u00f9 noto \u00e8 lo svuotamento delle rovine dell'Anfiteatro romano per la realizzazione di un mercato, oggi la Piazza dell'Anfiteatro o Piazza del Mercato. L'antico Anfiteatro, nel corso dei secoli, era stato completamente invaso dalle costruzioni, anche nello spazio destinato all'arena (un esempio di questo tipo di reimpiego \u00e8 ancora conservato a Firenze con le Torri dei Peruzzi). Grazie al lavoro di Nottolini, la piazza ellittica, con le case che ricalcano il giro delle fondazioni delle tribune, in riuscitissimo equilibrio fra la freddezza neoclassica dell'imitazione dell'antico e il \"fascino della rovina\" di ispirazione romantica, hanno fatto dell'Anfiteatro, una volta tanto meritatamente, una delle mete pi\u00f9 frequentate dal turismo.\nL'Acquedotto.\nAltra impresa di grande rilevanza \u00e8 l\"'Acquedotto\" (1823 - 1851), opera ancora esistente nella sua monumentalit\u00e0 (anche solo parzialmente funzionante) che portava all'interno della citt\u00e0 di Lucca l'acqua dei Monti Pisani con condotte sospese su oltre 400 archi (alla maniera romana) per oltre tre chilometri. Il tratto sopraelevato \u00e8 compreso fra la \"presa\" (oggi visibile dell'area di rispetto dell'acquedotto monumentale, nella frazione di Guamo) e il tempietto cisterna di San Concordio, a pochi metri dalle mura di Lucca. Purtroppo la continuit\u00e0 delle arcate viene interrotta per la lunghezza di 6 archi per consentire il passaggio della autostrada A11.\nAd oggi le acque non scorrono pi\u00f9 sulle condotte sospese sugli archi ma sono interrate e convogliate al di sotto dell'Acquedotto stesso.\nI tempietti hanno l'aspetto neoclassico a pianta circolare. Dalla cisterna di San Concordio un condotto sotterraneo in ferro (un progresso notevole per l'epoca) conduce in citt\u00e0 fino alla fontana di fianco al Duomo, per circa 7-800 metri, poi alle altre fontane, alcune progettate dallo stesso Nottolini.\nIl \"Gran progetto\".\nLa pianura di Lucca \u00e8 stata rese abitabile grazie a grandiosi lavori di regimazione delle acque che ebbero origine in epoca romana. Al tempo del Nottolini si pensava di bonificare il Lago di Sesto (conosciuto anche come Lago di Bientina), opera che avrebbe reso necessario intervenire sia sulla riva del lago appartenente al Granducato di Toscana sia dal lato del Ducato di Lucca. In questo contesto Nottolini elabor\u00f2 il suo \"gran progetto\", che prevedeva anche la bonifica del lago costiero di Massaciuccoli mediante la deviazione del corso del Serchio, che avrebbe dovuto sboccare in mare pi\u00f9 a nord, ricevendo appunto le acque del lago.\nSpecola di Lucca.\nLa Specola di Lucca \u00e8 un osservatorio astronomico progettato ed edificato da Nottolini nel 1819. Esso \u00e8 sito in localit\u00e0 San Pancrazio ed era originariamente all'interno del parco della Villa Reale di Marlia. Secondo le idee di Nottolini, a partire da un'ampia piattaforma che si innalzava a valle per quasi cinque metri, la Specola avrebbe dovuto presentare una torre di osservazione, in asse rispetto all'ingresso e al porticato. Ai lati della torre sarebbero dovuti sorgere due ampi saloni per la collocazione della strumentazione tecnica di misurazione e controllo dei movimenti degli astri e da questi, rispettivamente, due piccole sale e due piccoli ambienti di servizio. Purtroppo i lavori, gi\u00e0 in fase avanzata, furono interrotti nel 1824. Infatti il nuovo Duca Carlo Lodovico decise di sopprimere la cattedra di astronomia fino a quel momento esistente presso l'Universit\u00e0 Lucchese. Della Specola non fu mai realizzata la imponente torre di osservazione.\nOpere minori.\nQuesto \u00e8 l'elenco degli altri interventi architettonici di Nottolini:\nUltimi anni e morte.\n\u00c8 nota la scarsa propensione di Lorenzo Nottolini a lasciare Lucca, citt\u00e0 in cui pass\u00f2 quasi la sua intera esistenza, anche di fronte a proposte di lavoro di grande interesse. Il Duca Carlo Lodovico, figlio e successore di Maria Luisa, gli ordin\u00f2 per\u00f2 di recarsi in Germania e soprattutto in Gran Bretagna dove studi\u00f2 la nuova tecnica dei ponti sospesi con tensori in ferro. Frutto di questo viaggio \u00e8 il progetto del Ponte delle Catene a Fornoli (Bagni di Lucca), tra i primi in Italia. Nel 1847 il duca Carlo Lodovico di Borbone abdic\u00f2 ed il Ducato di Lucca fu annesso dalla Toscana. Nottolini rifiut\u00f2 le proposte di lavoro che gli vennero dal governo granducale. Mor\u00ec nel 1851."}
{"id": "1686021", "revid": "228587", "url": "https://it.wikipedia.org/wiki?curid=1686021", "title": "Carlo di Valois (disambigua)", "text": "Carlo \u00e8 anche il nome di alcuni re di Francia della dinastia Valois:"}
{"id": "1686029", "revid": "15068476", "url": "https://it.wikipedia.org/wiki?curid=1686029", "title": "Ecuadoriani", "text": ""}
{"id": "1686030", "revid": "2184720", "url": "https://it.wikipedia.org/wiki?curid=1686030", "title": "Ondata di caldo del gennaio 2007", "text": "L'ondata di caldo del mese di gennaio 2007 costituisce uno dei pi\u00f9 rilevanti episodi di anomalia del clima positiva nella climatologia.\nTale fenomeno ha interessato l'intero emisfero nord della Terra. In particolare si sono registrate temperature superiori alla media del periodo in Siberia, Canada, Nord dell'Asia ed Europa.\nDa quando si iniziarono a prendere le misure nel 1763 non si era mai registrato, in Italia, un gennaio cos\u00ec caldo.\nOrigine.\nL'ondata di caldo del mese di gennaio del 2007 \u00e8 strettamente correlata alla tempesta Kyrill, la violenta depressione transitata sull'Europa centrale fra il 15 e il 19 gennaio 2007.\nLa depressione ha provocato numerosi episodi di vento da ricaduta (F\u00f6hn) da ovest.\nA causa della massa d'aria molto calda a 850\u00a0hpa (1500 metri circa) e delle temperature elevate del suolo francese (intorno ai 15\u00a0\u00b0C), che costituivano l'area da cui risaliva l'aria nel versante sopravento, il F\u00f6hn \u00e8 risultato caldissimo, portando le temperature sul suolo piemontese a valori pressoch\u00e9 estivi, intorno ai 20 gradi sopra la media del periodo. \nNel cuneese si sono verificate punte di anomalia positiva intorno ai 26 gradi.\nValori.\nIn molteplici localit\u00e0 del Piemonte, venerd\u00ec 19 gennaio 2007 sono stati stracciati tutti i precedenti record termici positivi.\nLa citt\u00e0 di Torino ha registrato una temperatura massima di 27\u00a0\u00b0C, che corrisponde in pratica ad un valore massimo normale di agosto.\nOvunque si sono superati i 20\u00a0\u00b0C sotto gli 800\u00a0m di quota.\nIn alcune localit\u00e0 prossime allo spartiacque alpino si sono superati i 20\u00a0\u00b0C anche oltre i 1000\u00a0m di quota. Al Colle di Tenda (1232\u00a0m s.l.m.) si sono superati i 23\u00a0\u00b0C.\nLa temperatura pi\u00f9 alta registrata \u00e8 stata toccata in localit\u00e0 Brossasco (CN), con 29,4\u00a0\u00b0C, un valore superiore alla media delle massime di luglio. Rilevante notare che la media delle massime di gennaio in tale localit\u00e0 \u00e8 prossima ai 3\u00a0\u00b0C.\nInteressanti anche le escursioni termiche diurne, che sovente hanno superato i 20\u00a0\u00b0C quando non sfiorato i 30\u00a0\u00b0C, atteggiandosi come localit\u00e0 a spiccata continentalit\u00e0 tipiche di aree desertiche sconosciute in Europa.\nEcco alcuni valori registrati presso le stazioni meteorologiche pi\u00f9 coinvolte dalla singolare ondata di calore.\nNel resto d'Italia, le correnti occidentali sono state di intensit\u00e0 variabile, maggiore nel nord ed in prossimit\u00e0 dei fondovalle di levante, pi\u00f9 esposti ai venti di ricaduta da ovest.\nCos\u00ec Bolzano ha toccato 21,8\u00a0\u00b0C, Milano-Linate 20,3\u00a0\u00b0C, Malpensa 23,1\u00a0\u00b0C, Piacenza 23,8\u00a0\u00b0C, Parma 23,5\u00a0\u00b0C, Bologna-Borgo Panigale 19,6\u00a0\u00b0C, Ancona-Falconara Marittima 22,8\u00a0\u00b0C, Bari e Lecce con 23,2\u00a0\u00b0C e 21,2\u00a0\u00b0C il giorno 20, infine a Capo San Lorenzo nel comune di Villaputzu (Sardegna) 25,2\u00a0\u00b0C il giorno 21.\nEffetti nel resto del mondo.\nA Parigi si sono registrate temperature molto miti per il periodo, arrivando a giungere a 14\u00a0\u00b0C, mentre nel sud della Francia si sono toccati i 19\u00a0\u00b0C.\nA Londra e a Mosca il termometro ha toccato i 12,5\u00a0\u00b0C.\nA New York \u00e8 avvenuta la fioritura di un ciliegio a causa dell'anomala ondata di caldo."}
{"id": "1686033", "revid": "92723", "url": "https://it.wikipedia.org/wiki?curid=1686033", "title": "Jacob (personaggio)", "text": "Jacob (Iacob in lingua latina) \u00e8 un personaggio della serie televisiva \"Lost\", interpretato da Mark Pellegrino. Ha il compito di proteggere l'isola e ha la caratteristica di non invecchiare mai. Viene menzionato pi\u00f9 volte nel corso della seconda e della terza stagione da diversi membri degli Altri che si riferiscono a Jacob con \"lui\" o \"egli\". Il suo nome viene menzionato per la prima volta da Pickett in \"Non a Portland\".\nBiografia.\nNascita e infanzia.\nLa data di nascita di Jacob \u00e8 sconosciuta, anche se si suppone debba avere almeno duemila anni, in quanto la sua apparizione pi\u00f9 antica risale all'episodio \"Al di l\u00e0 del mare\".\nIn questo episodio si vede una giovane donna approdare sull'isola dopo un naufragio. \u00c8 incinta e, mentre si dissetava ad un torrente, incontra una donna che le procura del cibo. Poco dopo, la giovane donna entra in travaglio e partorisce un bimbo che chiama Jacob. Pochi istanti dopo le contrazioni riprendono e si scopre che aspettava un secondo bambino, il cui nome per\u00f2 non sar\u00e0 mai menzionato: \u00e8 il mostro di fumo. Appena nati i due piccoli, l'isolana li fascia (Jacob in bianco e l'altro in nero) ed uccide la loro mamma.\nLa storia si sposta ad una decina di anni dopo; i due bimbi sono cresciuti e sono molto uniti tra di loro, sebbene Jacob percepisca che la Madre (adottiva) abbia una preferenza per suo fratello. La Madre li cresce con severit\u00e0 e gli fa credere che oltre all'isola non esista nient'altro, che al di l\u00e0 del mare non ci sia nulla. Durante una battuta di caccia, i due ragazzini si imbattono in un gruppo di uomini che uccidono un cinghiale. Senza farsi vedere, scappano via e corrono a riferire l'accaduto alla Madre, chiedendole da dove siano mai venuti quegli uomini se \u00e8 vero che oltre l'isole non vi \u00e8 altro. La madre allora gli mente, dicendogli che sono arrivati da un altro capo dell'isola, e li mette in guardia: gli uomini sono malvagi e una volta che sono arrivati distruggono e corrompono. Cos\u00ec la donna li porta nei pressi di un ruscello e gli mostra una sorgente da cui fuoriesce una forte luce. La Madre dice loro che quella sorgente \u00e8 il cuore dell'isola e che \u00e8 necessario proteggerla, perch\u00e9 gli uomini vogliono trovare quella luce e prenderla per s\u00e9 e poi gli dice che un giorno, dopo di lei, sar\u00e0 uno di loro due a doverla proteggere. Un giorno, mentre sono intenti a giocare ad una sorta di \"antico Backgammon\", il fratello di Jacob vede tra gli alberi la figura di una donna; \u00e8 la sua vera madre, ma lui ancora non lo sa ed \u00e8 l'unico a poterla vedere. La segue e scopre cos\u00ec di essere suo figlio e che lei \u00e8 morta, uccisa appena dopo la loro nascita dalla Madre. Gli dice inoltre che c'\u00e8 tutto un mondo oltre l'isola e che gli uomini che vivono sull'isola sono \"la sua gente\". Il ragazzino, allora, prende le sue cose e decide di scappare dalla Madre ed andare a stare con quegli uomini e vorrebbe portare con s\u00e9 Jacob, ma quest'ultimo decide di rimanere con la Madre.\nEt\u00e0 adulta.\nSono passati ormai trent'anni da quando Jacob e suo fratello si sono separati; la Madre \u00e8 molto invecchiata e Jacob continua a tenerle compagnia, ma va in continuazione al campo dove si trova il fratello per osservare lui e gli altri uomini.\nDurante una delle loro partite, suo fratello gli dice che in realt\u00e0 la Madre aveva ragione; quegli uomini sono malvagi, ma lui resta comunque con loro perch\u00e9 gli servono per poter lasciare l'isola. \u00c8 allora che rivela a Jacob tutte le loro scoperte: sull'isola ci sono varie sacche di energia elettromagnetica ed ogni volta che ne trovano una scavano un pozzo in quel punto ed \u00e8 cos\u00ec che se ne andranno dall'isola. Invita suo fratello ad andarsene con lui, ma Jacob rifiuta nuovamente.\nTornato alla grotta, Jacob dice alla Madre che suo fratello ha trovato un modo per lasciare l'isola. Allora lei lo raggiunge sul fondo di un pozzo e vede che, scavando, hanno trovato la sorgente che lei gli aveva mostrato da bambini. Per impedirgli di usare quell'energia, lo colpisce alla testa e lo trascina fuori, seppellendo il pozzo ed uccidendo tutta la \"sua gente\". Nel frattempo, questa riporta Jacob alla sorgente e qui gli raccomanda di proteggerla ad ogni costo ma, soprattutto, gli raccomanda di non scendere mai in fondo alla cascata della sorgente. Lui le chiede allora se facendolo si rischiasse di morire, ma lei gli risponde: \"Sarebbe peggio che morire, Jacob. Molto peggio\".\nAl suo risveglio, l'Uomo in Nero vede cosa ha fatto la Madre e, colmo d'ira, va alla grotta e la uccide. In quel momento arriva Jacob, che decide di punire suo fratello per ci\u00f2 che ha fatto; cos\u00ec prima lo prende a pugni e poi lo porta verso la sorgente. Lui cerca di farlo ragionare e di spiegare tutte le sue ragioni, ma Jacob lo tramortisce e lo getta nel ruscello. La corrente lo trasporter\u00e0 sul fondo della cascata e, poco dopo, dalla sorgente uscir\u00e0 il fumo nero. Allora Jacob, pentito, corre dall'altro lato della cascata e trova il corpo senza vita di suo fratello. Lo riporta alla grotta e lo adagia accanto a quello della Madre. Saranno i due scheletri che Jack, Kate e Locke troveranno due millenni pi\u00f9 tardi e che chiameranno \"i loro Adamo ed Eva\".\nXIX secolo.\nNell'episodio \"L'incidente\", ambientato nel XIX secolo (1867), Jacob attende l'arrivo di un'imbarcazione tessendo una tela all'interno del piede sinistro dell'enorme statua di Tueret, dea egizia della fertilit\u00e0. Dopo aver pescato un pesce si siede sulla spiaggia ai piedi del monumento e guarda la nave mentre si avvicina all'isola.\nLa sua nemesi gli si avvicina e gli chiede perch\u00e9 abbia attirato anche queste persone sull'isola. Poi gli promette che un giorno o l'altro trover\u00e0 una scappatoia e riuscir\u00e0 ad ucciderlo, allontanandosi e lasciando Jacob da solo sulla spiaggia.\nJacob e i protagonisti della serie.\nJacob ha avuto modo di incontrare diversi protagonisti di \"Lost\" in un particolare momento della loro vita: Kate, Sawyer, Sayid, Locke, Jin e Sun, Jack e Hurley, senza che per\u00f2 loro lo potessero riconoscere.\nTerza stagione.\nDiversi membri degli Altri, tra cui Ben, Ethan, e Tom menzionano pi\u00f9 volte Jacob nel corso della serie, riferendosi all'uomo con \"lui\" o \"egli\". Ben menziona per la prima volta il suo nome a Locke in \"L'uomo dietro le quinte\". Conduce poi John a una cascina nella giungla circondata da cenere bianca e gli presenta Jacob, seduto su una sedia a dondolo. John per\u00f2, non vede nessuno e convinto che lo stiano prendendo in giro fa per uscire, ma una voce che dice \"Aiutami\" lo blocca.\nSulla strada del ritorno al campo, Ben fa una piccola deviazione, per raccontare a Locke il suo passato e il modo con cui \u00e8 arrivato sull'isola. Lo porta cos\u00ec a una fossa, in cui giacciono svariati scheletri appartenenti ai membri della Progetto DHARMA, qui Ben spara a Locke facendolo cadere nella fossa, quindi gli chiede cosa gli abbia detto Jacob. Sentita la risposta, \"Aiutami\", Ben abbandona l\u00ec Locke agonizzante con la sola speranza di un aiuto da parte di Jacob.\nQuarta stagione.\nIn seguito Hurley si trova per caso di fronte alla cascina (in un luogo diverso dal quale si trovava al momento della visita di Ben e Locke) e intravede dentro una persona seduta sulla sedia. Viene scoperto a spiare nella cascina da una seconda persona al suo interno e fugge, ma quando dopo pochi passi si volta per controllare di essere seguito o meno la cascina \u00e8 scomparsa.\nFar\u00e0 capire a Ben e Locke di averla vista e i due lo porteranno con loro per trovarla di nuovo, in quanto non ne sono in grado. Sar\u00e0 per\u00f2 Locke a trovarla, dopo aver visto in sogno Horace Goodspeed, costruttore della cascina stessa. Horace, membro del Progetto DHARMA morto durante la \"Purga\", dice a Locke di trovarlo.\nNella fossa dove giacciono i corpi dei membri del progetto viene ritrovato il corpo di Horace, nella tasca del suo abito da lavoro si trova la pianta della cascina e una mappa per raggiungerla.\nUna volta nella cascina Locke si trova di fronte Christian Shephard, che si dichiara portavoce di Jacob, e a Claire Littleton, precedentemente rapita da Christian (che si trova in uno stato di quiete probabilmente indotto). Dopo aver chiesto a Locke di non dire che Claire \u00e8 con lui, Christian gli ordina di spostare l'isola. Ben lo far\u00e0 al posto suo facendo uscire la ruota dal suo asse e spostando l'isola sul piano quadrimensionale.\nQuinta stagione.\nDopo l'atterraggio d'emergenza del volo Ajira Airways 316 sull'isola, che trasportava a bordo anche la bara di John Locke, Locke sembra essere resuscitato. John accompagna Ben al Tempio dove una visione di Alex obbliga Linus ad obbedire ad ogni ordine dell'ex deceduto. Insieme agli altri sopravvissuti arrivano ai piedi dell'antica statua di Tueret, dove Locke insiste con Richard di poter parlare a Jacob. Richard li conduce all'ingresso ai piedi della statua e fa entrare lui e Benjamin al suo interno.\nIlana e i suoi uomini giungono l\u00ec dopo pochi minuti. La donna chiede a Richard cosa giaccia ai piedi della statua e l'uomo risponde in latino: \"Ille qui nos omnes servabit\". Ilana gli mostra dunque il contenuto della cassa che stanno trasportando: il corpo senza vita di John Locke. Il falso Locke non \u00e8 quindi chi dice di essere. All'interno della statua intanto Benjamin \u00e8 infuriato con Jacob per aver passato anni a servirlo senza mai ricevere neanche un ringraziamento e senza poter essere ricevuto, mentre con Locke il capo degli Altri si \u00e8 dimostrato molto disponibile. Jacob dice al falso Locke che \u00e8 riuscito a trovare una scappatoia e Ben lo uccide con un pugnale. Poco prima di essere gettato dal suo nemico tra le fiamme di un fal\u00f2, un Jacob moribondo mormora le sue ultime parole:\nI poteri.\nJacob ha il potere di non far invecchiare le persone (egli stesso, tra l'altro, sembra non invecchiare mai) e utilizzer\u00e0 tale capacit\u00e0 su Richard (verr\u00e0 definito il tocco di Jacob). Un altro suo potere sovrannaturale, \u00e8 la capacit\u00e0 di attrarre a s\u00e9 i candidati alla sua sostituzione (confermata dall'Uomo in Nero), visitandoli e influenzando in qualche modo il loro raggiungimento dell'Isola, come succede con i protagonisti della serie grazie ai numeri (i numeri di Hurley, quindi, piuttosto che essere maledetti, sarebbero \"benedetti\", in quanto sono i codici identificativi dei candidati), che ricorrono periodicamente nella loro vita. Nel penultimo episodio della serie, inoltre, si mostra ai candidati rimasti (Jack, Hurley, Kate e Sawyer) nonostante sia gi\u00e0 morto, per \"investire\" Jack come nuovo capo dell'Isola.\nHa, inoltre la capacit\u00e0 di parlare perfettamente le lingue straniere: durante il matrimonio di Sun e Jin, infatti, fa i complimenti ai novelli sposi in coreano e questi si stupiscono per l'ottima padronanza della lingua. Questa abilit\u00e0 emerge anche quando incontra Ilana Verdansky in un ospedale colloquiando con lei in russo."}
{"id": "1686037", "revid": "1718925", "url": "https://it.wikipedia.org/wiki?curid=1686037", "title": "Costellazioni circumpolari", "text": " Le costellazioni circumpolari sono quelle che nel corso della notte restano sempre sopra l'orizzonte; in altre parole non tramontano mai. In particolare, la pi\u00f9 importante \u00e8 l'Orsa Maggiore, anche conosciuta come Gran Carro; le sue stelle principali sembrano rappresentare un carro con il timone. Anche l'Orsa Minore, per quanto composta di astri poco luminosi.\nSu ogni testo di astronomia od atlante geografico potremo leggere che se noi guardiamo il cielo osserveremo che la volta celeste, con il passare delle ore, ruota in senso antiorario; tracciamo ora la perpendicolare che parte dalla stella polare ed arriva a toccare un punto sull'orizzonte, questo e la polare formeranno con me, osservatore, un certo angolo; tutte quelle stelle che disteranno dal polo di un valore uguale o minore non andranno mai sotto l'orizzonte, saranno quindi circumpolari.\nApparterranno a questo tipo tutte quelle costellazioni la cui distanza angolare dal polo celeste \u00e8 minore della latitudine geografica del luogo di osservazione. \n In teoria se si \u00e8 posizionati all'equatore nessuna costellazione rester\u00e0 sopra l'orizzonte per pi\u00f9 di 12 ore, al contrario se si \u00e8 posizionati al polo tutte quelle che appartengono a quell'emisfero saranno sempre visibili durante le 24 ore.\nSiccome i poli sono due ci saranno due tipi di costellazioni circumpolari: quelle dell'emisfero boreale o nord e quelle dell'emisfero australe o sud.\nQuelle che riguardano le nostre latitudini sono: l'Orsa maggiore, l'Orsa minore, il Drago, Cassiopea, Cefeo, la Giraffa e la Lince. "}
{"id": "1686040", "revid": "2036780", "url": "https://it.wikipedia.org/wiki?curid=1686040", "title": "Parrocchie della diocesi di Chioggia", "text": "Le parrocchie della diocesi di Chioggia sono 68 e sono distribuite in comuni e frazioni delle provincie di Venezia e Rovigo.\nEccezioni all'estensione della diocesi.\nA causa delle delimitazioni storiche sopra citate, la diocesi talvolta non comprende del tutto un territorio comunale, lasciando alcune parrocchie alle diocesi limitrofe. I casi in proposito sono:\nVicariati.\nVicariato di Chioggia-Pellestrina.\nComprende le parrocchie del centro storico e della frazione Ca' Bianca del comune di Chioggia e dell'isola di Pellestrina del comune di Venezia. La popolazione del territorio ammonta a 24.291 unit\u00e0.\nVicariato di Cavarzere.\nComprende le parrocchie dei comuni di Cavarzere e Pettorazza Grimani e della frazione Ca' Emo di Adria e Foresto di Cona. La popolazione del territorio ammonta a 18.352 unit\u00e0 e la vicaria \u00e8 suddivisa in 6 unit\u00e0 pastorali (1. San Mauro-Passetto-Ca' Briani; 2. Boscochiaro-Villaggio Busonera-San Gaetano; 3. San Giuseppe-Rottanova-Foresto; 4. San Pietro-Dolfina; 5. Ca' Emo-Fasana-Botti Barbarighe; 6. Pettorazza Grimani-Pettorazza Papafava).\nVicariato di Ca' Venier.\nComprende le parrocchie del comune di Porto Tolle e delle frazioni Gorino Sullam e Oca di Taglio di Po e Villaregia di Porto Viro. La popolazione del territorio ammonta a 12.475 unit\u00e0.\nVicariato di Loreo.\nComprende le parrocchie dei comuni di Loreo, Rosolina, Porto Viro, Taglio di Po e della frazione Mazzorno Sinistro del comune di Adria; non vi sono comprese le parrocchie delle frazioni Gorino Sullam e Oca di Taglio di Po e Villaregia di Porto Viro (vic. di Ca' Venier). La popolazione del territorio ammonta a 31.215 unit\u00e0.\nVicariato di Sottomarina.\nComprende le parrocchie di Sottomarina e delle frazioni minori di Chioggia; non vi sono comprese le parrocchie delle frazioni Ca' Bianca (vic. di Chioggia-Pellestrina) e Valli (diocesi di Padova). La popolazione del territorio ammonta a 32.085 unit\u00e0."}
{"id": "1686042", "revid": "1776051", "url": "https://it.wikipedia.org/wiki?curid=1686042", "title": "Ensiferum (album)", "text": "Ensiferum \u00e8 l'omonimo album di debutto degli Ensiferum, pubblicato nel 2001 per la Spinefarm.\nIl disco.\nLa maggior parte delle tracce dell'album sono versioni ri-registrate delle canzoni presenti nei primi demo della band, come \"Old Man (V\u00e4in\u00e4m\u00f6inen Part 1)\" (presente in \"Demo I\"), \"Little Dreamer (V\u00e4in\u00e4m\u00f6inen Part 2)\" (da \"Demo II\"), \"Hero in a Dream\", \"Eternal Wait\" e \"Battle song\" (tutte da \"Hero in a Dream\").\nL'edizione giapponese dell'album contiene la bonus track \"Breaking the Law\" (cover dei Judas Priest).\nIn alcune edizioni la traccia \"Goblins' Dance\" \u00e8 riportata come bonus track."}
{"id": "1686046", "revid": "156341", "url": "https://it.wikipedia.org/wiki?curid=1686046", "title": "Gontrano I", "text": ""}
{"id": "1686048", "revid": "1543377", "url": "https://it.wikipedia.org/wiki?curid=1686048", "title": "Niente baci alla francese", "text": "Niente baci alla francese \u00e8 il quarto romanzo (ottavo libro) dello scrittore italiano Paolo Roversi. \u00c8 stato pubblicato nel 2007 dalla casa editrice Mursia (con la quale Roversi aveva gi\u00e0 pubblicato il precedente La mano sinistra del diavolo). Si tratta di un romanzo poliziesco ambientato a Milano nell'Italia contemporanea.\nTrama.\nSi tratta di un noir ad alta velocit\u00e0 che sembra quasi la sceneggiatura di un fumetto alla Dylan Dog. La trama \u00e8 alquanto improbabile (ed in modo bipartisan alquanto politicamente scorretta) ma proprio questa sorta di non verosimiglianza favorisce la scrittura di Roversi. Il risultato \u00e8 una storia che scorre veloce tra colpi di scena. Si tratta della terza avventura di Enrico Radeschi (gi\u00e0 protagonista di \"La mano sinistra del diavolo\" e \"Blue Tango - noir metropolitano\" entrambi del 2006); anche stavolta il suo antagonista / complice \u00e8 il vicequestore Loris Sebastiani (gi\u00e0 presente negli altri due romanzi) ed anche in questa nuova avventura le vicissitudini professionali di Radeschi si incrociano con le sue disavventure sentimentali (fino a sfiorar il grottesco); per la prima volta compare anche Diego Fuster, spalla di Radeschi e che nelle ultime pagine del romanzo si rivela molto pi\u00f9 misterioso del previsto."}
{"id": "1686049", "revid": "15068796", "url": "https://it.wikipedia.org/wiki?curid=1686049", "title": "Caraibica", "text": ""}
{"id": "1686055", "revid": "281901", "url": "https://it.wikipedia.org/wiki?curid=1686055", "title": "Torpedo marmorata", "text": "La torpedine marmorata (Torpedo marmorata), conosciuta localmente come torpedine marezzata o torpedine bruna o torpedine marmorizzata, \u00e8 una torpedine della famiglia Torpedinidae.\nHabitat e distribuzione.\nReperibile nell'Oceano Atlantico orientale, dal nord dell'Inghilterra fino al Capo di Buona Speranza in Sudafrica, e nel Mar Mediterraneo, da pochi metri di profondit\u00e0 fino a oltre 250, di solito a temperature inferiori ai 20 \u00b0C. \u00c8 una specie bentonica e notturna, che vive su fondali sabbiosi.\nDescrizione.\nCorpo di forma circolare di colore da bruno-violaceo a giallo-grigio, con chiazze scure e con la coda corta. Fino ad un metro di diametro.\nComportamento.\nGli organi elettrici si sviluppano negli embrioni gi\u00e0 molto piccoli, diventando funzionali prima della nascita. I neonati sono gi\u00e0 in grado di emettere scariche per catturare le prede. Possono produrre scariche fino a 220 volt.\nRiproduzione.\nSpecie vivipara, i neonati misurano da 10 a 14 centimetri circa.\nAlimentazione.\nSi nutre di pesci, catturati grazie agli organi elettrici."}
{"id": "1686058", "revid": "29244", "url": "https://it.wikipedia.org/wiki?curid=1686058", "title": "Torpedine marezzata", "text": ""}
{"id": "1686059", "revid": "92723", "url": "https://it.wikipedia.org/wiki?curid=1686059", "title": "Chiesa di San Pietro (Lugano)", "text": "La chiesa parrocchiale di San Pietro \u00e8 un edificio religioso che si trova a Pambio Noranco, quartiere di Lugano, isolato rispetto al nucleo abitato.\nStoria.\nLa costruzione viene citata per la prima volta in documenti storici risalenti al 1335. Nel 1468 diviene parrocchiale. Nel 1752 viene ricostruita.\nDescrizione.\nLa chiesa si presenta con una pianta a croce greca, con il braccio in cui si trova il coro avente forma semicircolare. La copertura \u00e8 dominata da una cupola affrescata nel 1865 da Tiziano Bernasconi.\nSul pavimento nella cappella a destra della navata si trova l'organo Mascioni \"opus 1027\" costruito nel 1979."}
{"id": "1686060", "revid": "92723", "url": "https://it.wikipedia.org/wiki?curid=1686060", "title": "Vallainc Angelo Fausto", "text": ""}
{"id": "1686061", "revid": "92723", "url": "https://it.wikipedia.org/wiki?curid=1686061", "title": "Freno aerodinamico", "text": "Un freno aerodinamico \u00e8 un dispositivo che agisce sul flusso d'aria passante all'esterno di un veicolo in movimento opponendo resistenza al moto del veicolo stesso. Alcuni esempi di freno aerodinamico sono le vele rilasciate dai dragster al termine della loro corsa o da alcuni aeroplani durante l'atterraggio e i flap posti sulle fusoliere di alcuni aeroplani anch'essi attivati durante l'atterraggio (aerofreni). In moltissimi casi, i freni aerodinamici sono situati posteriormente rispetto al centro della lunghezza del mezzo. Il motivo \u00e8 la ricerca di una maggiore stabilit\u00e0 in frenata. Infatti essendo in questa posizione, i dispositivi generano condizioni di equilibrio stabile anzich\u00e9 condizioni di equilibrio instabile (montaggio anteriore). Tuttavia, l'utilizzo di questi dispositivi, garantendo potenza di frenata, ma non regolazione fine della stessa, deve sempre essere affiancato da freni di altro tipo con maggiore precisione come ad esempio i freni a disco di tipo idraulico.\nTerminologia.\nIl nome \"freno aerodinamico\" \u00e8 spesso usato anche per un altro elemento diverso dal dispositivo di rallentamento di veicoli. Infatti, questo nome \u00e8 anche usato quando, in un'analisi aerodinamica, si parla dell'opposizione al flusso generata da qualsiasi elemento che vi interagisce. Ad esempio, durante una prova aerodinamica automobilistica, un alettone posteriore di stabilizzazione e carico di massa del mezzo, genera inevitabilmente un freno aerodinamico ai flussi d'aria passanti; questo effetto \u00e8 spesso indesiderato. Ancora, il flusso generato da una ventola che raffredda un radiatore, incontra un freno aerodinamico causato dalle lamelle del radiatore del veicolo."}
{"id": "1686064", "revid": "2134764", "url": "https://it.wikipedia.org/wiki?curid=1686064", "title": "Augsburger Panther", "text": "L'Augsburger Panther \u00e8 una squadra professionistica di hockey su ghiaccio tedesca e partecipa alla DEL.Ha sede ad Augusta in Baviera e gioca le partite casalinghe al Curt Frenzel Stadion.\nRosa 2008-2009.\nAllenatori.\nAllenatore: Larry Mitchell\nVice allenatore: Duanne Moeser"}
{"id": "1686076", "revid": "1713445", "url": "https://it.wikipedia.org/wiki?curid=1686076", "title": "Newport News", "text": "Newport News \u00e8 una citt\u00e0 autonoma (\"independent city\") degli Stati Uniti d'America, situata nello Stato della Virginia. Al censimento del 2000 possedeva una popolazione di abitanti.\nPosta alla foce del fiume James, \u00e8 un porto attivo, con cantieri navali, raffinerie di petrolio, industrie meccaniche, alimentari, chimiche e tessili.\n\u00c8 presente un'universit\u00e0, la Christopher Newport University."}
{"id": "1686082", "revid": "1573940", "url": "https://it.wikipedia.org/wiki?curid=1686082", "title": "Archon apollinus", "text": "Archon apollinus (), \u00e8 un Lepidottero della famiglia Papilionidae.\nLa morfologia (soprattutto i genitali), le fasi di sviluppo e il genotipo di questa specie sono stati a lungo oggetto di analisi accurate, che hanno condotto, tra l'altro alla differenziazione della specie affine \"Archon apollinaris\" (Higgins, 1975; De Freina, 1985; Carbonell, 1991; Hensle, 1993; Nardelli, 1993; Hesselbarth e al., 1995; L\u00f6bel e Drechsel, 1996; K\u00f6stler e Abajiev, 1998).\nVa peraltro sottolineato che, laddove le specie del genere \"Archon\" coesistono nello stesso areale, presentano il fenomeno dell'intersterilit\u00e0.\nDescrizione.\nAdulto.\nI cromatismi delle ali sono alquanto variabili; in taluni casi gli esemplari pi\u00f9 anziani perdono le scaglie, soprattutto nelle ali anteriori, tanto che queste appaiono pressoch\u00e9 trasparenti.\nL'apertura alare \u00e8 compresa tra 27 e 30\u00a0mm.\nUova.\nLe uova si rinvengono tra marzo e maggio.\nLarva.\nLe larve si trovano da aprile alla met\u00e0 di luglio.\nPupa.\nLe crisalidi, rinvenibili da luglio ad aprile, rappresentano lo stadio con cui la specie affronta l'inverno.\nBiologia.\nPeriodo di volo.\nTra marzo e aprile.\nAlimentazione.\nLe larve parassitano le essenze di specie del genere \"Aristolochia\" (fam. Aristolochiaceae) (Larsen, 1974, Buresch, 1915; Ko\u00e7ak, 1977, 1982; De Freina, 1985; D'Abrera):\nPare invece che non vada annoverata tra le piante ospiti \"Aristolochia clematis\", precedentemente riportata in elenco (Bryk, 1934), i cui alcaloidi in laboratorio hanno provocato la morte delle larve in pochi giorni (Carbonell, non pubblicato).\nDistribuzione e habitat.\nLa specie si trova nella Grecia orientale, Turchia nord-occidentale, Iraq, Siria, Giordania, Israele e Libano (Hesselbarth e al., 1995; Pamperis, 1997; Larsen, 1974 e Benyamini, 2002). La popolazione greca \u00e8 stata introdotta a partire dalla Turchia durante la Prima guerra mondiale (K\u00f6stler e Abajiev, 1998).\nHa lo status di vulnerabile in tutto l'areale ed \u00e8 protetta in Grecia (Pamperis, 1997).\nL'habitat \u00e8 rappresentato da pendii accidentati, al di sotto dei 1500 m di quota (Chinery, 1989).\nTassonomia.\nAl momento vengono riconosciute cinque sottospecie per questo taxon (De Freina, 1985), in base a studi condotti sui genitali, e sulle fasi di sviluppo (Hesselbarth e al., 1995):\nVarie altre sottospecie sono state incluse in \"Archon apollinus apollinus\" (De Freina, 1985)."}
{"id": "1686084", "revid": "547034", "url": "https://it.wikipedia.org/wiki?curid=1686084", "title": "Felpa", "text": "La felpa \u00e8 un capo di abbigliamento realizzato con un tessuto a maglia in catena rasato. Il tessuto pu\u00f2 essere passato sotto una macchina chiamata \u2018garzo\u2019, che estrae il pelo nella parte interna, e viene definita felpa \u2018\"garzata\"\u2019. Quella leggera, usata durante le mezze stagioni, di solito \u00e8 \u2018\"sgarzata\u2019, ovvero non \u00e8 passata sotto il garzo ed \u00e8 quindi priva del pelo interno (in gergo commerciale \u00e8 detta anche \u2018\"french terry\u2019).\nOriginariamente nata per praticare l'attivit\u00e0 sportiva, \u00e8 indossata anche abitualmente (al pari dei maglioni e dei pullover). Il nome inglese \u00e8 \u00absweatshirt\u00bb, letteralmente \u00abmaglia da sudore\u00bb.\nLa felpa generalmente va dalla vita fino al collo, \u00e8 a maniche lunghe ed esiste in diverse versioni: con il cappuccio, senza maniche, con la cerniera lampo o con la tasca centrale."}
{"id": "1686085", "revid": "1543377", "url": "https://it.wikipedia.org/wiki?curid=1686085", "title": "Emma di Normandia", "text": "Origine.\nEmma, sia secondo il monaco e cronista normanno Guglielmo di Jumi\u00e8ges nella sua \"Histori\u00e6 Normannorum Scriptores Antiqui\", che secondo il cronachista priore dell'abbazia di Bec e sedicesimo abate di Mont-Saint-Michel Robert di Torigny nella sua \"Chronique\", era figlia di Riccardo I Senza Paura, dal titolo nobiliare scandinavo jarl, dei Normanni e conte di Rouen, e della moglie Gunnora (950-5 gennaio 1031), della quale non si conoscono i nomi degli ascendenti, ma comunque di nobile famiglia di origine vichinga (\"nobilissima puella Danico more sibi iuncta\") (\"Gunnor ex nobilissima Danorum prosapia ortam\").Riccardo I Senza Paura era figlio naturale di Guglielmo I Lungaspada, jarl dei Vichinghi e conte di Rouen, in precedenza anche duca di Bretagna, e della sua sposa, Sprota, che, secondo i \"Flodoardi Annales\" era bretone di alto lignaggio, come ci informa il cronista normanno decano della collegiata di San Quintino, Dudone di San Quintino.\nBiografia.\nIl padre di Emma, Riccardo I mor\u00ec a F\u00e9camp in Normandia il 20 novembre 996 per cause naturali, come ci conferma Guglielmo di Jumi\u00e8ges. A Riccardo I succedette il figlio, Riccardo II il Buono, come ci conferma il monaco e cronista inglese, Orderico Vitale.&lt;br&gt;Nei primi anni di governo Riccardo dovette respingere un tentativo di invasione della penisola del Cotentin da parte del re d'Inghilterra, Etelredo II. Per migliorare le relazioni con il regno d'Inghilterra, Riccardo II favor\u00ec il matrimonio della sorella Emma, detta, per la sua bellezza, \"La rosa di Normandia\", con il re Etelredo II, come ci conferma la \"Chronica Albrici Monachi Trium Fontium\". Secondo Enrico di Huntingdon, il fidanzamento avvenne nell'anno 1000 ed il matrimonio segu\u00ec nel 1002. Etelredo II, conosciuto come Ethelred the Unready\",\" in antico inglese, \u00c6\u00feelred Unr\u00e6d\",\" era figlio di Edgardo il Pacifico, re d'Inghilterra (959\u2013977) e di Aelfthryth al suo secondo matrimonio. Infatti era vedovo della prima moglie, \u00c6lfgifu di York. L\"Anglo-Saxon Chronicle\" riferisce che Elfgive, Emma figlia di Riccardo I, giunse in Inghilterra durante la quaresima del 1002.&lt;br&gt;Alcuni storici ritengono che il matrimonio di Etelredo con Emma fosse nato da una strategia degli inglesi al fine di evitare una pericolosa invasione normanna. Essendo infatti il Ducato di Normandia un feudo del Regno di Francia, il principale obiettivo dei duchi era proprio l'Inghilterra, che, a quel tempo, era percorsa da faide tra baroni britannici. \nA seguito dell'invasione danese dell'Inghilterra del 1013, ancora secondo l\"Anglo-Saxon Chronicle\", quando fu chiaro che Etelredo II non poteva resistere alla superiorit\u00e0 di Sweyn I di Danimarca, con suoi fedeli si imbarc\u00f2 sulla flotta che teneva sul Tamigi e, prima la regina, poi i loro figli maschi, Edoardo il Confessore e Alfred Aetheling, fuggirono in esilio in Normandia. Infine, anche Etelredo li raggiunse e Riccardo II li accolse ospitandoli in Normandia.\nDopo la morte di Sweyn I di Danimarca, Etelredo II rientr\u00f2 in Inghilterra, mentre Emma era rimasta in Normandia con i figli. Infatti in Inghilterra Etelredo aveva problemi sia col figlio di primo letto, Edmondo, sia col figlio di Swein I, Canuto.&lt;br&gt;Nel 1016, Emma rimase vedova; alla morte di Etelredo II, gli succedette Edmondo II, sempre in lotta con Canuto; i due alla fine si spartirono il regno. Prima della fine dell'anno, Edmondo II mor\u00ec e Canuto I in Inghilterra rimase l'unico re Inghilterra.\nDopo che Canuto I era salito sul trono d'Inghilterra, aveva richiesto in moglie Emma, vedova di Etelredo II, che risiedeva in Normandia. Secondo Guglielmo di Jumi\u00e8ges, il matrimonio fu celebrato secondo rito Cristiano. I figli maschi di Emma e Etelredo, Edoardo il Confessore e Alfred Aetheling, invece rimasero in esilio in Normandia presso lo zio Riccardo II affinch\u00e9 li educasse.\nEmma divenne regina consorte di Danimarca nel 1018, quando Canuto, alla morte del fratellastro Aroldo I, si rec\u00f2 in Danimarca per prendere possesso del trono. Emma divenne anche regina consorte di Norvegia nel 1028, quando Canuto, con 50 navi, conquist\u00f2 la Norvegia.\nNel 1035, Emma rimase vedova per la seconda volta. Alla morte di Canuto I, gli succedettero, in Inghilterra, Aroldo I, il figlio avuto da \u00c6lfgifu di Northampton, e, in Danimarca, Canuto II, il figlio maschio che Emma aveva avuto da Canuto I, mentre Emma rimase a vivere a Winchester.&lt;br&gt;Dopo la morte del patrigno, Canuto I, Edoardo e Alfred nel 1036, tornarono dall'esilio per vedere la madre a Winchester. Questo fatto venne interpretato come una mossa ostile ad Aroldo. Alfred per\u00f2, catturato da Godwin del Wessex partigiano di Aroldo, venne accecato e mor\u00ec poco dopo a causa delle ferite. Edoardo fugg\u00ec di nuovo in Normandia mentre la stessa Emma, l'anno dopo, dovette rifugiarsi nelle Fiandre a Bruges, alla corte del conte Baldovino V di Fiandra.\nDopo la morte di Aroldo I, nel 1040, rientr\u00f2 in Inghilterra da Bruges, suo figlio, Canuto II, nuovo re d'Inghilterra, poi fecero ritorno anche Edoardo ed Emma.\nAlla morte di Canuto II, nel 1042, fu eletto re d'Inghilterra Edoardo il Confessore. Secondo lo storico britannico Frank Barlow, nel suo \"The Godwins: The Rise and Fall of a Noble Dynasty\", Emma avrebbe tuttavia preferito sul trono inglese Magnus il Nobile, gi\u00e0 re di Norvegia e nuovo re di Danimarca, succeduto a Canuto II. A seguito di ci\u00f2, sempre secondo l\"Anglo-Saxon Chronicle\", nel 1043 Emma fu privata di tutti i suoi domini e tutte le sue sostanze. La professoressa Pauline Stafford sostenne che Emma pass\u00f2 gli ultimi anni a Winchester, facendo una vita ritirata.\nEmma, Lady Elfgiva Emma, madre di Re Edoardo e di Re Hardcnute, relitto di Re Ethelred e di Re Knute secondo lAnglo-Saxon Chronicle, mor\u00ec il 14 marzo 1052.\nEmma di Normandia potrebbe essersi sempre considerata come \"seconda arrivata\", rispetto alla prima moglie. In Inghilterra, per rispetto alla prima moglie di Etelredo, Aelfgifu, morta probabilmente di parto o per le complicazioni successive al travaglio, Emma venne chiamata con lo stesso nome, ma come mera sostituta. Nel matrimonio con Canuto la sua figura venne messa in ombra dalla moglie precedente, Aelfgifu di Northampton, sempre citata come Aelfgifu di Normandia. Entrambi i suoi due matrimoni la confinarono perci\u00f2 nel ruolo della \"seconda Aelfgifu\", nome che era propensa ad abbandonare in favore dell'altro, Emma.\nNonostante il suo essere \"seconda moglie\", i suoi nobili matrimoni crearono comunque un forte legame tra l'Inghilterra e la Normandia, legame che avrebbe trovato il suo culmine nel 1066 con il suo pro-nipote Guglielmo il Conquistatore.\nFigli.\nEmma a Etelredo II diede tre figli:\nEmma a Canuto I diede due figli :"}
{"id": "1686091", "revid": "767487", "url": "https://it.wikipedia.org/wiki?curid=1686091", "title": "Clarity (Jimmy Eat World)", "text": "Clarity \u00e8 il terzo album in studio dei Jimmy Eat World. Uscito nel 1999, \u00e8 stato rimasterizzato e pubblicato per la seconda volta nel 2007, con alcune tracce aggiuntive."}
{"id": "1686104", "revid": "121856119", "url": "https://it.wikipedia.org/wiki?curid=1686104", "title": "Gloria (album Umberto Tozzi)", "text": "Gloria \u00e8 il quarto album di Umberto Tozzi, pubblicato nel 1979. In CD viene ristampato nel 1988.\nIl disco.\nQuesto 33 giri \u00e8 il primo che Tozzi incide con musicisti stranieri, prevalentemente americani, tra cui il noto arrangiatore Greg Mathieson.\nNel disco, oltre al brano che d\u00e0 il titolo all'album, forse il pi\u00f9 conosciuto del suo repertorio, si trova un altro successo, \"Qualcosa qualcuno\", oltre alla poetica \"Mamma Maremma\".\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\", alla posizione numero 91.\nL'album \u00e8 stato ristampato in CD per la prima volta nella stessa etichetta CGD, nel 1988.\nTracce.\nTesti e musiche di Giancarlo Bigazzi e Umberto Tozzi."}
{"id": "1686106", "revid": "767487", "url": "https://it.wikipedia.org/wiki?curid=1686106", "title": "La sottile linea rossa (film 1998)", "text": "La sottile linea rossa (\"The Thin Red Line\") \u00e8 un film del 1998 scritto e diretto da Terrence Malick, con un ricchissimo \"cast\" di \"star\" che hanno accettato anche ruoli secondari e minori pur di apparirvi. Si tratta del terzo lungometraggio del cineasta statunitense, che in 25 anni di carriera prima di quest'opera aveva realizzato solo altre due pellicole.\nIl film \u00e8 tratto dall'omonimo romanzo di James Jones (1962), vero reduce della guerra nel Pacifico. Il titolo si riferisce a un verso di Rudyard Kipling dal suo poema \"Tommy\", tratto dalla collezione \"Barrack-Room Ballads\", nel quale Kipling descrive i soldati come \"una sottile linea rossa di eroi\". Il poema di Kipling \u00e8 a sua volta basato sull'azione dei soldati britannici nel 1854 durante la guerra di Crimea, chiamata \"The Thin Red Line\", nella battaglia di Balaklava.\nTrama.\nGuadalcanal (Isole Salomone - Sud del Pacifico), 1942: la compagnia di fucilieri \"Charlie\" di un reparto dell'esercito statunitense viene mandata alla conquista di un campo d'aviazione giapponese posto in cima a una collina dell'isola. Il gruppo di militari \u00e8 guidato dal mite capitano Staros, agli ordini dell'ambizioso colonnello Tall.\nDurante il lungo e sanguinoso assalto si consumeranno le vicende e i tormenti interiori di un gruppo di uomini costretti a confrontarsi con i propri doveri e soprattutto con la follia della guerra, mentre tutt'intorno la natura, lussureggiante e indifferente, sembra cullarli e contrapporsi alla loro logica. Il soldato Edward Train cos\u00ec descrive nel pensiero tutti i suoi interrogativi su questa follia:\nFra le varie vicende ne emergono con forza tre: quella del soldato Witt, che prima diserta e si rifugia fra gli indigeni melanesiani per poi far ritorno alla compagnia e sacrificarsi per i propri compagni instillando pi\u00f9 di un dubbio nel cinico sergente Welsh, suo diretto superiore; quella del soldato Bell, che non sopporta la forzata lontananza dalla moglie dalla quale alla fine verr\u00e0 lasciato tramite una lettera che gli annuncia il divorzio; infine lo scontro fra il colonnello Tall e il capitano Staros, che rifiuta di mandare i suoi uomini in una missione suicida e che per questo verr\u00e0 sollevato dall'incarico e sostituito dal tenente Band.\nCast.\nFanno parte del cast, accreditati in ruoli minori, Kirk Acevedo, Penny Allen, Mark Boone Junior, Matt Doran, Don Harvey, Danny Hoch, Thomas Jane, Miranda Otto, Donal Logue e Nick Stahl.\nProduzione.\nIl progetto del nuovo film di Malick cominci\u00f2 a delinearsi nel 1988, 10 anni prima dell'uscita nelle sale. Fu il produttore Bobby Geisler che avvicin\u00f2 Malick gi\u00e0 ai tempi de \"I giorni del cielo\" e gli chiese di adattare il testo teatrale \"In the boom boom boom\" di David Rabe. Malick declin\u00f2 l'offerta ma a Geisler disse che avrebbe ben volentieri adattato e diretto una versione del \"Tartufo\" di Moliere o \"The Thin Red Line\" di James Jones. Malick cominci\u00f2 a scrivere lo script del romanzo di Jones e consegn\u00f2 a Geisler una prima versione di ben 300 pagine nel maggio del 1989. Malick e Geisler temporeggiarono fino al 1994: Malick attirato da altri lavori e Geisler in cerca di finanziamenti per il progetto. Dopo che la Sony abbandon\u00f2 il progetto, perch\u00e9 considerato rischioso, la spunt\u00f2 la Fox. La quale, dopo aver bloccato il progetto per realizzare il film, finanzi\u00f2 la produzione a patto che Malick avesse scelto almeno cinque attori di richiamo. Malick allora avvi\u00f2 senza esitazioni le varie produzioni di casting alla ricerca del cast adatto al suo film. Tom Cruise, Robert De Niro e Robert Duvall declinarono. La risposta che salv\u00f2 il film fu di Sean Penn, grande fan di Malick, che avrebbe partecipato al film anche gratis. L'assenso di Penn gener\u00f2 una reazione a catena che mobilit\u00f2 tutta Hollywood: la notizia che Malick sarebbe tornato dietro la macchina da presa, cre\u00f2 intorno al progetto un alone di mistero e di cult a priori e furono molti addetti ai lavori pronti a scommettere al capolavoro. Johnny Depp, Nicolas Cage, Leonardo DiCaprio, Tom Sizemore, Brad Pitt e Kevin Costner furono alcuni dei grandi nomi che parteciparono ai primi casting nel 1996. Alla fine Malick scelse il cast definitivo dopo una lunga fase di provini e part\u00ec per l'Australia e le Isole Salomone per scegliere le ambientazioni per le riprese. Che iniziarono nel giugno 1997 in accordo con la produzione, che gli dette carta bianca. Le riprese furono lunghe ma andarono lisce. I produttori Geisler e Roberdeau seguirono tutto con apprensione mentre Malick e il suo sterminato cast erano impegnati in Queensland, nel nord dell'Australia. Dopo 100 giorni di riprese australiane, 24 alle Isole Salomone e 3 negli Stati Uniti a San Pedro, Malick termin\u00f2 il film a novembre, senza sforare n\u00e9 tempi n\u00e9 budget.\nIl grande problema fu il montaggio del film. La prima versione \"grezza\" dell'opera sfior\u00f2 le sei ore di girato e Malick, su pressione della produzione, dovette tagliare quasi met\u00e0 film per dare un minutaggio adatto alla distribuzione nelle sale. Fu cos\u00ec che le parti di attori come Billy Bob Thornton, Martin Sheen, Bill Pullman, Lukas Haas, Viggo Mortensen, Gary Oldman e anche Mickey Rourke furono tagliate da Malick; mentre Adrien Brody, che avrebbe dovuto essere tra i protagonisti della pellicola, ha scoperto solo alla prima del film che il suo ruolo era stato drasticamente ridimensionato. Altro esempio fu la parte di George Clooney, che lavor\u00f2 sul set per due settimane, ma alla fine nel montaggio finale recita per meno di un minuto negli ultimi minuti di pellicola.\nRiprese.\nLe riprese del film sono state realizzate alle Isole Salomone, nello stato del Queensland in Australia e a San Pedro, in California, tra giugno e novembre del 1997.\nCasting.\nEdward Norton era stato scelto per interpretare il soldato Witt, ma rifiut\u00f2 a causa della morte della madre, avvenuta due mesi prima. Il ruolo venne quindi assegnato a Jim Caviezel.\nDistribuzione.\nLa pellicola \u00e8 uscita nelle sale statunitensi il 22 dicembre 1998, mentre nelle sale italiane il 19 febbraio 1999. L'incasso internazionale della pellicola, il cui budget \u00e8 stato di 52 milioni di dollari, \u00e8 stato di poco pi\u00f9 di 98 milioni di dollari, di cui circa 36 milioni negli Stati Uniti.\nAccoglienza.\nIl film \u00e8 stato accolto positivamente dalla critica. Sull'aggregatore di recensioni Rotten Tomatoes ha un indice di gradimento dell'80%, con un voto medio di 7,30 su 10 basato su 102 recensioni. Il commento del sito recita: \"\"La sottile linea rossa\" \u00e8 un audace film filosofico sulla Seconda guerra mondiale con un enorme cast di star appassionate\"."}
{"id": "1686108", "revid": "110157", "url": "https://it.wikipedia.org/wiki?curid=1686108", "title": "Angelim", "text": "Angelim \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686109", "revid": "367445", "url": "https://it.wikipedia.org/wiki?curid=1686109", "title": "Filtro EMI", "text": " \nIl Filtro EMI (\"ElectroMagnetic Interference\") \u00e8 un filtro passivo presente nella gran parte delle apparecchiature elettroniche, per permettere a tali dispositivi di rispondere alle normative della compatibilit\u00e0 elettromagnetica, in particolare a quelle riguardanti le emissioni condotte. In sostanza, il filtro EMI \u00e8 un filtro passa basso che viene collegato come ultimo stadio tra l'apparecchiatura e la rete di alimentazione, in modo da attenuare le componenti di disturbo che ogni dispositivo elettronico tenderebbe ad emettere. Ovviamente, il filtro deve risultare trasparente alla frequenza di alimentazione (50-60\u00a0Hz) per permettere il corretto funzionamento del dispositivo, mentre deve agire nel campo di frequenze stabilite dalla normativa (150\u00a0kHz-30\u00a0MHz). \nDescrizione.\nIn figura si pu\u00f2 vedere un tipico esempio di filtro EMI per un carico monofase. Si nota come, a causa della sua simmetria, il filtro permette non solo di attenuare le componenti di disturbo prodotte dal dispositivo nel quale \u00e8 inserito, ma anche di aumentare l'immunit\u00e0 dell'apparecchiatura rispetto a disturbi provenienti dall'esterno.\nIl filtro \u00e8 essenzialmente composto da alcuni condensatori, da una bobina di blocco di modo comune e da un induttore formula_1 sul conduttore di terra. Segue l'analisi di questi componenti a uno a uno.\nCondensatori.\nCome si pu\u00f2 notare, sono presenti due diversi tipi di condensatori, i condensatori formula_2 o \"condensatori di linea\" e i condensatori formula_3 o \"condensatori di fase-terra\" o \"condensatori di neutro-terra\" a seconda del conduttore sul quale sono montati. Essi svolgono funzioni molto diverse e hanno anche valori di capacit\u00e0 differenti.\nI condensatori formula_3 infatti, essendo collegati direttamente al cavo di terra, non possono avere valori di capacit\u00e0 molto rilevanti, perch\u00e9 in tal caso offrirebbero un'impedenza troppo bassa alla frequenza di alimentazione. Questo provocherebbe una corrente di fuga anche rilevante, che potrebbe causare anche problemi di sicurezza per l'utente. Valori tipici sono quindi di qualche nanofarad. Tali problemi non affliggono i condensatori formula_2, che possono avere valori anche molto pi\u00f9 grandi di capacit\u00e0 (tipicamente decine o centinaia di nanofarad).\nBobina di blocco di modo comune.\nLa principale limitazione al valore dell'induttanza formula_6 \u00e8 data dalla massima caduta che \u00e8 tollerabile su tali componenti alla frequenza di alimentazione. Tipicamente si usano componenti di centinaia di \u03bchenry. \nFondamentale \u00e8 inoltre la scelta del nucleo ferromagnetico su cui sono avvolti i conduttori. Esso deve presentare un alto valore di permeabilit\u00e0, che deve rimanere pi\u00f9 possibile costante nell'intervallo di interesse (150\u00a0kHz-30\u00a0MHz). Tale valore elevato di permeabilit\u00e0 permette di ottenere un coefficiente di mutua induzione formula_7 il pi\u00f9 simile possibile a formula_6. Ci\u00f2, come si vedr\u00e0 in seguito \u00e8 molto importante per il corretto funzionamento del filtro.\nInduttore di terra.\nQuesto componente spesso non \u00e8 presente nei filtri. Questo \u00e8 principalmente dovuto a motivazioni di sicurezza: si preferisce in genere mantenere l'impedenza del cavo di terra la pi\u00f9 bassa possibile. Quando tale componente \u00e8 presente, si preferisce in genere avvolgere direttamente il conduttore di terra su un nucleo piuttosto che saldare un ulteriore componente, in quanto le saldature, rompendosi, provocherebbero gravi problemi di sicurezza.\nFunzionamento.\nPer comprendere nel dettaglio il funzionamento di tale filtro, risulta comodo introdurre la scomposizioni delle correnti di fase (formula_9), neutro (formula_10) e terra (formula_11) nelle loro componenti di modo differenziale (formula_12) e di modo comune (formula_13) secondo le seguenti relazioni:\nformula_14\nSi pu\u00f2 dimostrare che, se tutti i componenti usati sono lineari, si pu\u00f2 studiare separatamente le componenti di modo comune e di modo differenziale sostituendo il filtro EMI con un filtro a formula_15 come quello riportato nella figura a destra. I valori di formula_16 e formula_17 variano tra le componenti di modo comune e quelle di modo differenziale.\nModo differenziale:\nformula_18\nModo comune:\nformula_19\nSe \u00e8 presente un induttore di terra, esso va aggiunto solo per le componenti di modo comune raddoppiandone il valore.\nSi nota quindi che se l'accoppiamento tra gli induttori \u00e8 perfetto la bobina attenua solamente le componenti di modo comune. Questo \u00e8 un fatto importante: la corrente di alimentazione infatti generalmente presenta componenti solo di modo differenziale, e quindi non viene attenuata. Inoltre, poich\u00e9 il flusso magnetico creato dalle correnti di modo differenziale all'interno del nucleo ferromagnetico tende ad elidersi (\u00e8 di un segno sul cavo di fase, del segno opposto su quello di neutro) le correnti di alimentazione, bench\u00e9 abbiano un valore elevato, non contribuiscono a far saturare il materiale ferromagnetico. Ci\u00f2 \u00e8 molto positivo, in quanto la saturazione farebbe crollare la permeabilit\u00e0 del materiale a quella del vuoto, rendendo praticamente inutile la presenza della bobina."}
{"id": "1686110", "revid": "767487", "url": "https://it.wikipedia.org/wiki?curid=1686110", "title": "Bom Conselho", "text": "Bom Conselho \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686111", "revid": "1874410", "url": "https://it.wikipedia.org/wiki?curid=1686111", "title": "Dino Monduzzi", "text": "Biografia.\nSubito dopo le scuole elementari entr\u00f2 nel seminario di Faenza dove frequent\u00f2 il ginnasio, il liceo classico ed i corsi di teologia. Fu ordinato sacerdote dal vescovo di Faenza, Giuseppe Battaglia, il 22 luglio 1945. Trasferitosi a Roma complet\u00f2 gli studi \"In utroque iure\" alla Pontificia Universit\u00e0 Lateranense.\nDal 1952 fu impegnato in attivit\u00e0 dell'Azione Cattolica in Calabria e Sardegna; si trasfer\u00ec poi in Abruzzo presso l'Ente di Riforma Agraria del Fucino.\nNel maggio 1959 fu nominato segretario dell'Ufficio del Maestro di Camera di papa Giovanni XXIII. Nel 1967, a seguito della riforma \"Regimini Ecclesiae universae\" di papa Paolo VI, divenne Segretario e Reggente del Palazzo Apostolico.\nIl 18 dicembre 1986 papa Giovanni Paolo II lo nomin\u00f2 prefetto della Casa Pontificia e contestualmente vescovo titolare di Capri; fu egli stesso a consacrarlo vescovo il 6 gennaio 1987 nella Basilica di San Pietro in Vaticano, coconsacranti i cardinali Eduardo Mart\u00ednez Somalo e Jos\u00e9 Tom\u00e1s S\u00e1nchez.\nLasci\u00f2 l'incarico di prefetto il 7 febbraio 1998 e nel concistoro del 21 febbraio successivo fu nominato cardinale della diaconia di San Sebastiano al Palatino.\nMor\u00ec il 13 ottobre 2006 dopo lunga malattia, all'et\u00e0 di 84 anni.\nIl funerale venne celebrato il 16 ottobre alle ore 17 all'Altare della Cattedra della basilica di San Pietro in Vaticano da papa Benedetto XVI e le sue spoglie furono traslate nella tomba di famiglia presso il cimitero del paese natio.\nGenealogia episcopale.\nLa genealogia episcopale \u00e8:"}
{"id": "1686112", "revid": "119222094", "url": "https://it.wikipedia.org/wiki?curid=1686112", "title": "Tozzi (album)", "text": "Tozzi \u00e8 il quinto album del cantautore torinese Umberto Tozzi, pubblicato nel 1980 dalla CGD. Da esso venne estratto il singolo \"Stella stai/Gabbie\". \u00c8 conosciuto anche come \"Poste '80\" perch\u00e9 la copertina riproduce un francobollo con la foto di Tozzi abbigliato in stile country-rock con il timbro omonimo, per l'appunto.\nIl disco.\nCon questo lavoro a forte impronta rock, il cantante continua la collaborazione con Greg Mathieson (arrangiatore di \"Gloria\").Si tratta di un album molto americano e internazionale nella sua concezione, con musiche all'avanguardia come sempre. Lo staff dei musicisti \u00e8 in parte uguale a quello di \"Gloria\".\n\"Tozzi\" chiude anche il ciclo delle \"canzoni per l'estate\", aprendone un altro, pi\u00f9 introspettivo e con ambizioni cantautorali; Tozzi vuole dimostrare al pubblico di saper fare anche musica d'autore di qualit\u00e0 e non soltanto \"da Festivalbar\". I testi hanno una cura particolare in questo senso, anche se non mancano i soliti brani estivi, che efficacemente si sposano con parole e temi pi\u00f9 impegnati, senza appesantire la musicalit\u00e0 e la metrica, che rimane la pi\u00f9 internazionale possibile, pensata su misura per un rock anglosassone ed esportabile.\nL'\"hit\" di lancio \u00e8 \"Stella stai\" che partecipa al Festivalbar '80; fra le altre canzoni del 33 giri vi sono \"Gabbie\", dedicato al mondo carcerario, con la chitarra di Lee Ritenour; \"A cosa servono le mani\", con Giancarlo Bigazzi; \"Calma\", dal taglio rock, \"Dimmi di no\" (un'altra grande hit), \"Nemico alcool\" che tratta del rapporto controverso con il vizio del bere e l'autobiografica \"Luci e ombre\", testimonianza di un incidente stradale che Tozzi ebbe in Toscana. \nA questo disco segu\u00ec un tour che venne poi ripreso e registrato nel live \"In concerto\" nello stesso anno."}
{"id": "1686113", "revid": "729019", "url": "https://it.wikipedia.org/wiki?curid=1686113", "title": "Dicky Owen", "text": "Fece il suo debutto per lo Swansea RFC nel 1899 e disput\u00f2 per il club 14 stagioni consecutive, diventandone capitano nel 1911-12. Fu uno degli uomini chiave dell'era d'oro della squadra e prese parte partita contro All Blacks nel 1905 e alla vittoria contro l' nel 1908.\nIl 16 marzo 1901 ha fatto il suo esordio con la nazionale giocando contro l'. Il 16 dicembre 1905 perse parte alla storica vittoria 3 a 0 contro la .\nLa sua ultima partita internazionale \u00e8 del 3 febbraio 1912 contro la . Con il ha disputato 35 match, vincendo 6 Home Championship/Cinque Nazioni (1902, 1905, 1906, 1908, 1909, 1911), con 4 Triple Crown (1902, 1905, 1908, 1911) e 3 Grandi Slam (1908, 1909, 1911 anche se prima del 1910 Triple Crwon e Grande Slam coincidevano)."}
{"id": "1686116", "revid": "767487", "url": "https://it.wikipedia.org/wiki?curid=1686116", "title": "Brej\u00e3o", "text": "Brej\u00e3o \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686118", "revid": "1442080", "url": "https://it.wikipedia.org/wiki?curid=1686118", "title": "De architectura, libro IV", "text": "Il Libro IV del \"De architectura\" di Vitruvio \u00e8 una raccolta di tutte le regole enunciate nei trattati dell'antichit\u00e0 (andati perduti).\nCome il Libro III, ha per argomento gli edifici sacri (templi) e gli ordini architettonici.\nMolti architetti dell'antichit\u00e0 credevano che non si dovessero costruire templi in quanto le simmetrie non erano piene. Per questo, molti di loro fecero dei cambiamenti architettonici per realizzare comunque le simmetrie, come restringere la larghezza delle colonne, ma i risultati per Vitruvio erano esteticamente modesti. Per questo Vitruvio elenca le proporzione che un tempio deve avere:\nPer Vitruvio anche l'orientamento dei templi deve essere sempre verso occidente oppure verso il luogo pi\u00f9 sacro, mentre ogni porta presenta diverse proporzioni per ordine di appartenenza."}
{"id": "1686119", "revid": "327094", "url": "https://it.wikipedia.org/wiki?curid=1686119", "title": "Caet\u00e9s", "text": "Caet\u00e9s \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns.\nVi \u00e8 nato l'ex Presidente del Brasile Luiz In\u00e1cio Lula da Silva."}
{"id": "1686121", "revid": "1522738", "url": "https://it.wikipedia.org/wiki?curid=1686121", "title": "Jack (Tekken)", "text": " \u00e8 un personaggio immaginario della celebre serie di videogiochi picchiaduro \"Tekken\", prodotta dalla Namco, e comparso, anche se in versioni differenti, in quasi tutti i capitoli principali della serie.\nScheda del personaggio.\nIntroduzione ai vari modelli di Jack.\nJack non appare solo nel primo \"Tekken\", ma \u00e8 presente in tutti i vari capitoli del gioco. Il robot si presenta nei vari \u201cTornei del Pugno di Ferro\u201d in diverse versioni, e risulta man mano che si va avanti con la storia sempre pi\u00f9 modificato e migliorato. In \"Tekken 2\" compare sotto il nome di Jack-2, mentre in \"Tekken 3\" appare un diverso modello di Jack, ovvero Gun-Jack.\nIn \"Tekken 4\", Jack non \u00e8 presente (sostituito da Combot, robot al servizio di Lee Chaolan), per poi tornare in \"Tekken 5\" in una nuova versione, Jack-5. Inoltre, sempre in \"Tekken 5\", appare un plotone di Jack-4 nel filmato di apertura del gioco e nei prologhi di Kazuya Mishima ed Heihachi Mishima: tale modello di Jack, secondo la storia del videogame, non soddisfaceva gli obbiettivi proposti dalla sua scienziata Jane ed il robot fu aggiornato sino a diventare Jack-5. In \"Tekken 6\", Jack appare in un modello pi\u00f9 avanzato di quelli visti precedentemente e si chiama Jack-6. Secondo la descrizione del personaggio fornita da Namco, egli possiederebbe una forza dieci volte maggiore al predecessore.\nIn \"Tekken 7\" compare invece Jack-7, il quale ha un aspetto leggermente diverso rispetto a gli altri Jack con la cresta bionda, difatti la sua \u00e8 rossa e nel suo corpo vi sono diverse linee che riflettono l'energia dei suoi circuiti vitali.\nEsiste anche un altro Jack, Prototype Jack, che non \u00e8 altro che il prototipo del primo modello. Quest'ultimo \u00e8 presente nei primi due capitoli della saga, in \"Tekken Tag Tournament\" (insieme a Jack-2 ed a Gun-Jack) e in \"Tekken Tag Tournament 2\" (insieme a Jack-6).\nEsiste inoltre un altro modello chiamato Dragon Fighting Jack che doveva essere il boss finale nel primo \"Tekken\", rimosso in seguito per l'eccessiva difficolt\u00e0 nel batterlo.\nIn Giappone, nel primo torneo arcade di \"Tekken\" svoltosi nel 1994 lo scontro finale si disput\u00f2 fra Jack e Marshall Law (con vittoria di quest'ultimo): i creatori di Tekken pensarono di creare una macchina da combattimento definitiva che non si sarebbe fatta sconfiggere tanto facilmente. Tuttavia durante i test risultava impossibile per i collaudatori sconfiggere Dragon Fighting Jack (abbreviato in Dragon Claw): il suo stile di combattimento consisteva nella velocit\u00e0 di Law e la potenza di Jack, e per personaggi lenti come Yoshimitsu e Kunimitsu era impossibile persino attaccarlo. Il suo stage avrebbe dovuto essere quello ambientato a Venezia. Nonostante ci\u00f2 nella copertina della versione per console di \"Tekken\", Dragon Fighting Jack appare al di sotto di Law e King, lasciando a pensare che avrebbe dovuto essere presente nella versione casalinga.\nNel crossover \"Street Fighter X Tekken\" della Capcom, viene introdotto in coppia con Bryan Fury come personaggio DLC per le versioni PS3, Xbox 360, PC e PS Vita. In questo caso si presenta addirittura come una versione migliorata di Jack-6, ovvero Jack-X. Alla ricerca di un partner con cui andare alla ricerca del misterioso manufatto Pandora, Bryan trova questo robot in un laboratorio e capisce che dispone di un armamento e varie specifiche superiori al Jack-6, pur essendo esteticamente identico. Decide quindi di attivarlo come suo partner. In uno dei filmati trailer sui nuovi personaggi viene mostrato capace di trasformarsi alle dimensioni di una pesante valigia che Bryan ritira all'aeroporto.\nBiografia.\n\"Tekken\".\nJack fu creato per scopi militari dal Dr. Boskonovitch. Inizialmente era solo un prototipo, ma in seguito venne modificato dallo stesso Boskonovitch rendendolo molto pi\u00f9 potente. L'unico scopo per cui Jack era stato costruito era quello di ottenere un'arma speciale d'assalto dell'ex Unione Sovietica. Venne iscritto al primo \"King of Iron Fist Tournament\" per testare la sua potenza, ma in seguito sfugg\u00ec agli ordini degli scienziati che l'avevano costruito e gli fu mandato contro Prototype Jack per fermarlo. Jack per\u00f2 riusc\u00ec a sconfiggere il suo rivale.\nNel suo epilogo riesce a vincere il torneo e a causa della sua dimostrata efficienza il suo database viene replicato in altri Jack per formare una nuova e potente forza militare, tuttavia nel vero finale, Jack \u00e8 sfuggito dal controllo dei suoi costruttori e non ha portato a termine la sua missione.\n\"Tekken 2\".\nDopo il primo torneo di \"Tekken\", Jack venne migliorato e rinominato Jack-2. Durante un'esercitazione di armi chimiche questo robot mise in salvo una bambina di nome Jane, con la quale scapp\u00f2 e strinse un'amicizia. Jack-2 svilupp\u00f2 un'intelligenza e scopr\u00ec che la piccola era affetta da una gravissima malattia; allora decise di partecipare al \"Tekken 2\" con l'intento di trovare il Dr. Boskonovitch, l'unico in grado di salvarla, che in quel periodo si trovava alla Mishima Zaibatsu perch\u00e9 era stato rapito da Kazuya Mishima, il quale lo costringeva a lavorare per lui. Alla fine del torneo venne distrutto da un raggio laser sparato dal Dr. Abel, ma riusc\u00ec fortunatamente a salvare Jane.\n\"Tekken 3\".\nQuando Jane aveva 8 anni fu salvata da un robot russo chiamato Jack-2. Ma poi il cyborg venne distrutto da un raggio laser sparato dal Dr. Abel. Jane, ormai diventata adulta, non ha mai dimenticato l'incubo di Jack-2. Lavor\u00f2 duramente per anni affinch\u00e9 ripristinasse Jack-2, ma non riusc\u00ec a ridargli quelle facolt\u00e0 umane che lo distinguevano da un semplice androide. Dopo un'analisi dettagliata di Jack-2, scopr\u00ec che la maggior parte della sua programmazione era stata creata dalla \"Mishima Heavy Industry\", una delle filiali dell'impero finanziario dei Mishima, e che Jack-2 possedeva al suo interno un programma nascosto, chiamato \u201cProgetto Gun-Jack\u201d: si trattava di armi poste all'interno del corpo del Cyborg. Per capire meglio di cosa si trattava e per ristabilire completamente Jack-2, Jane si avvicin\u00f2 all'impero finanziario della Mishima Zaibatsu. Cos\u00ec, dopo aver portato alla Mishima quello che da quest'ultima non veniva considerato nient'altro che un'arma d'assalto, pot\u00e9 installare il programma segreto e dare vita a Gun-Jack. Gun-Jack partecip\u00f2 al \"Tekken 3\" per essere testato. Alla fine del torneo, il Dr. Abel lanci\u00f2 un altro raggio laser dalla sua nave spaziale per tentare di distruggerlo nuovamente, ma questa volta l'androide riusc\u00ec a salvare s\u00e9 stesso e Jane, che era con lui, formando una barriera protettiva.\n\"Tekken 4\".\nDurante questo capitolo della saga, Jack non \u00e8 disponibile, tuttavia \u00e8 disponibile Combot, un altro robot al servizio di Lee Chaolan.\n\"Tekken 5\".\nAlla fine del \"Tekken 3\", Jane e Gun-Jack tentarono di infiltrarsi nella Mishima Heavy Industry, dove furono sorpresi dalle guardie della Tekken Force e vennero bersagliati a colpi di mitragliatrice. Gun-Jack protesse la ragazza con il suo scudo, dopodich\u00e9 smise di muoversi. Il giorno seguente, Jane venne trovata e salvata da una nave di trasporto della G-corporation. Da quella volta Jane appartenne alla funzione di ricerca tecnica dei robot della G-corporation, per la quale cominci\u00f2 un progetto per un nuovo robot, che port\u00f2 a termine con il nome di Jack-4. In seguito la ragazza, insoddisfatta del risultato ottenuto, inizi\u00f2 lo sviluppo di Jack-5 sulla base dei dati del precedente Jack-4. Fu cos\u00ec che il nuovo androide Jack-5, non pi\u00f9 propriet\u00e0 della Mishima Zaibatsu ma della rivale G-Corporation, venne iscritto al \u201cQuinto Torneo del Pugno di Ferro\u201d per testarne le abilit\u00e0.\nSub-boss di Jack-5 \u00e8 Heihachi Mishima. Jack-5 \u00e8 sub-boss di stage 4 di Heihachi Mishima.\nAll'inizio del filmato dell'epilogo si vede una scritta che dice: \"Jack-5 vince il torneo mentre Jane recupera con successo i ricordi ed i dati di Jack-5 dalla Mishima Heavy Industry\". In seguito si vede il robot che esce fuori dalla capsula in cui \u00e8 contenuto e comincia a distruggere il laboratorio intorno a lui, sotto lo sguardo atterrito di Jane. Quando sta per colpire mortalmente la ragazza, gli vengono in mente tutti i momenti passati insieme a lei, cos\u00ec si ferma e prende in braccio la giovane, la quale \u00e8 felice di essere finalmente riuscita nel suo intento. Nel vero finale Jack-5 non ha mai vinto il torneo, tuttavia Jane \u00e8 riuscita a fargli recuperare i suoi ricordi.\n\"Tekken 6\".\nDopo molti anni Jane riusc\u00ec a far recuperare la memoria a Jack. Nel frattempo la Mishima Zaibatsu decise di creare un proprio modello di cyborg, il futuro \u201cNANCY-MI847J\u201d, dotato di una potenza combattiva dieci volte superiore a quella di Jack-5. Kazuya Mishima, il nuovo leader della G-Corporation, rispose alla \"sfida\" della Mishima Zaibatsu ordinando di far costruire un nuovo modello di Jack, pi\u00f9 efficiente del precedente. Quindi venne creato Jack-6, il quale venne iscritto al \u201cKing of Iron Fist Tournament 6\u201d con lo scopo distruggere la Mishima Zaibatsu.\nNel suo epilogo Jane sta cercando Jack-6 in una stanza. Ad un certo punto lo trova dietro delle casse di legno con un aspetto differente dal solito: ha agganciato vari pezzi meccanici sul suo corpo, lasciando libera solo la testa. Jane rimane molto perplessa al vederlo in quelle condizioni, ma il cyborg sembra non capirne il motivo.\n\"Tekken 7\".\nDopo essere stato nuovamente migliorato e potenziato sotto il nuovo nome di Jack-7, viene inviato per essere messo alla prova dalla G-Corporation.\n\"Street Fighter X Tekken\".\nNel crossover \"Street Fighter X Tekken\" della Capcom, viene introdotto in coppia con Bryan Fury come personaggio DLC per le versioni PS3, Xbox 360 e PC e per PSVita. In questo caso si presenta addirittura come una versione migliorata di Jack-6, ovvero Jack-X. Alla ricerca di un partner con cui andare alla ricerca del misterioso manufatto Pandora, Bryan trova questo robot in un laboratorio e capisce che dispone di un armamento e varie specifiche superiori al Jack-6, pur essendo esteticamente identico. Decide quindi di attivarlo come suo partner. In uno dei filmati trailer sui nuovi personaggi viene mostrato capace di trasformarsi alle dimensioni di una pesante valigia che Bryan ritira all'aeroporto."}
{"id": "1686122", "revid": "180559", "url": "https://it.wikipedia.org/wiki?curid=1686122", "title": "William Van Horn", "text": "Carriera.\nTerminati gli studi alla California College of Arts and Crafts nel 1961, nel 1965, Van Horn comincia a lavorare nell'ambito dell'animazione, che lo terr\u00e0 impegnato fino al 1977; in questo periodo, nasce il figlio Noel (1968), che seguir\u00e0 le orme del padre.\nA partire dal 1977, inizia a realizzare illustrazioni per i libri per bambini, per poi collaborare con la Blackthorne Publishing dal 1985 al 1988.\nNel frattempo, inizia il suo lavoro in ambito disneyano, prima alla Gladstone Publishing (1987), poi alla Egmont (1991), con la quale collabora tuttora; nelle sue storie, d\u00e0 vita al personaggio di Rumpus McFowl, fratello di Zio Paperone, comparso per la prima volta nell'avventura \"It's All Relative\", del 1994."}
{"id": "1686123", "revid": "767487", "url": "https://it.wikipedia.org/wiki?curid=1686123", "title": "Cal\u00e7ado", "text": "Cal\u00e7ado \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686126", "revid": "110157", "url": "https://it.wikipedia.org/wiki?curid=1686126", "title": "Canhotinho", "text": "Canhotinho \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686129", "revid": "110157", "url": "https://it.wikipedia.org/wiki?curid=1686129", "title": "Correntes", "text": "Correntes \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686130", "revid": "767487", "url": "https://it.wikipedia.org/wiki?curid=1686130", "title": "Bom Jardim (Pernambuco)", "text": "Bom Jardim \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del M\u00e9dio Capibaribe."}
{"id": "1686133", "revid": "1892728", "url": "https://it.wikipedia.org/wiki?curid=1686133", "title": "Uragano Neddy", "text": ""}
{"id": "1686134", "revid": "810736", "url": "https://it.wikipedia.org/wiki?curid=1686134", "title": "Cumaru", "text": "Cumaru \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del M\u00e9dio Capibaribe."}
{"id": "1686135", "revid": "1776051", "url": "https://it.wikipedia.org/wiki?curid=1686135", "title": "Raw Like Sushi (Mr. Big)", "text": "Raw like Sushi \u00e8 un album dal vivo del gruppo musicale statunitense Mr. Big, pubblicato nel 1990 dalla Atlantic Records."}
{"id": "1686136", "revid": "1305772", "url": "https://it.wikipedia.org/wiki?curid=1686136", "title": "Garanhuns", "text": "Garanhuns \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686138", "revid": "767487", "url": "https://it.wikipedia.org/wiki?curid=1686138", "title": "Feira Nova (Pernambuco)", "text": "Feira Nova \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del M\u00e9dio Capibaribe."}
{"id": "1686140", "revid": "767487", "url": "https://it.wikipedia.org/wiki?curid=1686140", "title": "Iati", "text": "Iati \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686142", "revid": "110157", "url": "https://it.wikipedia.org/wiki?curid=1686142", "title": "Jo\u00e3o Alfredo", "text": "Jo\u00e3o Alfredo \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del M\u00e9dio Capibaribe."}
{"id": "1686143", "revid": "767487", "url": "https://it.wikipedia.org/wiki?curid=1686143", "title": "James Duncan", "text": "Biografia.\nJames Duncan \u00e8 un batterista progressive rock e produttore inglese. Suon\u00f2 in diverse occasioni nel gruppo Jethro Tull. \u00c8 il figlio di \"Ian Anderson\", leader del gruppo rock.\nPartecip\u00f2 per la prima volta ai progetti del Jethro Tull incidendo l'album \"The Jethro Tull Christmas Album\" (2003) e \"Ian Anderson Plays the Orchestral Jethro Tull\" (2005). In seguito prese parte alla produzione artistica dei dischi solisti del padre \"Thick as a Brick 2\" (2012), \"Homo Erraticus\" (2014) e \"Thick as a Brick - Live in Iceland\" (2014), lasciando il ruolo di batterista a Scott Hammond."}
{"id": "1686144", "revid": "767487", "url": "https://it.wikipedia.org/wiki?curid=1686144", "title": "Jucati", "text": "Jucati \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686148", "revid": "110157", "url": "https://it.wikipedia.org/wiki?curid=1686148", "title": "Limoeiro", "text": "Limoeiro \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del M\u00e9dio Capibaribe."}
{"id": "1686150", "revid": "327094", "url": "https://it.wikipedia.org/wiki?curid=1686150", "title": "Jupi", "text": "Jupi \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686156", "revid": "767487", "url": "https://it.wikipedia.org/wiki?curid=1686156", "title": "Machados", "text": "Machados \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del M\u00e9dio Capibaribe."}
{"id": "1686157", "revid": "110157", "url": "https://it.wikipedia.org/wiki?curid=1686157", "title": "Jurema (Pernambuco)", "text": "Jurema \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686158", "revid": "110157", "url": "https://it.wikipedia.org/wiki?curid=1686158", "title": "Orob\u00f3", "text": "Orob\u00f3 \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del M\u00e9dio Capibaribe."}
{"id": "1686159", "revid": "767487", "url": "https://it.wikipedia.org/wiki?curid=1686159", "title": "Lagoa do Ouro", "text": "Lagoa do Ouro \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686162", "revid": "110157", "url": "https://it.wikipedia.org/wiki?curid=1686162", "title": "Passira", "text": "Passira \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del M\u00e9dio Capibaribe."}
{"id": "1686164", "revid": "110157", "url": "https://it.wikipedia.org/wiki?curid=1686164", "title": "Lajedo", "text": "Lajedo \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686166", "revid": "767487", "url": "https://it.wikipedia.org/wiki?curid=1686166", "title": "Salgadinho (Pernambuco)", "text": "Salgadinho \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del M\u00e9dio Capibaribe."}
{"id": "1686168", "revid": "110157", "url": "https://it.wikipedia.org/wiki?curid=1686168", "title": "Palmeirina", "text": "Palmeirina \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686170", "revid": "327094", "url": "https://it.wikipedia.org/wiki?curid=1686170", "title": "S\u00e3o Vicente Ferrer (Pernambuco)", "text": "S\u00e3o Vicente F\u00e9rrer \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del M\u00e9dio Capibaribe."}
{"id": "1686172", "revid": "367445", "url": "https://it.wikipedia.org/wiki?curid=1686172", "title": "Paperino e l'ospite indesiderato", "text": " Inverno papero - Paperino e l'ospite indesiderato (\"Say Uncle!\") \u00e8 una storia a fumetti della Walt Disney realizzata dal cartoonist statunitense William Van Horn, pubblicata sul numero 35 dell'albo svedese \"Anders And &amp; Co.\", datato 28 agosto 1995. In Italia, \u00e8 stata pubblicata per la prima ed unica volta sul numero 480 di \"Mega\", del dicembre 1996.\nLa storia.\nL'avventura di van Horn ci mostra Paperino alle prese con suo zio Rumpus McFowl, fratello di Zio Paperone, in una delle sue poche apparizioni in Italia."}
{"id": "1686184", "revid": "112656587", "url": "https://it.wikipedia.org/wiki?curid=1686184", "title": "Duilio Citrini", "text": "Biografia.\nNato a Milano, da famiglia originaria della Val d'Intelvi, il 26 aprile 1913, appartenente a una di quelle generazioni di giovani che furono duramente colpite e falcidiate dalla seconda guerra mondiale.\nLaureatosi in ingegneria civile al Politecnico di Milano nel 1936, si era avviato cos\u00ec decisamente all'attivit\u00e0 scientifica, che gi\u00e0 nell'anno successivo era stato nominato Assistente incaricato e, nel 1939, Assistente ordinario nell'Istituto di Idraulica dello stesso Politecnico, entrando a pieno titolo nel ristretto numero dei collaboratori del professor Giulio De Marchi.\nNel 1942 aveva gi\u00e0 dato alle stampe ben sette pubblicazioni, di cui almeno cinque contenevano sviluppi e risultati originali, ben al di l\u00e0 dei lavori di semplice compilazione che spesso costituivano la prima produzione dei giovani ricercatori.\nGrazie alla qualit\u00e0 di quella sua prima produzione scientifica ed alle spiccate doti didattiche immediatamente dimostrate, Citrini conseguiva, gi\u00e0 nel 1943, la libera docenza in idraulica.\nI diagrammi per il dimensionamento dei modellatori, che rendono di immediata risoluzione il problema progettuale e che hanno costituito, come tuttora costituiscono, uno strumento prezioso per i progettisti di impianti irrigui, vennero elaborati da Citrini nel 1941 nella monografia \"Modellatori a risalto \u2013 Guida al progetto\", che rappresent\u00f2 un vero e proprio best seller.\nDopo la guerra ed il ritorno dalla prigionia nel 1949, riuscito secondo nella terna dei vincitori del concorso alla cattedra di Idraulica del Politecnico di Torino, veniva chiamato a coprire la stessa cattedra nella Facolt\u00e0 di Ingegneria da poco istituita presso l'Universit\u00e0 di Cagliari.\nNel 1958 venne, chiamato al Politecnico di Milano a professare l'insegnamento dell'Idraulica al fianco del suo maestro Giulio De Marchi. Nel capoluogo lombardo egli svolse un'intensa attivit\u00e0 didattica, di ricerca e di partecipazione fattiva alla vita dell'Ateneo, fino al suo collocamento fuori ruolo nel 1983, al pensionamento nel 1988 e alla nomina a Professore Emerito nel 1989. Preside della Facolt\u00e0 d'Ingegneria dal 1965 al 1971, visse in prima persona i tempestosi avvenimenti del 1968, dimostrando singolari doti di equilibrio e di comprensione delle istanze dei giovani.\nUn posto di primo piano \u00e8 occupato, nella produzione di Duilio Citrini, dal testo \"Idraulica\", scritto in stretta collaborazione con Giorgio Noseda, uscito nella definitiva versione a stampa nel 1975 e ristampato numerose volte. La completezza degli argomenti trattati, la grande chiarezza di esposizione, il sapiente equilibrio fra trattazione matematica e spiegazione fisica dei fenomeni ne fanno ancor oggi un ausilio prezioso per la preparazione degli allievi ingegneri.\nSeguendo l'esempio di altri grandi idraulici del Politecnico, in primo luogo Fantoli e De Marchi, Citrini seppe anche affiancare all'attivit\u00e0 scientifica e didattica la partecipazione a pubbliche attivit\u00e0 amministrative di alto livello e responsabilit\u00e0 in sede nazionale e regionale: fu, tra l'altro, Membro del Consiglio Superiore dei Lavori Pubblici dal 1966 al 1971 e Membro del Consiglio Superiore della Pubblica Istruzione dal 1970 al 1981 e partecip\u00f2 attivamente all'attivit\u00e0 di pianificazione e gestione delle risorse idriche di Lombardia, sia sul piano scientifico, con i gi\u00e0 citati studi sulla regolazione dei grandi laghi prealpini, sia sul piano amministrativo, reggendo contemporaneamente la Presidenza del Consorzio dell'Adda e quella del Consorzio dell'Oglio, dal 1972 al 1980.\nI suoi meriti scientifici gli valsero l'elezione a Membro dell'Istituto Lombardo dell'Accademia di Scienze e lettere, nel 1965, ed a Membro dell'Accademia di Bologna, nel 1967.\nRiposa nella sua Milano, al cimitero di Lambrate."}
{"id": "1686191", "revid": "253269", "url": "https://it.wikipedia.org/wiki?curid=1686191", "title": "Thomas F. Wilson", "text": "Biografia.\nNoto soprattutto per aver interpretato il ruolo di Biff Tannen nella fortunata trilogia \"Ritorno al futuro\", Thomas F. Wilson \u00e8 successivamente apparso in film e serie televisive, anche come doppiatore. Nel 1991 ha vinto un Saturn Award per l'interpretazione in \"Ritorno al futuro parte III\".\nDiretto da Fred Walton ha interpretato un ruolo secondario in \"Pesce d'aprile\" del 1989. Dopo \"Ritorno al futuro\", ha lavorato nuovamente con Christopher Lloyd nel 1994, nel film \"Vacanze a modo nostro\", mentre nel 2003 \u00e8 apparso nel film comico \"Trial and Error: The making of sequestered\", distribuito solo negli Stati Uniti.\nNel 1992 ha prestato la voce al personaggio Tony Zucco nella serie animata \"Batman\" e al detective Matt Bluestone nella serie animata \"Gargoyles\". Successivamente ha collaborato alla realizzazione di un videogioco per PC \"Wing Commander III: Heart of the tiger\", molto popolare in quel periodo. Nel 1996 ha lavorato anche al sequel del gioco, \"Wing Commander IV : Price of Freedom\", con un successo maggiore del precedente titolo; \u00e8 inoltre presente nel quinto capitolo, \"Wing Commander Prophecy\", nel quale interpreta sempre la parte del Maggiore Todd \"Maniac\" Marshall. Nel ruolo di doppiatore ha inoltre prestato la voce a diversi personaggi nel film animato \"Spongebob\" e nel videogioco \"Crash Bandicoot\", nel quale ha collaborato anche alla realizzazione di alcune tracce del sonoro.\nDal 1999 al 2000 ha rivestito il ruolo di Ben Fredricks in una commedia della NBC \"Freaks and Geeks\". Ha inoltre coperto ruoli in altre serie televisive tra le quali \"Dr. House - Medical Division\", \"Still Standing\", \"Boston Legal\" e \"Sabrina, vita da strega\". Ha inoltre partecipato come attore non protagonista ad alcuni episodi di \"Ghost Whisperer - Presenze\".\nWilson \u00e8 inoltre un noto comico, specializzato in particolare nella cosiddetta \"stand-up comedy\", e ha pi\u00f9 volte attraversato gli Stati Uniti in tourn\u00e9e coi suoi spettacoli.\nWilson \u00e8 anche un suonatore di tuba e un pittore. Nel 2006 \u00e8 stato selezionato ed invitato ad unirsi alla \"California Featured Artist Series\" a \"Disneyland\". I soggetti pi\u00f9 ritratti dall'attore sono giocattoli del 1900.\nDoppiatori italiani.\nDa doppiatore \u00e8 sostituito da:"}
{"id": "1686196", "revid": "958185", "url": "https://it.wikipedia.org/wiki?curid=1686196", "title": "Rivoluzione industriale", "text": "La rivoluzione industriale fu un processo di evoluzione economica e di industrializzazione di societ\u00e0 che da agricole-artigianali-commerciali si trasformarono in sistemi industriali caratterizzati dall'uso generalizzato di macchine azionate da energia meccanica e dall'utilizzo di nuove fonti energetiche inanimate (come, ad esempio, i combustibili fossili), il tutto favorito da una forte componente di innovazione tecnologica e accompagnato da fenomeni di crescita, sviluppo economico e profonde modificazioni socio-culturali e politiche.\n\u00c8 consuetudine distinguere tra \"prima\" e \"seconda rivoluzione industriale\". La prima interess\u00f2 prevalentemente il settore tessile-metallurgico con l'introduzione della spoletta volante e della macchina a vapore nella seconda met\u00e0 del '700. La seconda rivoluzione industriale viene fatta convenzionalmente partire dal 1870 con l'introduzione dell'elettricit\u00e0, dei prodotti chimici e del petrolio. Talvolta ci si riferisce agli effetti dello svolgimento massiccia dell'elettronica, delle telecomunicazioni e dell'informatica nell'industria come alla \"terza rivoluzione industriale\", che viene fatta partire dal 1970.\nLa rivoluzione industriale comport\u00f2 una profonda e irreversibile trasformazione che part\u00ec dal sistema produttivo fino a coinvolgere il sistema economico nel suo insieme e l'intero sistema sociale. L'avvento della fabbrica e della macchina modific\u00f2 i rapporti fra i settori produttivi. Nacque cos\u00ec la classe operaia che ricevette, in cambio del proprio lavoro e del tempo messo a disposizione per il lavoro in fabbrica, un salario. Sorse anche il capitalista industriale, imprenditore proprietario della fabbrica e dei mezzi di produzione, che mirava a incrementare il profitto della propria attivit\u00e0.\nStoria e origini.\nCome accade in molti processi storici, per la rivoluzione industriale non esiste una data di inizio certa, anche se l'invenzione cardine \u00e8 quella del motore a vapore. Ogni mutamento profondo dell'economia \u00e8 per\u00f2 influenzato dalle trasformazioni precedenti, e cos\u00ec la rivoluzione industriale viene considerata da alcuni studiosi come l'ultimo momento di una serie di cambiamenti che trasformarono l'Europa da terra povera, sottosviluppata e poco popolata all'inizio del Medioevo nella zona pi\u00f9 ricca e sviluppata del mondo nel corso dell'Ottocento. L'accumulo di capitale incamerato in seguito ai commerci e la disponibilit\u00e0 di ingenti quantit\u00e0 di acciaio e carbone nei paesi del Nord, facilmente trasportabili attraverso una fitta rete di canali navigabili, resero possibili gli investimenti necessari alla nascita delle macchine a vapore.\nDa un punto di vista economico, l'elemento che caratterizza la rivoluzione industriale \u00e8 il salto di qualit\u00e0 nella capacit\u00e0 di produrre beni, cui si assiste in Gran Bretagna a partire dalla seconda met\u00e0 del Settecento. Pi\u00f9 precisamente la crescita dell'economia inglese nel periodo 1760-1830 \u00e8 la pi\u00f9 alta registrata fino a quel momento. In altri paesi il processo di industrializzazione in epoche successive d\u00e0 analogamente origine ad elevati tassi di crescita dell'economia.\nSostanzialmente, la rivoluzione industriale costitu\u00ec l'approdo dell'aumento di conoscenze scientifiche sul mondo naturale e sulle sue caratteristiche, derivante dalla rivoluzione scientifica. Fu infatti il nuovo metodo scientifico iniziato da Galileo Galilei a portare ad una sensibile (e senza precedenti) crescita delle conoscenze che gli europei avevano sulla natura e soprattutto sui materiali e le loro propriet\u00e0. Condizioni particolarmente favorevoli nell'Inghilterra dell'epoca consentirono poi a tali conoscenze scientifiche di tramutarsi in conoscenze tecniche e tecnologiche, finch\u00e9 esse cominciarono ad essere applicate nelle prime fabbriche tessili e nell'industria siderurgica per una produzione di ferro ed acciaio che non ebbe avuto paragoni nella precedente storia dell'umanit\u00e0.\nDal punto di vista tecnologico la rivoluzione industriale si caratterizza, come gi\u00e0 detto, per l'introduzione della macchina a vapore. Nella storia dell'umanit\u00e0 il maggior vincolo alla crescita della produzione di beni era stato, infatti, quello energetico. Per molti secoli si disponeva soltanto dell'energia meccanica muscolare degli uomini e animali, e questo rimanere legati al lavoro manuale, oltre a tutti i problemi che ne derivavano, non dava la possibilit\u00e0 di incrementare la produzione. La progressiva introduzione, a partire dal Medioevo, del mulino ad acqua e del mulino a vento rappresenta la prima innovazione di rilievo.\nL'energia abbondante offerta dalla macchina a vapore viene applicata alle lavorazioni tessili. Si rende possibile una pi\u00f9 efficiente organizzazione della produzione grazie alla divisione del lavoro e allo spostamento delle lavorazioni all'interno di fabbriche appositamente costruite, nonch\u00e9 alle estrazioni minerarie e ai trasporti. Le attivit\u00e0 minerarie beneficiano della forza della macchina a vapore nella fase di estrazione dell'acqua dalle miniere, permettendo di scavare a maggiore profondit\u00e0, come anche nel trasporto del minerale estratto. I primi vagoni su rotaia servono a portar fuori dalle miniere il minerale, poi a portarlo a destinazione. Solo in un secondo tempo il trasporto su rotaia si converte nel trasporto di passeggeri. La rivoluzione industriale produce non solo effetti in campo economico e tecnologico, ma anche un aumento dei consumi e della quota del reddito, dei rapporti di classe, della cultura, della politica, delle condizioni generali di vita, con conseguenze espansive a livello demografico.\nOrigine dell'espressione.\nLa locuzione \"rivoluzione industriale\", usata molto probabilmente per la prima volta gi\u00e0 negli anni venti del XIX secolo, modellata in analogia con il termine rivoluzione francese (tesi sostenuta da Raymond Williams), fu sicuramente citata, secondo lo storico Fernand Braudel, nel 1837 dall'economista francese Adolphe Blanqui, fratello del celebre rivoluzionario Auguste Blanqui. Fu per\u00f2 definitivamente consacrata solo nel 1884 da Arnold Toynbee con la pubblicazione delle sue \"Conferenze sulla rivoluzione industriale in Inghilterra\".\nFu tra l'altro utilizzata in precedenza da:\nIl termine \"rivoluzione\" sta a rappresentare un totale cambiamento nella societ\u00e0 o in alcuni suoi aspetti, come ad esempio in rivoluzione scientifica. Il termine \"industria\" \u00e8 antichissimo, ma \u00e8 solo alla fine del Settecento che acquista l'accezione di \"settore manifatturiero\", sebbene l'inizio della decadenza della protoindustria si possa far risalire gi\u00e0 al 1713, quando John Lombe fond\u00f2 uno stabilimento dotato di una macchina per lavorare la seta, impiegandovi ben 300 operai.\nSecondo l'analisi marxiana, la rivoluzione industriale favorisce la piena affermazione del modo di produzione capitalistico \u2013 operante gi\u00e0 fin dal XVI secolo (nella manifattura centralizzata pre-industriale) \u2013 come tipo di produzione dominante all'interno delle societ\u00e0, e quindi per l'ingresso in una fase storica nuova, in cui lo scopo principale della produzione non \u00e8 pi\u00f9 la creazione di valore d'uso ma quella di valore di scambio e la valorizzazione del capitale.\nDelimitazione temporale e diffusione.\nIl termine \"rivoluzione\", inizialmente indicante un moto circolare che torna su s\u00e9 stesso, ha in seguito definito una rottura, un capovolgimento. Con il termine \"rivoluzione industriale\" si fa implicitamente riferimento a questo secondo senso. Il sistema produttivo che risulta dalla rivoluzione industriale \u00e8 radicalmente differente rispetto al sistema precedente di tipo agricolo-manifatturiero.\nAlcuni storici minimizzano l'importanza degli avvenimenti identificati come rivoluzione industriale, sostenendo che le trasformazioni strutturali delle economie europee ebbero inizio gi\u00e0 nel secolo precedente. Pi\u00f9 che di una rottura si tratterebbe quindi solo di un'accelerazione di un processo gi\u00e0 in corso. In Inghilterra, primo paese nel quale si assiste alla rivoluzione industriale, questo processo ha luogo nella sua prima fase: secondo la delimitazione di Thomas S. Ashton, fra il 1760 (anno d'inizio del regno di Giorgio III) e il 1830 (anno d'inizio del regno di Guglielmo IV). Questa prima rivoluzione industriale prende avvio nel settore tessile (cotone), metallurgico (ferro) ed estrattivo (carbon fossile). Il periodo vittoriano (1831-1901), nel quale avviene la seconda rivoluzione industriale (1870 circa), sar\u00e0 per l'Inghilterra quello dello sviluppo e dell'apogeo della sua economia, archetipo del sistema capitalista-industrializzato.\nLa rivoluzione industriale si estese poi ad altri stati, in particolare Francia, Germania, Stati Uniti e Giappone, fino a coinvolgere l'intero Occidente e, nel XX secolo, altre regioni del mondo, prima fra tutte l'Asia. Ogni paese segu\u00ec un suo percorso verso la propria rivoluzione industriale, e la stessa si realizz\u00f2 in modo differenziato. Cos\u00ec, se in Inghilterra il processo prese avvio nel settore tessile, in altri paesi la rivoluzione industriale fu letteralmente trainata dall'introduzione della locomotiva a vapore (Thompson). Anche il ruolo dello stato varia da paese a paese: se in Inghilterra la rivoluzione industriale sorse spontaneamente e fu alimentata dall'iniziativa privata (pur sostenuta e favorita da atti legislativi emanati dal Parlamento, come quelli relativi alle recinzioni e alle strade), in altri paesi lo stato diede contributi maggiori e spesso determinanti.\nAltri storici, come Jean Gimpel, sostengono persino l'esistenza di rivoluzioni industriali precedenti a quella sorta in Inghilterra alla fine del XVIII secolo. Nell'epoca feudale si sarebbero cos\u00ec realizzate rivoluzioni sostanziali delle tecniche agricole e industriali, basti pensare al ruolo dei mulini. John Nef sostiene l'esistenza di una rivoluzione industriale in Inghilterra gi\u00e0 a partire dalla fine del XVI e l'inizio del XVII secoli. La rivoluzione industriale si pone cos\u00ec fra rottura e continuit\u00e0.\nL'evoluzione industriale e tecnologica tuttavia non si arresta tra una rivoluzione industriale e l'altra, ma continua, pur a ritmi inferiori, portando comunque altre importanti innovazioni tecnologiche, come l'invenzione del motore a combustione interna nel 1853, fra la prima e la seconda rivoluzione industriale, o dell'aereo nel 1903, dell'industria pesante e bellica e della radio tra la seconda e la terza rivoluzione industriale ovvero in concomitanza con le guerre mondiali nella prima met\u00e0 del Novecento, sia pur interrotta dalla grande depressione di fine Ottocento e dalla grande depressione del 1929.\nA livello filosofico alcuni considerano le rivoluzioni industriali come effetto di un cambiamento culturale innescato a partire dalla rivoluzione scientifica e dalla fiducia ottimistica nella scienza con ricadute sulla tecnica gi\u00e0 con l'empirismo prima e col positivismo poi.\nPerch\u00e9 in Inghilterra.\nImportante per la rivoluzione industriale in Inghilterra fu l'agricoltura; infatti l'Inghilterra fu la prima ad avere un'agricoltura di mercato (non per auto-consumo ma per profitto) che, unita all'innovazione tecnologica, elimin\u00f2 molta manodopera dalle campagne, facendola rifluire verso la citt\u00e0, dove trov\u00f2 occupazione nella nascente industria. Questo accade dopo la conquista del Bengala proto-industriale (Impero Moghul) dagli inglesi.\nMa il fenomeno delle \"enclosures\", per cui molta terra demaniale lasciata al libero pascolo venne privatizzata e recintata, priv\u00f2 i contadini pi\u00f9 poveri del libero diritto di pastorizia e li spinse a trovare nuovo impiego nelle fabbriche. La disponibilit\u00e0 ingente di manodopera a basso costo, unita alla grande disponibilit\u00e0 di carbone per alimentare le macchine a vapore, contribu\u00ec in maniera fondamentale al decollo industriale del paese. Inoltre l'Inghilterra si venne a trovare in una posizione geografica favorevole ai commerci nell'Oceano Atlantico, mentre la sua insularit\u00e0 le consent\u00ec una facile difesa dei propri confini, evitando le periodiche devastazioni che, al contrario, dovette subire il resto dell'Europa per le svariate guerre sette-ottocentesche.\nAltro importante fattore \u00e8 la rivoluzione agricola sviluppatasi nel corso del Settecento, che con sistemi di avanguardia come la rotazione quadriennale programmata delle colture agevol\u00f2 lo sviluppo industriale e demografico. L'Inghilterra era l'unico paese in cui poteva svolgersi e il perch\u00e9 risale all'epoca elisabettiana: avendo lei trasformato il paese da povero a padrone dei mari, gli aveva fornito il denaro necessario perch\u00e9 questo fenomeno avesse potuto avere luogo e cos\u00ec diventasse il paese pi\u00f9 ricco d'Europa per un lungo periodo, superando anche la Francia che, nonostante le grandi potenzialit\u00e0, in quel periodo soffriva socio-economicamente della politica assolutista.\nDinamica economica.\nPer spiegare come si sia passati da un sistema manifatturiero di tipo artigianale a uno di tipo industriale occorre considerare che la domanda di beni \u00e8 aumentata in Inghilterra nel periodo che precede la rivoluzione industriale. Questo si deve sia alla crescita demografica sia al livello del reddito pro capite e dei salari, pi\u00f9 elevato di molti paesi europei, sia alla domanda di beni inglesi proveniente dagli immensi territori coloniali: da cui proveniva, per esempio, il cotone grezzo della Virginia, che lavorato veniva rivenduto ovunque, compresi i territori coloniali. Il monopolio del commercio del t\u00e8 consent\u00ec alla corona di incamerare cifre ragguardevoli.\nSi trattava, in pratica, di una domanda di beni di largo consumo, destinati a soddisfare bisogni elementari di crescenti masse di persone in patria e all'estero. La crescita della domanda favor\u00ec gli investimenti in impianti industriali e in macchinari, i quali, per essere convenienti, richiedono che la domanda di beni sia sostenuta. Tuttavia, in settori come il tessile il passaggio graduale delle lavorazioni, inizialmente di tipo artigianale, in un sistema di fabbrica ha permesso di compiere investimenti in maniera graduale, via via che erano accumulati i capitali necessari. \u00c8 il caso dei canali navigabili e delle ferrovie, la cui costruzione si deve in buona parte all'iniziativa dei privati, indotti a investire in settori nuovi per soddisfare la domanda crescente dei corrispondenti servizi sociali.\nI fattori che determinano uno stato industrializzato.\nPer dichiarare che un paese sta compiendo un processo di industrializzazione deve esserci una crescita del PIL pi\u00f9 rapido dell'incremento demografico (deve essere positivo, ma non eccessivo). Nel caso inglese, la crescita del PIL va dal +2% al +4% all'anno, mentre l'aumento demografico annuale \u00e8 del +1% circa. La crescita della popolazione industriale deve essere maggiore rispetto a quella degli altri settori (agricoltura e servizi). E il rapporto tra la quantit\u00e0 di prodotto e il numero di lavoratori deve essere in crescita (aumento della produttivit\u00e0). Per recuperare i fondi per l'apertura di nuove industrie \u00e8 indispensabile lo sviluppo del commercio con lo scopo di accumulare capitali. Un altro fattore indispensabile \u00e8 la Rivoluzione agricola, ovvero la trasformazione della propriet\u00e0 agraria consentendo l'espulsione della forza-lavoro dalla campagna con trasferimento in citt\u00e0 (a lavorare nelle industrie). L'incremento demografico \u00e8 un altro fattore utile per l'aumento della manodopera industriale (mantenuto sempre sotto la soglia del PIL). Questi ultimi due fattori, aumentando la forza-lavoro permettono un abbassamento dei prezzi, favorendo l'offerta.\nI tre settori di Colin Clark.\nL'economista Colin Clark ha elaborato la legge dei tre settori (o di Colin Clark), che mette in relazione lo sviluppo di un'economia con la trasformazione della stessa: in un primo momento, corrispondente alla rivoluzione industriale, si assiste alla diminuzione del peso nell'economia del settore agricolo e all'aumento del ruolo svolto dal settore industriale, che diventa il pi\u00f9 importante per quota di prodotto e occupati; in una seconda fase si assiste al sorpasso del settore industriale da parte del terziario (detto cos\u00ec perch\u00e9 non rientra n\u00e9 nel primo settore, quello agricolo, n\u00e9 nel secondo, quello industriale). Il terziario \u00e8 attualmente considerato il settore pi\u00f9 importante dell'economia, e raggruppa nel suo insieme il commercio, il turismo, l'apparato amministrativo, le consulenze (in tutti i campi a partire da quello bancario, i mass-media...).\nInnovazioni tecnologiche.\nLe innovazioni tecnologiche coinvolsero le macchine utensili e le macchine motrici, le industrie tessili e l'industria pesante (metallurgica e meccanica). Quest'ultima divenne determinante nella met\u00e0 del XIX secolo, in concomitanza con lo sviluppo delle ferrovie. La produzione domestica di tessuti era particolarmente lenta nella fase della filatura, poich\u00e9 occorrevano cinque filatori per alimentare un solo telaio a mano. Lo squilibrio si accentu\u00f2 intorno alla met\u00e0 del XVIII secolo, quando i tempi della tessitura furono ulteriormente ridotti dalla diffusione della spoletta volante (brevettata nel 1733 da John Kay). Nella seconda met\u00e0 del secolo, due importanti invenzioni modificarono ancor di pi\u00f9 il panorama della tecnologia tessile: James Hargreaves invent\u00f2, nel 1765, la giannetta (o \"Spinning Jenny\"), mentre Richard Arkwright, nel 1767, il filatoio idraulico (o \"Water frame\"): la prima accelerava la filatura da 6 a 24 volte, il secondo addirittura di alcune centinaia di volte. Tutto ci\u00f2 rese evidentemente obsoleti i telai a mano.\nNel 1787, Edmund Cartwright invent\u00f2 il \"telaio meccanico\", che fu perfezionato e adottato nei decenni successivi; intorno al 1825, un solo operaio, sorvegliando due telai meccanici, poteva sbrigare un lavoro che con i telai a mano avrebbe richiesto l'opera di una quindicina di persone. Mentre in India per tessere a mano 100 libbre di cotone occorrevano oltre 100.000 ore di lavoro, in Gran Bretagna con le nuove macchine erano sufficienti circa 135 ore, il che aumentava anche la competitivit\u00e0. L'aumento della produzione di tessuti stimol\u00f2 lo sviluppo dell'industria chimica, per rendere competitive le fasi di candeggiatura, tintura e stampa. Ben presto l'industria chimica divenne fondamentale per tutti i rami della produzione, sia industriale, sia agricola.\nLo sviluppo industriale richiese quantit\u00e0 sempre maggiori di energia, molto superiori a quelle fornite dalla mano dell'uomo. La ricerca mir\u00f2 quindi alla realizzazione di motori adeguati. Lo scozzese James Watt (1736-1819) modific\u00f2 la macchina a vapore, ottenendo un rendimento ben quattro volte superiore a quello delle precedenti vaporiere (1787). Nell'arco del XIX secolo, la macchina a vapore fin\u00ec per affermarsi definitivamente anche in altri rami della filiera produttiva (ad esempio, nei trasporti terrestri e marittimi). Essa sostitu\u00ec le tradizionali fonti di energia che presentavano il gravissimo inconveniente di non essere disponibili nelle quantit\u00e0 e nei tempi e luoghi richiesti (mulini ad acqua e a vento), o di non essere instancabili e adeguate alle nuove macchine utensili (energia muscolare dell'uomo e degli animali). Altro fattore decisivo fu l'abbondantissima ricchezza di giacimenti di carbone in Inghilterra; la macchina a vapore consentiva di produrre energia di una intensit\u00e0 e di una concentrazione senza precedenti. Con l'adozione del vapore la richiesta di ferro e di leghe adeguate sub\u00ec un rapido incremento.\nAll'inizio del XVIII secolo, un progresso decisivo nel campo della siderurgia, ancora nella sua fase preindustriale, era stato conseguito da Abraham Darby, che per la lavorazione dei minerali ferrosi aveva iniziato ad usare, anzich\u00e9 il carbone di legna, il coke, ossia l'antracite distillata a secco per eliminarne le sostanze che avrebbero inquinato i processi di fusione. Senza tale innovazione, la siderurgia avrebbe presto incontrato \u00abi limiti dello sviluppo\u00bb, perch\u00e9 l'uso tradizionale del carbone di legna avrebbe in breve tempo comportato la distruzione delle foreste. Poich\u00e9 la combustione del coke negli altiforni doveva essere ravvivata da correnti d'aria assai pi\u00f9 intense di quelle ottenibili dai vecchi mantici azionati dai mulini, fu necessario utilizzare a questo scopo proprio la macchina a vapore, che quindi trov\u00f2 la sua prima applicazione in una fonderia.\nTra il 1783 e il 1784 Henry Cort introdusse nella siderurgia la laminazione e il puddellaggio. Quest'ultimo consisteva nella purificazione dei minerali ferrosi mediante rimescolamento ad altissime temperature in presenza di sostanze ossidanti. La laminazione purificava ulteriormente il ferro e lo sagomava secondo le forme richieste, facendolo passare a forza attraverso i rulli di un laminatoio, che sostituiva il vecchio metodo di percussione sotto maglio e accorciava i tempi di ben quindici volte. Per ottenere barre, rotaie o travi bastava modificare la forma dei rulli.\nProcessi analoghi a quelli svoltisi in Inghilterra fra il XVIII e il XIX secolo si riprodussero in tutti i paesi nei quali la rivoluzione industriale si afferm\u00f2. Per\u00f2, mentre in Inghilterra la rivoluzione industriale era stata il risultato di iniziative private non inquadrate in alcun piano o programma, altrove l'intervento statale ebbe una parte pi\u00f9 o meno grande.\nLa rivoluzione dei trasporti.\nAltro fattore scatenante della rivoluzione industriale fu quello della rivoluzione dei trasporti.\nIl sistema stradale in Francia fu ampliato a partire dal 1738 e nel 1780 contava gi\u00e0 oltre 25.000 chilometri di strade costruite. \nQuesto dimezz\u00f2 i tempi di percorrenza, e facilit\u00f2 quindi anche i trasporti, importanti per l'approvvigionamento dei minerali e del carbon-fossile. Una soluzione analoga fu trovata anche per l'Inghilterra che per\u00f2, al posto di costruire strade, costru\u00ec canali per la navigazione. Il primo canale inglese fu finito nel 1761 e, quarant'anni dopo, la rete dei canali era pari a 1000 chilometri. George Stephenson riusc\u00ec a costruire la locomotiva a partire dalla macchina a vapore da cui nascer\u00e0 in seguito la ferrovia.\nImpatti sociali dell'industrializzazione.\nEsplosione demografica.\nLa rivoluzione industriale innesc\u00f2 diverse dinamiche socio-economiche che, combinatesi fra loro, provocarono nelle aree coinvolte un rapido e considerevole accrescimento della popolazione a livello demografico.\nL'innalzamento delle rese agricole, che consentirono un notevole incremento nella disponibilit\u00e0 delle risorse naturali, i progressi nel campo igienico e sanitario, che abbatterono i tassi di mortalit\u00e0 e innalzarono l'et\u00e0 media della popolazione, l'estinzione o comunque la riduzione delle ricorrenti calamit\u00e0 che da secoli colpivano le aree pi\u00f9 popolate, come peste, colera, carestie di varia natura, sono tutti fattori che congiuntamente condussero nel giro di alcuni decenni ad un incremento esponenziale della popolazione.\nComplessivamente, negli ultimi due secoli, a partire quindi dall'inizio della rivoluzione industriale, la popolazione europea \u00e8 cresciuta di quasi quattro volte, la aspettativa di vita \u00e8 passata da valori compresi tra i 25 e i 35 anni a valori che superano i 75 anni, il numero di figli per donna scesi da 5 a meno di 2 e natalit\u00e0 e mortalit\u00e0 scesi da valori compresi tra il 30 e il 40 per mille a valori prossimi al 10.\nL'esplosione delle dinamiche demografiche a sua volta costituir\u00e0, specie nell'epoca della seconda rivoluzione industriale un fattore di sviluppo della economia, spingendo sempre pi\u00f9 verso varie forme di consumismo, ma provocando anche nuovi problemi sociali e politici, legati all'inurbamento disordinato dei grandi centri, alla distribuzione delle risorse, ai grandi fenomeni migratori.\nAltri impatti.\nLa rivoluzione industriale comport\u00f2 un generale stravolgimento delle strutture sociali dell'epoca, attraverso una impressionante accelerazione di mutamenti che port\u00f2 nel giro di pochi decenni alla trasformazione radicale delle abitudini di vita, dei rapporti fra le classi sociali, e anche dell'aspetto delle citt\u00e0, soprattutto le pi\u00f9 grandi.\nFu infatti prevalentemente nei centri urbani, specie se industriali, che si avvertirono maggiormente i mutamenti sociali, con la repentina crescita di grandi sobborghi a ridosso delle citt\u00e0, nei quali si ammassava il sottoproletariato che dalle campagne cercava lavoro nelle fabbriche cittadine. Si trattava per lo pi\u00f9 di quartieri malsani e malfamati, in cui le condizioni di vita per decenni rimasero spesso al limite della vivibilit\u00e0.\nIn Inghilterra sorsero interi quartieri di \"case popolari\" o \"slums\" che ospitavano pi\u00f9 di una famiglia in condizioni igienico-sanitarie generalmente precarie; basti pensare che una persona su due moriva per intossicazione da materiali di costruzione.\nUna simile situazione, sia pure con diverse varianti e aspetti peculiari a seconda dell'epoca e dei Paesi industriali, si \u00e8 protratta fino a tempi pi\u00f9 recenti, e ha dato spunto per una vasta letteratura, politica, sociologica, ma anche narrativa. In Francia, ad esempio, fu \u00c9mile Zola a denunciare attraverso i suoi romanzi le miserevoli condizioni delle classi pi\u00f9 umili nella Parigi dell'epoca, o ad esempio dei minatori, nel romanzo \"Germinal\". Prima ancora, in Gran Bretagna, Charles Dickens aveva pi\u00f9 volte ritratto nei suoi romanzi una umanit\u00e0 disperata e incattivita dagli spietati meccanismi produttivi imposti dalla rivoluzione industriale.\nNel verismo italiano \u00e8 assente la realt\u00e0 industriale, in quanto il Meridione si poggiava essenzialmente su un sistema agricolo, sostituita dalla presenza di tanti personaggi di contadini oppressi e affamati dal monopolio della nobilt\u00e0 rurale: Nedda, la ragazza protagonista della breve novella considerata uno dei massimi capolavori di Giovanni Verga, \u00e8 un personaggio simbolo del disagio del Sud.\nIn campo politico-filosofico \u00e8 indubbio che siano state le condizioni umane e sociali delle masse operaie dell'epoca ad aver stimolato le opere di Karl Marx e Friedrich Engels, che avranno nel secolo successivo una fondamentale importanza nel panorama politico mondiale.\nNonostante gli effetti spesso negativi sul proletariato urbano, dovuti alle iniziali condizioni di sfruttamento economico e di urbanizzazione incontrollata, la rivoluzione industriale a lungo andare ha permesso comunque di elevare le condizioni di benessere di una sempre pi\u00f9 vasta percentuale della popolazione, conducendo gi\u00e0 dalla fine del XIX secolo ad un generale miglioramento delle condizioni sanitarie (non \u00e8 casuale che dalla rivoluzione industriale in poi l'Europa non abbia pi\u00f9 conosciuto l'incubo della peste e delle carestie di tipo agricolo), un sensibile prolungamento della vita media degli individui, un estendersi della alfabetizzazione, la disponibilit\u00e0 per un maggior numero di persone di beni e servizi che in altre epoche erano totalmente preclusi alle classi pi\u00f9 povere.\nLe numerose e importantissime novit\u00e0 tecnologiche hanno avuto un ruolo decisivo in tal senso. L'avvento, concentrato in pochi decenni, di grandi scoperte in campo scientifico e medico, e di invenzioni come la macchina industriale a vapore, la ferrovia, l'energia elettrica, l'illuminazione a gas e quella elettrica, il telegrafo, la dinamite, e nella seconda fase della rivoluzione, il telefono e l'automobile, ha rapidamente trasformato la vita della popolazione e coinvolto l'intero quadro sociale dei paesi industrializzati, modificando alla radice secolari abitudini di vita e contribuendo ad un rapidissimo cambio di mentalit\u00e0 e di aspettative degli individui.\nLa rivoluzione industriale dar\u00e0 l'avvio anche a un lento processo di emancipazione femminile, generato in prima battuta dall'ingresso nel mondo del lavoro delle donne, che in gran numero cominciano ad essere impegnate inizialmente come operaie nelle fabbriche e, a partire dall'epoca della seconda rivoluzione industriale, anche in ruoli impiegatizi e di concetto.\nAnche i rapporti fra le classi sociali furono profondamente modificati: l'aristocrazia, gi\u00e0 messa in crisi dalla rivoluzione francese, perse definitivamente, con la rivoluzione industriale, il suo primato, a favore della borghesia produttiva. Parallelamente si form\u00f2 per la prima volta una vasta classe, che sar\u00e0 definita da Karl Marx \"classe operaia\" che solo a distanza di decenni, lentamente e faticosamente, riuscir\u00e0 a conquistare un suo peso sociale e politico nella vita dei paesi industrializzati.\nDa parte di alcune classi di lavoratori le innovazioni vennero viste come un concorrente alle loro specializzazioni, al quale si opposero con la nascita del luddismo verso il 1811, proponendosi di distruggere le macchine con la violenza.\nMutamento delle citt\u00e0.\nNel 1815 l'unica citt\u00e0 con pi\u00f9 di un milione di abitanti era Londra che aveva gi\u00e0 vissuto la prima rivoluzione industriale; seguivano tre citt\u00e0 con circa 500.000 abitanti: Parigi, Napoli e Istanbul. La dinamica verificatesi ad esempio a Londra \u00e8 emblematica di quanto sia stata rapida e talvolta esponenziale la crescita delle citt\u00e0 industriali nell'epoca della rivoluzione industriale: la capitale britannica infatti pass\u00f2 dai circa 700.000 abitanti del 1750 ai 4.500.000 cittadini che si contavano nel 1901 (6.600.000 se prendiamo in considerazione la periferia).\nCon l'industrializzazione l'aspetto della citt\u00e0 cambia notevolmente: vengono abbattute le mura per far spazio alla nuova borghesia industriale ma soprattutto alle fabbriche e a tutte quelle persone che si trasferiscono dalla campagna alla citt\u00e0 come lavoratori nelle stesse; poi con l'invenzione della locomotiva a vapore, la ferrovia diventa un'infrastruttura fondamentale.\nGli elementi che favorivano l'industrializzazione erano la presenza di rotte commerciali, di materie prime e di legislazioni favorevoli. Per questo motivo non erano sempre le grandi citt\u00e0 di un tempo che poi si trasformavano in citt\u00e0 industriali, ma a volte si valorizzavano dei paesi rurali che anche se non grandi favorivano lo sviluppo. In Inghilterra gli esempi sono Manchester, Birmingham e Leeds, che sono passati da piccole cittadine a grandi agglomerati urbani.\nStruttura delle citt\u00e0 industriali.\nLa citt\u00e0 industriale ha pi\u00f9 o meno una struttura corrente formata da:\nC'erano molte differenze tra centro e periferia; se nei quartieri residenziali comincia a nascere un'architettura, l'urbanistica, che cerca di dare una pianta precisa alla citt\u00e0 e un aspetto esteticamente bello, nella periferia le case sorgono tutte ammassate, di solito case a schiera, piccole e troppo vicino alle fabbriche: il principio di costruzione non era la funzionalit\u00e0, ma piuttosto l'economia degli spazi e del denaro, e non ci si occupava di dare dei servizi obbligatori come le fognature e l'acqua corrente.\nLa nascita dell'Urbanistica.\nCon la nascita dell'Urbanistica, specie nel periodo della seconda rivoluzione industriale si iniziano anche delle operazioni di riammodernamento dei centri urbani.\nNegli ultimi decenni del XIX secolo le amministrazioni delle grandi citt\u00e0 iniziarono infatti a pianificare interventi di ristrutturazione urbanistica su larga scala, come ad esempio la grande trasformazione operata a Parigi durante il Secondo Impero, che prevedevano talvolta anche l'abbattimento di interi quartieri fra i pi\u00f9 vecchi e fatiscenti, per far posto a zone ricostruite secondo schemi urbanistici pi\u00f9 razionali, rispondenti a canoni pi\u00f9 moderni e funzionali. Fu proprio per la necessit\u00e0 di mettere ordine e poter controllare queste enormi caotiche aree urbane che si inizi\u00f2 in tutti i paesi industrializzati ad introdurre sistematicamente i numeri civici nelle abitazioni e a regolamentare in modo pi\u00f9 rigoroso lo sviluppo delle reti stradali, fognarie e dei servizi pubblici in generale."}
{"id": "1686202", "revid": "59975", "url": "https://it.wikipedia.org/wiki?curid=1686202", "title": "Atco", "text": ""}
{"id": "1686207", "revid": "599013", "url": "https://it.wikipedia.org/wiki?curid=1686207", "title": "Nakia Sanford", "text": "Alta 194 cm, giocava come centro.\nCarriera.\nIn Italia, ha giocato dal 2005-06 al 2007-08 nell'Umana Venezia.\nHa vinto la Coppa Italia 2008."}
{"id": "1686208", "revid": "1100311", "url": "https://it.wikipedia.org/wiki?curid=1686208", "title": "Franky Vercauteren", "text": "Carriera.\nCalciatore.\nClub.\nDebutt\u00f2 nell'Anderlecht nel 1975, subentrando a Gilbert Van Binst in una partita contro il . Sub\u00ec un doppio intervento chirurgico nell'ottobre del 1975 e nel gennaio 1976. Con il club biancomalva, in cui ha militato fino al 1987, ha vinto cinque trofei nazionali (quattro campionati e una Coppa del Belgio) e cinque trofei internazionali (due Coppe delle Coppe, due Supercoppe europee e una Coppa UEFA). In seguito ha vestito la maglie del Nantes (1987-1990), per poi chiudere la carriera in patria, con un triennio al Molenbeek (1990-1993).\nNazionale.\nCon la nazionale belga, con cui ha ottenuto il quarto posto al , ha esordito il 16 novembre 1977 (sconfitta per 3-0 contro l') e ha giocato fino al 1988. Conta 63 presenze e 9 reti con il Belgio. Ha partecipato anche al e al .\nAllenatore.\nDa allenatore ha cominciato nelle giovanili del C.S. Braine, piccolo club del Brabante Vallone. In seguito ha allenato al , prima nel settore giovinale e poi in prima squadra dal 1997-1998."}
{"id": "1686214", "revid": "599013", "url": "https://it.wikipedia.org/wiki?curid=1686214", "title": "Peter Van Elswyk", "text": "Carriera.\nGioca nell'NCAA dal 1993 al 1998, prima con la University of South Carolina, poi con la Stanford University. Contemporaneamente \u00e8 nelle file della nazionale Canadese.\nNel 1998 arriva in Italia e pi\u00f9 precisamente a Reggio Calabria (A2), il sodalizio dura una stagione, l'anno dopo infatti Van Elswyk \u00e8 in Belgio con la Sunair Oostende, ma solo per pochi mesi, a dicembre del '99 \u00e8 gi\u00e0 in Italia, a Reggio Emilia (A1). Nella stagione 2000-01 Van Elswyk si affaccia in Eurolega con i London Towers.\nNel febbraio del 2002 firma un contratto con Montegranaro (A2). Poi si succedono Virtus Ragusa, Torre dei Passeri (C1), London United, Lanciano Basket (C2), Pallacanestro Atri."}
{"id": "1686216", "revid": "1573940", "url": "https://it.wikipedia.org/wiki?curid=1686216", "title": "Torre dell'orologio (Terranova Sappo Minulio)", "text": "La torre dell'orologio di Terranova Sappo Minulio (inizi del XX secolo) \u00e8 un manufatto in mattoni \"a vista\", prodotti nell'antico e rinomato \"ceramediu\" (fabbrica di laterizi) di Terranova Sappo Minulio, una torre progettata dal geometra Antonino Pellicano Loschiavo di Radicena (antica denominazione di uno dei due centri - l'altro \u00e8 Jatrinoli - i quali hanno dato origine all'attuale Taurianova: dal 1928 al 1946 nel \"macrocomune\" di Taurianova \u00e8 stata compresa anche Terranova Sappo Minulio). \n\u00c8 probabile che l'esistenza di una fabbrica di laterizi in paese abbia influenzato le scelte architettoniche del progettista, soprattutto per l'utilizzo dei materiali.\nStoria e descrizione.\nLa torre viene completata ed inaugurata nel 1902, dopo importanti lavori di bonifica, di consolidamento e di livellamento della zona circostante. L'impresa che l'ha costruita \u00e8 quella del \"capo d'arte\" Vito Mezzatesta, originario probabilmente di Molochio. Ingegnere collaudatore: Antonio Demaria di Palmi. L'ubicazione \u00e8 nell'attuale Piazza XXIV Maggio (prima Largo Convento e poi Largo Principe Amedeo, dopo la morte del duca d'Aosta), con il prospetto orientato verso corso Roma, che \u00e8 la via principale della cittadina.\nSu uno dei lati della torre \u00e8 collocato il bassorilievo-lapide, in stile liberty, in onore dei Caduti della prima guerra mondiale, opera dello scultore Ermanno German\u00f2, che ha lavorato a Roma nello studio di Ettore Ximenes e Mario Rutelli. \nL'opzione dell'area dove innalzare la torre dell'orologio terranovese \u00e8 stata molto contestata, anche per difficolt\u00e0 relative all'acquisizione del terreno sul quale farla sorgere: nel progetto iniziale, infatti, la torre doveva essere costruita alla fine del corso Roma (esattamente nel versante opposto e dirimpetto al luogo dove si trova), nella parte alta; quindi la scelta si \u00e8 spostata verso la Piazza Duomo (attuale Piazza Cesare Battisti), a fianco della chiesa di Maria Santissima Assunta, dal lato del campanile. Alla fine ha prevalso la volont\u00e0 di edificarla nell'area attuale, proprio a ridosso della SP1dir Taurianova-Santa Cristina d'Aspromonte, a poca distanza della chiesa del Santissimo Crocifisso.\nLa torre dell'orologio \u00e8 stata costruita per delibera dell'amministrazione comunale guidata dal sindaco Antonio Cento di Carmelo. \u00c8 stata dotata del \"meccanismo dell'orologio\" realizzato da una nota fabbrica specialistica del settore di Lagonegro.\nLe campane per scandire le ore sono state acquistate, circa mezzo secolo dopo, per interessamento dell'amministrazione comunale guidata dal sindaco Raffaele German\u00f2.\nNei piccoli centri agricoli meridionali, la costruzione della torre dell'orologio non risponde soltanto a finalit\u00e0 architettonico-estetiche o urbanistiche, ma assolve ancor pi\u00f9 a necessit\u00e0 di carattere pratico nel periodo di fine Ottocento ed inizi del Novecento (ad esempio, la ripartizione degli scoli della \"pubblica fontana\", la scansione dei tempi della giornata lavorativa nei campi, ecc.).\nLa torre dell'orologio di Terranova, \"venne ad assumere (...) la funzione di 'elemento sociale' egalitario, 'visibile', unificante tra la zona altimetricamente medio-alta ed alta (...) e la zona periferica, socialmente meno evoluta, non ancora incrementata dallo sviluppo viario di collegamento con le localit\u00e0 viciniori (..)\", come scrive Agostino Formica in \"Storia di Terranova Sappo Minulio. Societ\u00e0, economia, politica: 1920-1928. La sommossa popolare del 1921. L\"'affaire\" Taurianova\"."}
{"id": "1686218", "revid": "300067", "url": "https://it.wikipedia.org/wiki?curid=1686218", "title": "Mery Andrade", "text": "Alta 180 cm, ha giocato come ala nella Agos Ducato Lucca.\n\u00c8 la sorella maggiore di Carlos Andrade.\nCarriera.\nIn Italia, ha giocato nel triennio 2003-2006 con la Napoli Basket Vomero e dal 2006-07 al 2009-10 all'Umana Venezia.\nHa vinto la Coppa Italia 2008.\nAl termine della stagione 2012-13, ha lasciato Lucca, con cui ha disputato tre stagioni nella massima serie."}
{"id": "1686219", "revid": "767487", "url": "https://it.wikipedia.org/wiki?curid=1686219", "title": "Paranatama", "text": "Paranatama \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686222", "revid": "767487", "url": "https://it.wikipedia.org/wiki?curid=1686222", "title": "Salo\u00e1", "text": "Salo\u00e1 \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686223", "revid": "122806941", "url": "https://it.wikipedia.org/wiki?curid=1686223", "title": "Tamagnini Manuel Gomes Baptista", "text": "\u00c8 il primatista di presenze in gare ufficiali con il , ben 575.\nCon la squadra ha vinto 21 trofei in 20 anni di militanza nel club.\nCarriera.\nMilit\u00f2 nel Benfica dal 1966 al 1986. Con la nazionale gioc\u00f2 66 gare con 22 reti segnate dal 1971 e al 1984. Partecip\u00f2 alla fase finale del campionato europeo di calcio 1984 giocato in Francia."}
{"id": "1686224", "revid": "181699", "url": "https://it.wikipedia.org/wiki?curid=1686224", "title": "Richino Castiglioni", "text": ""}
{"id": "1686225", "revid": "327094", "url": "https://it.wikipedia.org/wiki?curid=1686225", "title": "S\u00e3o Jo\u00e3o (Pernambuco)", "text": "S\u00e3o Jo\u00e3o \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686227", "revid": "135224", "url": "https://it.wikipedia.org/wiki?curid=1686227", "title": "Muscolo antagonista", "text": ""}
{"id": "1686228", "revid": "1005847", "url": "https://it.wikipedia.org/wiki?curid=1686228", "title": "Luca Montrone", "text": "Biografia.\nLuca Montrone \u00e8 ingegnere elettrotecnico, insegnante prima e poi preside dell'istituto industriale \"Leonardo Da Vinci\" di Monopoli. \u00c8 presidente di Radio Telenorba S.P.A., della concessionaria di pubblicit\u00e0 Fono Vi.pi. Italia S.p.a. e dell'Alpi, \"Associazione emittenti locali per la libert\u00e0 e il pluralismo dell'informazione\". \nAveva sposato la professoressa Anna Maria Fantasia, figlia primogenita di Matteo Fantasia, poi deceduta in data 11 gennaio 2012. La coppia ha avuto due figli: Marco, poi diventato avvocato e Simonetta, entrambi entrati - in seguito - come dirigenti del \"Gruppo Norba\", con il primo presidente di Radionorba.\nLa sua \u00e8 una delle poche televisioni italiane a non avere mai cambiato editore; pi\u00f9 volte ha attaccato la situazione di duopolio tv, ha difeso le \"piccole emittenti\" ed ha fatto approvare la legge che garantisce, alle tv locali, contributi statali pari al 30% del loro fatturato. Ha assegnato alle sue emittenti il nome \"Norba\", in aggiunta ai prefissi \u201cTele\u201d o \u201cRadio\u201d, in quanto ha ripreso il nome latino dei primi insediamenti risalenti all'et\u00e0 del ferro in quella che sarebbe diventata poi Conversano, paese in provincia di Bari, ove ha sede il gruppo multimediale fondato nel 1976. Ha una capitalizzazione di mercato di 2.340.000,00 Euro. Secondo \"Milano Finanza\", \u00e8 fra le 40 pi\u00f9 grandi aziende del settore, media, tv e pubblicit\u00e0.\nIl gruppo ha sede, uffici amministrativi e tecnici in un centro polivalente, con studi televisivi, teatri di posa per riprese Tv, uffici, depositi e parcheggi. Telenorba \u00e8 l'unica Tv locale impegnata in co-produzioni con la Rai; \u00e8 la struttura portante di una rete di aziende, mezzi tecnologici e risorse umane che costituiscono il gruppo leader per l'emittenza televisiva e radiofonica nel sud Italia; ha una multiforme attivit\u00e0 nel settore dei \"media\", propriet\u00e0 e gestione di stazioni radiofoniche e televisive, produzione e diffusione di programmi tv e radio, produzioni cinematografiche e multimediali, spettacoli musicali, concessionaria di pubblicit\u00e0 e portali internet. Il gruppo controllava anche \"Business\", che ha cessato le pubblicazioni dopo 30 anni e 2500 uscite. \nSi avvale del lavoro di 150 dipendenti e di numerosi collaboratori e gestisce le emittenti televisive: Telenorba 7, Telenorba 8 e Telenorba Sport Dtt; \u00e8 affiliata Telepuglia 9, rilevata dal gruppo Monterisi. Telenorba 8 fa parte del circuito K2, dedicato a bambini e ragazzi. Si rivolge al territorio di Puglia, Basilicata e Molise, e parte di Calabria e Campania, e arriva fino in Albania. Il gruppo possiede e gestisce Radionorba e, tra le radio in concessione per la pubblicit\u00e0, \"Radionorba music\", Radio \"Margherita\" e Radio \"Master\". Radionorba \u00e8 la radio \"leader\" nel Sud Italia, con centinaia di migliaia di ascoltatori . Trasmette da Conversano e, per una parte della programmazione, dagli studi di Napoli. \u00c8 autorizzato dal Ministero delle comunicazioni a trasmettere in tecnica digitale terrestre, con immagini ad alta risoluzione e con il \"decoder\" consente di interagire con l'emittente usando il telecomando: il canale Imagross Sport propone programmi sportivi. \nIl Teletext propone un servizio informativo senza condizionamenti di tempo: \"Telenorba Video\" offre 1600 pagine, alcune statiche ed altre \"sottopagine\". I programmi di informazione costituiscono un punto di eccellenza: utilizza la connessione satellitare per trasmettere eventi; l'alta frequenza, con una rete di ponti radio estesa per 35.000 chilometri, consente lo \"split\", cio\u00e8 la suddivisione contemporanea del segnale in pi\u00f9 reti locali, collegata all'antenna principale sul monte Trazzonara, presso Martina Franca. All'attivit\u00e0 di Radionorba si affianca l'organizzazione dei concerti \"Battiti Live\", che si tengono con dj e cantanti. Con la trasmissione via internet, l'informazione si diffonde in Italia e nel mondo attraverso le edizioni del \"Tg Norba\"e del \"Tg News\" e di rubriche di politica, costume, sport, cultura, divulgazione scientifica, agricoltura e cronaca. \nLavorano una cinquantina di giornalisti nella sede di Conversano e nelle redazioni a Bari, Brindisi, Lecce, Foggia, Taranto, Potenza, Campobasso e Roma. Anche la radio ha brevi e frequenti \"flash\" del \"Radiogiornale\". Durante il campionato di calcio segue le principali squadre pugliesi: , U.S. Lecce, e U.S. Foggia. \nIl panorama informativo si completa con la Edinorba s.r.l., gi\u00e0 editore di Business (giornale), periodico di annunci economici gratuiti, che usciva ogni marted\u00ec e venerd\u00ec, nelle edicole di Puglia, Basilicata e Molise, con il marchio \"Anspaeg certifica\" ed associato all'\"Unione Stampa Periodica Italiana\". Inseriva in ciascuna edizione seimila annunci gratuiti e pagine dedicate a offerte di lavoro, aste giudiziarie, concorsi pubblici e programmi radio-tv. Il contenuto resta su internet e su \"Business Tv\" (emittente digitale terrestre). Il giornale distribuiva \"magazine\". La raccolta di pubblicit\u00e0 per tutti i \"media\" \u00e8 curata dalla Fono Vi.pi. Italia, con rete vendita nelle regioni meridionali. La pubblicit\u00e0 nazionale \u00e8 affidata alla PRS di Milano. La struttura cura i \"new media\" \"Tn Video\", digitale terrestre e internet.\nAttivit\u00e0 imprenditoriale.\nLuca Montrone fonda \"Telenorba\" e affida la prima concessione della pubblicit\u00e0 alla Fono Video Pubblicit\u00e0 Italia, dell'\"Opus Proclama\" di Milano, che ha gi\u00e0 uffici a Bari. Il marchio dell'emittente \u00e8 disegnato da Gigi Abbattista. Il 23 aprile 1976 inizia le trasmissioni con un film di Maciste, mandato in onda dalla prima sede di Conversano, in via Cardinale Gennari, di fronte al castello. A novembre nasce una prima volta Radionorba, ma sospende le trasmissioni, e si concentra sul piccolo schermo. Costituisce il 2 febbraio 1977 una societ\u00e0 per azioni con alcuni imprenditori, tra cui Tuccino Innamorato, Matteo Chiarappa ed i cugini Divella: il capitale iniziale \u00e8 di lire 40\u00a0000\u00a0000. \nInstalla il primo ripetitore del segnale su Bari sul \u201cCanale 41\u201d (nome provvisorio dell'emittente), in occasione dell'indagine Istel, del 1979, che conta 214\u00a0mila telespettatori, al primo posto in Puglia. Affida la pubblicit\u00e0 nazionale alla Pubblivideo di Milano (poi: Stp Rv). Installa un'antenna sul monte Trazzonara: trasmette due diverse diffusioni per il nord e per il sud del territorio. Nasce \"Teledue\", che ripete un diverso segnale (e che cambier\u00e0 nome in \"Telenorba 8\"). Al Convitto dei Paolotti installa la redazione centrale di Conversano. \nLuca Montrone nel 1982 va in pensione come preside e si dedica interamente a Telenorba, che aderisce alla \"syndication\" \u201cEuro TV\u201d. Si costituisce la cooperativa \"Comunicazione ed immagine\", per i servizi giornalistici. Nel 1983 installa il primo \"ripetitore\" a Potenza e diffonde il segnale in Basilicata. D\u00e0 avvio definitivo a Radionorba il 29 ottobre 1984, nella sede di via Divisione Acqui, a Conversano. Il 4 dicembre costituisce la Fonovipi Puglia S.p.A, per la vendita di spot, televendite, telepromozioni e spazi elettorali, con sede a Bari e filiali a Foggia e Lecce.\nNel 1985 i giornalisti partecipano a \"stage\" a New York e ad Atlanta negli \"studi\" della CNN ed e, al ritorno, nasce l'edizione del telegiornale del mattino e la doppia conduzione dei notiziari: due novit\u00e0 per l'informazione televisiva in Italia. Nel 1986 la \"Festa del decennale\" con la coniazione di una medaglia di argento. Nel 1987 assume la presidenza di \"Business Italia S.p.A.\" e apre redazioni a Lecce e a Taranto. Il settore stampa della Fono vi.pi. sorge nella nuova sede di Bari all'Executive center. La syndication \u201cEuro TV\u201d si divide: con un gruppo di emittenti si lega, per la fornitura di programmi e la vendita degli \"spot\", alla Fininvest e costituisce il circuito \u201cItalia 7\u201d (di cui \u00e8 presidente). \nApre alla Fiera del Levante la nuova redazione di Bari. Nel 1989 a Business avvia la seconda edizione settimanale. Acquista la maggioranza della Fono Vi.pi. Puglia, che espande l'attivit\u00e0 a Taranto e Barletta. Nel 1990 tenta l'avventura del \"magazine\" settimanale \"Tribuna del Sud\", che ha successo in Puglia, ma ha costi elevati e cessa le pubblicazioni dopo due anni. La Fono Vi.pi. modifica la ragione sociale in Fono Vi.pi. Italia, aumenta il capitale e apre la filiale a Milano.\nNel 1991 La societ\u00e0 Edinorba assorbe la testata Business; nasce \u201cVedo radio\u201d, prima trasmissione televisiva che coinvolge i dj; e il \"Telenorba Video\", nuovo servizio teletext. Nel 1992 trasferisce la sede Fono Vi.pi. da Bari a Conversano. \u00c8 approvata la legge che garantisce alle tv locali contributi statali. Nel 1993 costruisce l'antenna alta 40 metri sul palazzo della sede a Conversano. Nel 1998 a Bari la festa di Radionorba. Nel 1999 nasce \u201cCom\u00f2\u201d, rubrica di moda, costume e societ\u00e0; si affianca ai programmi \"Agri 7\" (informazioni tecniche per l'agricoltura), \"Il tempo della fede\" (Vangelo), \"L'Aia\" (Suoni e danze del Mediterraneo); tra le prime produzioni: \"Melensa\". \nNel 1998 arriva su le reti di Telenorba la nota e premiata sitcom con il duo Manuel (Emanuele De Nicol\u00f2) &amp; Kikka (Donata Frisini) ovvero la Very Strong Family, arrivata nel 2009 alla 18\u00aa serie, successivamente nel 2000 nasce un'altra sitcom Catene con un altro duo Dante Marmone e Tiziana Schiavarelli arrivata nel 2009 alla 6\u00aa serie.\nE gi\u00e0 pensa per la radio ad una sede a Napoli e ne sponsorizza la maratona con un aereo che trascina lo striscione di \"Radionorba\" lungo la manifestazione seguita in diretta. Inizia l'interattivit\u00e0, con la piattaforma pluricanale multicompact, inviando messaggi tramite sms, e-mail, fax e in voce, la comunicazione crea contatti; il nuovo spazio interattivo parte nel 2001): per i visitatori del sito internet esce il magazine \"Spinz\", e Radionorba \u00e8 la prima radio ad avere un \"magazine on line\". Il camper di \"Battiti\" \u00e8 nella Fiera \"Expolevante\" a Bari. \nLa sede di Napoli di \"Radionorba\" inaugura nel 2003 con trasmissioni dai nuovi studi del centro direzionale. In piazza del Plebiscito a Napoli migliaia di persone attendono il 2005 con Simone Maggio. Prende il via il \"Master in produzione radiotelevisiva\", per formare professionisti di fiction e programmi, con docenti dell'Universit\u00e0 degli studi di Bari e \"addetti ai lavori\" di Telenorba. Arrivano cambiamenti grafici: \"Telenorba\" diventa Telenorba 7 e \"Teledue\" si rinnova in \"Telenorba 8\" ed il restyling comporta un trasloco della redazione. Ha i permessi per trasmettere in digitale terrestre, e, stando al primo \"Annuario della Televisione Getas Italia\"; \u00e8 l'emittente locale pi\u00f9 vista della penisola: il primo tg del mattino supera quelli di Rai e Mediaset. La commissione Cultura della Camera dei Deputati, nella seduta del 27 settembre 2006, presieduta da Pietro Folena compie un'audizione delle emittenti: pongono le domande i deputati e rispondono Carlo Ignazio Fantola di Videolina e Luca Montrone. \nUn servizio su \"Matrix\" presenta il gruppo ai telespettatori di Canale 5. L'anno si chiude con Simona Ventura per la cerimonia dei 30 anni al Teatro Team di Bari. Nel 2007 nasce la trasmissione di approfondimento \"Il Graffio\" e, nel 2008 il programma \"\u201cVersus\u201d\". Invita le imprese del sud ad allontanarsi dalla Confindustria, perch\u00e9 il sistema premia i grossi gruppi del nord: la campagna sarebbe a favore dell'associazione, per porre l'attenzione sui problemi del sud; chiede di essere maggiormente rappresentato, ma offre l'ingresso di aziende medie e piccole che non sono ancora iscritte. Parte la rubrica \"Diario Romano\". \nIl restyling della grafica e dei contenuti dei telegiornali e le redazioni si trasferiscono al quartier generale. Nel 2009 nasce il \"\u201cTgNorba GrandeSalento\u201d\", con tre edizioni: nel resto della rete viene trasmessa la normale programmazione, mentre a Lecce, Brindisi e Taranto il segnale viene splittato a favore della messa in onda del TgNorba. Organizza \"Terra Del Sole Award\", un gran gal\u00e0 che premia le personalit\u00e0 di origine pugliese distinte in ambito nazionale. \"Battiti Live\" riparte insieme alla trasmissione \"Sete di radio Tour\" con uno spettacolo trasmesso da bordo di un tir dal vivo, insieme alla Dreher.\nPremi e riconoscimenti.\nLuca Montrone ha ottenuto alcuni riconoscimenti nazionali ed internazionali. Tra i pi\u00f9 prestigiosi: il \"Telegatto\", nel 1981. Ottiene per tre volte consecutive l'\"Oscar Tv\", significativo premio conferito da Millecanali \"per la posizione di leadership sempre mantenuta in tanti anni di attivit\u00e0 fra le Tv locali italiane, con un grande impegno produttivo e la scelta della qualit\u00e0 come cifra costante dell'emittente\". Nel 1986 gli \u00e8 stato conferito dall'Amministrazione Comunale di Pomarico (MT), il Premio LucaniaOro per l'Imprenditoria. Nel 1995 arriva il premio \"AD Spot Award\". Poi il premio giornalistico \"Saint Vincent\" nel 1999 e nel 2000; il riconoscimento \"AD Spot Award\" e il premio \"Cronista dell'anno\". Nel 2001 arriva il \"Premio Natale Ucsi\" a Verona. Nel 2004 i Premi \"Saint Vincent\" ed \"Oscar TV\"; vince, infine, i Premi \"Grolla d'Oro\" e \"Media Award\", come migliore radio locale d'Italia del 2008. Nel novembre del 2011, \"Hot Bird Tv Awards\", il concorso organizzato da Eutelsat, riservato alle migliori tv satellitari europee e mediorientali ha assegnato, al TgNorba24 il premio come \"Miglior nuovo canale satellitare dell'anno\" e una \"menzione speciale\" nel settore News.\nPrese di posizione.\nOltre ad aver pi\u00f9 volte criticato il sistema televisivo italiano, a suo dire dominato da RAI e Mediaset, nel 2008 si \u00e8 fatto promotore di una campagna di sensibilizzazione verso gli imprenditori meridionali perch\u00e9 uniscano le loro risorse in difesa dell'economia del Mezzogiorno e \"contro la Confindustria del Nord\". L'iniziativa \u00e8 stata malvista da Confindustria che ha espulso dall'associazione Montrone nel febbraio del 2009."}
{"id": "1686229", "revid": "767487", "url": "https://it.wikipedia.org/wiki?curid=1686229", "title": "Terezinha", "text": "Terezinha \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione di Garanhuns."}
{"id": "1686237", "revid": "1784492", "url": "https://it.wikipedia.org/wiki?curid=1686237", "title": "Ant\u00f3nio Sousa", "text": "Biografia.\n\u00c8 padre di Ricardo Sousa, anch'egli calciatore.\nCarriera.\nMilit\u00f2, tra gil altri, nello Sporting Lisbona e nel Porto, con cui vinse nel 1987 la Coppa dei Campioni, la Coppa Intercontinentale e la Supercoppa europea.\nCon la Nazionale portoghese conta 27 presenze e gioc\u00f2 la fase finale di Euro '84 e di Messico '86.\nDopo la fine della sua carriera nel 1995 divenne un allenatore."}
{"id": "1686239", "revid": "287204", "url": "https://it.wikipedia.org/wiki?curid=1686239", "title": "Zattera lipidica", "text": "Le zattere lipidiche (note anche con il corrispondente inglese lipid rafts) sono regioni della membrana cellulare morfologicamente identificabili rappresentate da accumuli di particolari proteine e lipidi. \nDette regioni sono facilmente visibili in quanto presentano uno spessore maggiore (a causa di lipidi con code di acidi grassi di maggiore lunghezza rispetto ai fosfolipidi), delle restanti parti del doppio foglietto fosfolipidico. Nelle zattere lipidiche si concentrano in particolare colesterolo, sfingolipidi e particolari proteine di membrana.\nNella membrana cellulare, dunque, sono presenti microdomini fortemente dinamici, composti da aggregati di lipidi ricchi di catene sature e lunghe, di glicosfingolipidi, di sfingomielina e colesterolo e di proteine specifiche, che costituiscono isole o piattaforme con funzioni specifiche. Le dimensioni di questi microdomini sono notevolmente maggiori rispetto ad altri aggregati proteici pur presenti nella membrana ed hanno una dimensione di 10-200 nm; in alcune cellule i raft possono essere cos\u00ec abbondanti da occupare fino al 30% dell'intera superficie cellulare.\nLa dinamicit\u00e0 dei microdomini di membrana \u00e8 legata al fatto che, a seconda delle necessit\u00e0 funzionali della cellula, le proteine specifiche possono essere rapidamente reclutate, aggregate o allontanate, come \u00e8 stato dimostrato nei linfociti T. In questi esperimenti, Bini ed altri ricercatori dell'universit\u00e0 di Siena hanno dimostrato che, quando si verifica il legame tra antigene e corrispondente recettore T (T-cell antigen receptor, TCR), localizzato nei microdomini di membrana, TCR promuove il reclutamento di proteine coinvolte nella generazione di messaggeri intracellulari.\nQuesti microdomini di membrana specializzati in compartimenti stagni servono per l'organizzazione e l'assemblaggio di molecole di segnalazione, influenzando fluidit\u00e0 di membrana e regolando il traffico delle proteine di membrana, dei neurotrasmettitori e dei recettori.\nL'ipotesi dell'esistenza di microdomini nella membrana cellulare \u00e8 stata avanzata da Simons nel 1988, sulla base degli studi degli epiteli polarizzati, nei quali esistono domini funzionali apicali e basolaterali. In particolare, l'ipotesi di Simons nasce dall'indagine delle cellule renali canine MDCK (Madin-Darby canine kidney cells) ed \u00e8 stata formulata per spiegare la differente segregazione dei lipidi neosintetizzati nei compartimenti apicali particolarmente ricchi di glicosfingolipidi (GSL), rispetto a quelli baso-laterali. Anche le proteine fornite di catene di glicosil-fosfatidil-inositolo (GPI-anchored membrane proteins) risultavano concentrate nella regione apicale delle cellule epiteliali polarizzate. Il parallelo tra la distribuzione di GSL e GPI-anchored proteins ha portato van Meer e Simons ad ipotizzare che le due classi di molecole di membrana potessero essere trasportate in una stessa unit\u00e0 strutturale: i microdomini lipidici.\nI microdomini di membrana sono stati identificati esponendo, a bassa temperatura (4-8 \u00b0C), la membrana plasmatica all'azione di detergenti non ionici (es. Triton X-100) e sottoponendo il lisato a centrifugazione. A causa dello stretto 'impaccamento' dei lipidi allo stato Lo, i microdomini risultano resistenti ai detergenti non ionici (tanto che sono stati denominati DRM o detergent-resistant membranes). La resistenza all'azione dei detergenti non ionici \u00e8 legata al fatto che lo stretto impaccamento dei lipidi allo stato Lo impedisce l'incorporazione del detergente. Una volta sottoposte all'azione del Triton X- 100, le membrane resistenti al detergente precipitano, mentre i lipidi e le proteine della restanti membrane sono solubilizzati. La centrifugazione in gradiente di saccarosio permette di separare i DRM da altre strutture cellulari resistenti ai detergenti non ionici, come le membrane nucleari e il citoscheletro, in quanto i DRM presentano una bassa densit\u00e0 (flottano) alla centrifugazione in saccarosio.\nAttualmente si distinguono due principali tipi di microdomini di membrana: raft e caveole. I raft sono microdomi planari, privi di caveolina, composti da sfingolipidi e colesterolo strettamente 'impaccati', cos\u00ec da assumere lo stato liquido-ordinato Lo (vedi fosfolipidi), che costituiscono una piattaforma, nella quale si concentrano specifiche proteine, che hanno elevata affinit\u00e0 per i lipidi allo stato Lo. Queste piattaforme Lo flottano come isole immerse nella restante membrana plasmatica allo stato liquido-disordinato ld. A differenza delle caveole, che hanno forma 'a fiasco', i raft sono microscopicamente indistinguibili dal resto della membrana plasmatica, ma sono stati recentemente visualizzati mediante tecniche di fluorescenza, in grado di analizzare strutture dell'ordine di decine di nm, ponendo fine alla controversia se fossero o meno artefatti, dovuti all'estrazione con detergenti.\nLe principali funzioni dei DRM comprendono la generazione di segnali intracellulari, il rimodellamento del citoscheletro ed il traffico di componenti della membrana (es. eso- e endocitosi). Alcuni microrganismi patogeni, sia virus che batteri, si legano preferenzialmente ai raft. La tossina colerica si lega al ganglioside GM1 dei DRM sulla membrana degli enterociti.\nLe specificit\u00e0 funzionali dei rafts sono dovute alla presenza di proteine specifiche, che si localizzano nei microdomini grazie alla presenza di catene (ancore) lipidiche, che ne permettono il legame con i lipidi allo stato Lo (sfingolipidi). Le ancore lipidiche delle proteine sono rappresentate da molecole di acido palmitico, miristico o di fosfatidilinositolo. La composizione proteica dei rafts \u00e8 dinamica, in quanto, a seconda delle necessit\u00e0 funzionali della cellula, le proteine possono essere di volta in volta reclutate o allontanate. Le proteine dei rafts possono essere studiate con le tecniche di fluorescenza o di co-immunoprecipitazione. Un altro metodo per studiare la funzionalit\u00e0 dei rafts consiste nel prevenirne la formazione, impoverendo la membrana di colesterolo mediante metil-\u00df-ciclodestrina.\nNei DRM sono concentrati anche lipidi coinvolti nella generazione di messaggeri intracellulari. Studi in cellule MDCK, A431 e Neuro 2a hanno dimostrato che in questi microdomini \u00e8 concentrato circa il 50% del fosfatidil-inositolo-difosfato (PI-4,5-P2), che per azione della fosfolipasi C (PCL) e della fosfatidil-inositolo-3-chinasi (PI-3-K) genera messaggeri intracellulari. PI-4,5-P2 serve anche come sito di ancoraggio per le proteine, che contengono domini PH (pleckstrin homology)."}
{"id": "1686244", "revid": "122240930", "url": "https://it.wikipedia.org/wiki?curid=1686244", "title": "Doppio foglietto fosfolipidico", "text": "Il doppio foglietto fosfolipidico (spesso denominato con l'accezione inglese di bilayer fosfolipidico) \u00e8 una particolare struttura biologica costituita da fosfolipidi. Detta struttura \u00e8 rappresentata da due strati di fosfolipidi disposti a polarit\u00e0 opposta. Infatti i due fogli fosfolipidici sono disposti in maniera tale da avere una fascia interna rappresentata dalle code idrofobiche di acidi grassi dei fosfolipidi e da due superfici (fasce esterne) rappresentate dalle teste idrofile dei fosfolipidi. Tale struttura \u00e8 particolarmente presente nelle cellule delle quali rappresenta la maggior parte della massa della membrana cellulare.\nI fosfolipidi sono caratterizzati da una bassissima concentrazione micellare critica che consente loro di mantenere stati di aggregazione anche in presenza di una concentrazione di monomeri in soluzione molto bassa. Il motivo di tale comportamento \u00e8 da imputare al valore di energia libera per fosfolipide negli aggregati che risulta minore rispetto alla configurazione a singolo fosfolipide, dove non \u00e8 possibile evitare il contatto tra le code idrofobiche e l'acqua. L'effetto netto \u00e8 una forza attrattiva fra le teste polari, che a causa di fenomeni sterici e la presenza di cariche locali dovrebbero respingersi, e la formazione di agglomerati al fine di ridurre l'interfaccia tra le code idrofobiche ed il solvente acquoso."}
{"id": "1686247", "revid": "712828", "url": "https://it.wikipedia.org/wiki?curid=1686247", "title": "Wapol", "text": ""}
{"id": "1686253", "revid": "599013", "url": "https://it.wikipedia.org/wiki?curid=1686253", "title": "Claus Christiansen", "text": "Calcio.\nCon la maglia del Lyngby gioc\u00f2 237 gare nel campionato di calcio danese.\nFece parte della Nazionale danese vincitrice del ."}
{"id": "1686255", "revid": "287204", "url": "https://it.wikipedia.org/wiki?curid=1686255", "title": "Georges Grun", "text": ""}
{"id": "1686259", "revid": "1632387", "url": "https://it.wikipedia.org/wiki?curid=1686259", "title": "Live in Japan (Charged GBH)", "text": "Live in Japan \u00e8 il secondo album live del gruppo Hardcore punk Charged GBH pubblicato nel 1993."}
{"id": "1686262", "revid": "767487", "url": "https://it.wikipedia.org/wiki?curid=1686262", "title": "No Survivors", "text": "No Survivors \u00e8 il primo album live del gruppo Hardcore punk Charged GBH."}
{"id": "1686268", "revid": "15071355", "url": "https://it.wikipedia.org/wiki?curid=1686268", "title": "Maliani", "text": ""}
{"id": "1686269", "revid": "767487", "url": "https://it.wikipedia.org/wiki?curid=1686269", "title": "Leather, Bristles, Studs &amp; Acne", "text": "Leather, Bristles, Studs &amp; Acne \u00e8 l'EP d'esordio del gruppo Hardcore punk Charged GBH."}
{"id": "1686271", "revid": "125016163", "url": "https://it.wikipedia.org/wiki?curid=1686271", "title": "Caterina Visconti", "text": "Biografia.\nCaterina era figlia di Bernab\u00f2 Visconti e Beatrice della Scala.\nMatrimonio.\nLa prima trattativa matrimoniale inerente Caterina fu nel 1378 e riguardava un possibile matrimonio con il re Riccardo II d'Inghilterra, il quale per\u00f2 in seguito spos\u00f2 Anna di Boemia. L'anno successivo tuttavia Bernab\u00f2 rinunci\u00f2 al progetto e pose interesse su Gian Galeazzo Visconti, figlio di suo fratello Galeazzo II Visconti e vedovo di Isabella di Valois.\nLe nozze tra Caterina ed il cugino avvennero a Milano il 15 novembre 1380 presso la chiesa di San Giovanni in Conca, sebbene quel giorno fosse morto Azzone, figlio dello sposo\nA Caterina il marito don\u00f2 il castello di Monza, precedentemente concesso a Bianca di Savoia. Nel 1388 Gian Galeazzo diede alla moglie anche la Signoria di Vicenza.\nEssendo andata male la prima gravidanza (una figlia era nata e morta nel giugno 1385), la coppia fece voto alla Madonna di mettere ad ogni figlio come secondo nome Maria.\nL'8 gennaio 1390 Caterina perse un altro bambino ma, avendo fatto voto di costruire una certosa se fosse sopravvissuta al parto, furono iniziati i lavori per la costruzione della certosa di Pavia; per il progetto fu contattato anche Giovannino de' Grassi. La prima pietra fu messa il 27 agosto 1396.\nColpo di stato di Gian Galeazzo.\nIl 6 maggio 1385, per impadronirsi della signoria di Milano, Gian Galeazzo cattur\u00f2 e rinchiuse nel castello di Trezzo Bernab\u00f2 e i due figli Ludovico e Rodolfo che morirono in prigionia. Tolse inoltre ai cugini superstiti ogni diritto sulla signoria di Milano.\nPresso gli altri signori italiani legittim\u00f2 il colpo di stato accusando lo zio di volerlo assassinare ed inoltre di avere costretto al matrimonio sia lui che sua sorella Violante Visconti.\nDuchessa di Milano.\nL'imperatore Venceslao concesse l'11 maggio 1395 il titolo di Duca di Milano a Gian Galeazzo. Per l'occasione i nuovi duchi incaricarono Anovelo da Imbonate di creare un Messale da donare alla basilica di Sant'Ambrogio; in esso compare anche un ritratto di Caterina insieme ad alcuni cortigiani.\nVedovanza.\nIl 3 settembre 1402 Gian Galeazzo mor\u00ec e lasci\u00f2 alla moglie Caterina la tutela dei suoi figli legittimi, anche se peraltro era sempre stata tenuta all'oscuro dal governo. La reggenza spett\u00f2 ad un consiglio che avrebbe governato fino alla maggiore et\u00e0 sia di Giovanni che di Filippo.\nPer far fronte ai debiti lasciati da suo marito, Caterina si affid\u00f2 ai consigli del guelfo Francesco Barbavara, conte di Valsesia e membro del consiglio reggente. Antonio Visconti di Giovannolo (discendente di Uberto Visconti), accus\u00f2 Barbavara di mal governo e, radunati alcuni dissidenti, mise in tumulto la citt\u00e0 nel giugno del 1403. I rivoltosi posero accanto a Giovanni Maria un altro consiglio, di cui faceva parte lo stesso Antonio. I tumulti di Milano, conclusi nell'agosto dello stesso anno, avevano per\u00f2 scatenano la ribellione delle citt\u00e0 infeudate ai Visconti.\nCon l'aiuto di Pandolfo Malatesta, Jacopo dal Verme e Facino Cane, Caterina fece arrestare il 6 gennaio 1404 i membri del nuovo consiglio e decapitare alcuni rivoltosi. Coloro che riuscirono a fuggire da Milano chiesero aiuto a Filippo Maria, il quale si pose contro la madre.\nA Milano intanto scoppiarono altri tumulti. Caterina cerc\u00f2 aiuto nei fratelli, ormai tutti all'estero, ma prima che potesse ricevere risposta venne arrestata 18 agosto 1404 da Francesco Visconti di Giovannolo, e rinchiusa nel Castello di Monza. Qui mor\u00ec, forse di peste o forse avvelenata, il 17 ottobre 1404.\nFu sepolta nel Duomo di Monza, dietro l'altar maggiore.\nDiscendenza.\nCaterina diede a Gian Galeazzo due figli:"}
{"id": "1686274", "revid": "599013", "url": "https://it.wikipedia.org/wiki?curid=1686274", "title": "Alex Soler-Roig", "text": "Carriera.\nHa esordito in Formula 1 nel 1970 con una Lotus, non qualificandosi per il Gran Premio di Spagna. Nel corso della stagione non si qualific\u00f2 per altre due volte. Nel 1971 corse con la March. Iscritto in 5 Gran premi non si qualific\u00f2 a Monaco e non vide la bandiera a scacchi negli altri 4 appuntamenti. L'anno seguente corse per due gran premi con una BRM del team \"Espa\u00f1a Marlboro BRM\", senza vedere nuovamente l'arrivo a causa di incidenti."}
{"id": "1686283", "revid": "339392", "url": "https://it.wikipedia.org/wiki?curid=1686283", "title": "Festa di San Sebastiano di Acireale", "text": ""}
{"id": "1686286", "revid": "6923", "url": "https://it.wikipedia.org/wiki?curid=1686286", "title": "Isabella Ragonese", "text": "Biografia.\nGli inizi.\nNel 2000 consegue un diploma di recitazione presso la Scuola Teat\u00e8s di Palermo (direttore Michele Perriera). Attrice e autrice teatrale, ha scritto, diretto e interpretato diverse sue opere come \"Che male vi fo\" e \"Bestino\": \u00e8 stata vincitrice di concorsi per artisti emergenti, tra cui nel 1998 il primo premio del concorso nazionale INDA (Istituto Nazionale Dramma Antico) con un saggio breve sulla figura di Ecuba nella tragedia euripidea.\nCarriera.\nIl suo primo film \u00e8 stato \"Nuovomondo\" di Emanuele Crialese del 2006. Dopo aver partecipato al film indipendente \"Detesto l'elettronica stop\" di Cosimo Messeri, ottiene poi il ruolo di Marta, la protagonista precaria e neolaureata in Filosofia teoretica nel film di Paolo Virz\u00ec \"Tutta la vita davanti\", che le vale una candidatura ai Nastri d'argento 2008 come migliore attrice protagonista. Nel luglio del 2008 \u00e8 stata premiata a Parma con il trofeo \"Maurizio Schiaretti\", riconoscimento dedicato agli attori emergenti del cinema italiano. Il 27 luglio 2008 al Festival \"Teatro e colline\" di \"Calamandrana Alta\" ha portato in scena un'opera da lei scritta dal titolo \"Mam\u00f9r\" e interpretata in coppia con Giuseppe Sangiorgi, riportando un notevole successo.\nNel 2008 \u00e8 stata scelta come interprete per il film \"Viola di mare\", al fianco di Valeria Solarino e sotto la direzione della regista Donatella Maiorca, film tratto dal libro \"Minchia di Re\" di \"Giacomo Pilati\". Nello stesso anno recita nel film \"Il cosmo sul com\u00f2\". Nel 2009 ritorna sul grande schermo con i film \"Due vite per caso\", regia di Alessandro Aronadio, \"Oggi sposi\" di Luca Lucini e \"Dieci inverni\", regia di Valerio Mieli. Nel 2010 interpreta Elena, la moglie di Elio Germano, nel film \"La nostra vita\" di Daniele Luchetti e vince il Nastro d'argento alla migliore attrice non protagonista per le sue interpretazioni nel film di Luchetti e in \"Due vite per caso\". Nello stesso anno \u00e8 stata anche la madrina della 67\u00aa Mostra internazionale d'arte cinematografica di Venezia. Per \"La nostra vita\" ricever\u00e0 la sua prima candidatura ai David di Donatello 2011 come miglior attrice protagonista.\nNel 2011 recita per la prima volta in una produzione televisiva, partecipando a un episodio della serie televisiva \"Il commissario Montalbano\". Nel marzo 2011 ha partecipato come protagonista al videoclip di Luciano Ligabue \"Il meglio deve ancora venire\", contenuta nell'album \"Arrivederci, mostro!\". Sempre nel 2011 \u00e8 protagonista sul grande schermo del film \"Il primo incarico\" sotto la regia di Giorgia Cecere, per il quale ottiene un'altra candidatura al Nastro d'argento come miglior attrice protagonista e de \"Il giorno in pi\u00f9\" con Fabio Volo. Da gennaio a maggio 2012 ha recitato a teatro ne \"La commedia di Orlando\" per la regia di Emanuela Giordano, liberamente tratto dal romanzo \"Orlando\" di Virginia Woolf. Nel maggio 2013 recita nel dramma teatrale \"Taking care of baby\" al Teatro Eliseo di Roma.\nNel 2014 d\u00e0 voce al personaggio di Griet nell'audiolibro \"La ragazza con l'orecchino di perla\" di Tracy Chevalier e partecipa al film di successo \"Il giovane favoloso\" di Mario Martone, nel ruolo di Paolina Leopardi. L'anno successivo \u00e8 protagonista, accanto ad Alessio Boni, del film drammatico \"In un posto bellissimo\", diretto da Giorgia Cecere. Dal 2016 \u00e8 nel cast di Rocco Schiavone dove interpreta la moglie del vicequestore Marina. Del 2017 \u00e8 il film \"Sole cuore amore\" per il quale riceve una nuova candidatura Nastro d'argento alla migliore attrice protagonista. Nel 2021 esce il film \"Lei mi parla ancora\", diretto da Pupi Avati, che la vede protagonista nei panni di Rina Cavallini da giovane, interpretata ai giorni nostri da Stefania Sandrelli."}
{"id": "1686287", "revid": "536103", "url": "https://it.wikipedia.org/wiki?curid=1686287", "title": "Monitor laser", "text": "La laser TV o televisione Laser \u00e8 una nuova tecnologia a retroilluminazione, per schermi di optoelettronica che usa il laser per riprodurre immagini.\nStoria.\nProposta fin dal 1966, ma a quei tempi troppo costosa per implementarla e con basse prestazioni, viene di nuovo presentata nel 2006 al CES di Las Vegas da \"Novalux\", sviluppatore di tecnologia laser a semiconduttori.\nIl primo sviluppo di una tecnologia laser commerciale \u00e8 stato pubblicato lo stesso anno con l'intenzione della messa in commercio per il 2008 da Mitsubishi. Al CES 2008 presentano un modello di Laser TV a 65 pollici con risoluzione Full HD.\nEntro la fine del 2008 negli Stati Uniti verr\u00e0 presentato un modello di Laser Tv predisposto anche per la riproduzione di contenuti tridimensionali.\nNel 2011 sempre la Mitsubishi ha presentato il modello \"L75-A91\", caratterizzato da un display da 75\" HD 3D, che consuma 128 Watt per il debutto in Europa a un prezzo di 4.260 Euro per il preordine.\nLa HDI (azienda statunitense) \u00e8 stata la seconda ditta al mondo a puntare su questa tecnologia, arricchendola con la visualizzazione in 3D (per occhiali 3D polarizzati), presentando un televisore con una misura diagonale di 103 pollici, che verr\u00e0 commercializzata entro la fine del 2010.\nDalla seconda decade del terzo millennio il lasertv ha visto una sua maggiore implementazione come proiettore laser con focale ultra corta e tecnologia ALPD (Advanced Laser Phosphor Display), diventando di fatto un proiettore laser capace di rimanere a mezzo metro dal telo/monitor.\nCaratteristiche.\nI laser sostituiranno idealmente le lampade UHP tipiche di schermi con retroproiettore.\nLa laser TV sarebbe in grado di riprodurre il 90% della gamma di colori visibili da un occhio umano.\nAllo stesso tempo, queste caratteristiche, rendono tale tecnologia, ideale anche per sostituire, le lampade dei proiettori."}
{"id": "1686288", "revid": "284131", "url": "https://it.wikipedia.org/wiki?curid=1686288", "title": "'N Sync (album)", "text": ""}
{"id": "1686289", "revid": "1564499", "url": "https://it.wikipedia.org/wiki?curid=1686289", "title": "Madonna del bosco", "text": ""}
{"id": "1686293", "revid": "188323", "url": "https://it.wikipedia.org/wiki?curid=1686293", "title": "Televisione Laser", "text": ""}
{"id": "1686297", "revid": "287204", "url": "https://it.wikipedia.org/wiki?curid=1686297", "title": "Bandiagara", "text": "Bandiagara \u00e8 un comune urbano del Mali, capoluogo del circondario omonimo, nella regione di Mopti. Si tratta del principale centro dell'area dogon, nonch\u00e9 l'antica capitale dell'Impero dei Toucouleur. La zona di Bandiagara \u00e8 celebre per la sua rilevanza etnologica (nella citt\u00e0 coesistono diverse etnie tra cui i Fulani, i Dogon, i Bambara e i Malinke), archeologica e orografica, in particolare per la Falesia di Bandiagara.\nGeografia fisica.\nLa citt\u00e0 \u00e8 situata a sud del fiume Niger e si trova 63 chilometri a est dello snodo di S\u00e9var\u00e9, da cui partono le strade per le citt\u00e0 di Mopti, Gao, Timbuctu e la capitale del Mali Bamako, nonch\u00e9 la direttrice del sud verso il Burkina Faso.\nToponimo.\nIl nome Bandiagara deriverebbe dalla corruzione dell'espressione \u00abbagna gara\u00bb, ovvero \u00abgrande tazza\u00bb, in riferimento forse alla prosperit\u00e0 della citt\u00e0 all'epoca della sua fondazione, per cui al prezzo di poche conchiglie di madreperla (all'epoca moneta corrente) si poteva ottenere l'equivalente di una grande tazza di cibo.\nStoria.\nLa fondazione.\nLa data di fondazione delle citt\u00e0 di Bandiagara si colloca intorno al 1770, ad opera del cacciatore dogon Nangabanou Yorobougue Tembely del villaggio di Gandakil\u00e9ma. Secondo la storia semileggendaria sarebbe partito dalla sua terra natale alla ricerca della sorella Sabery, scomparsa alcuni anni prima. Su consiglio dell'anziano Amagolou Kougoudiou Ouologuemabery giunge nei pressi di Sokolo Pey, dove trova un ambiente ospitale e decide di fondare un villaggio. Attualmente Tembely e Ouologuemabery sono i nomi delle famiglie pi\u00f9 rappresentative di Bandiagara.\nBandiagara capitale.\nNel febbraio del 1864, alla morte di El Hadj Umar Tall a D\u00e9guemb\u00e9r\u00e9 (a 19 chilometri da Bandiagara), suo nipote Tidiani Tall prende la successione a capo dell'Impero Toucouleur su cui regner\u00e0 fino alla propria morte nel 1887. In seguito all'appoggio da parte delle famiglie fondatrici di Bandiagara, i Tembely e i Ouologuemabery, trasferisce in un primo momento la capitale a D\u00e9, nella piana di Bandiagara. Successivamente prende la decisione di spostare nuovamente la capitale a Bandiagara, che diventa la roccaforte nella lotta che lo contrappone al regno dei Fulani. I suoi successori Tapsirou (1887-1888) e Mounirou (1888-1891), figli di El Hadj Umar Tall, godono di un periodo di pace in cui la citt\u00e0 raggiunge il massimo splendore diventando centro culturale e di scambio di primo piano nella regione.\nLa conquista francese.\nIntorno al 1890 i francesi iniziano ad intraprendere il processo di colonizzazione dell'odierno Mali e trovano come primo avversario il re di S\u00e9gou, Amadou, figlio maggiore di El Hadj Umar Tall e fratello dell'imperatore Mounirou. Pur combattendo strenuamente contro gli invasori francesi, comandati dal colonnello Louis Archinard, viene cacciato da S\u00e9gou nel 1890 e ripiega a Nioro, dove \u00e8 nuovamente sconfitto nel 1891. Lo stesso anno giunge a Bandiagara, dove il fratello abdica in suo favore. Tuttavia gli scontri divampano in tutto il paese e la superiorit\u00e0 francese \u00e8 evidente, tanto che la stessa famiglia imperiale \u00e8 costretta alla fuga, e lo stesso Amadou morir\u00e0 in esilio nel 1898. Il 12 marzo 1893 l'armata coloniale entra nella citt\u00e0 deserta, e il 29 aprile sconfigge le ultime sacche di resistenza mettendo definitivamente fine all'Impero Toucouleur.\nAmministrazione.\nA seguito della decentralizzazione, a Bandiagara (capoluogo del circondario) si trovano le seguenti autorit\u00e0:\nGemellaggi.\nDal 1995 il circondario di Bandiagara \u00e8 gemellato con la citt\u00e0 di Rennes, in Francia, e dal 2007 \u00e8 sede della \"Maison de Rennes\"."}
{"id": "1686299", "revid": "36426", "url": "https://it.wikipedia.org/wiki?curid=1686299", "title": "Orto botanico di Vallombrosa", "text": ""}
{"id": "1686304", "revid": "28592", "url": "https://it.wikipedia.org/wiki?curid=1686304", "title": "Vescovo di Meaux", "text": ""}
{"id": "1686308", "revid": "599013", "url": "https://it.wikipedia.org/wiki?curid=1686308", "title": "Valentino Fois", "text": "Carriera.\nScalatore, dopo una buona carriera fra i dilettanti che lo vide vincitore del campionato italiano in linea e del Giro della Valle d'Aosta, pass\u00f2 al professionismo nel 1996 con la Panaria-Vinavil di Pietro Algeri. Nel 1997 concluse terzo al campionato italiano in linea Elite, ma nel 1998 fu fermato per un anno per essere stato trovato positivo alla DHEA al Giro di Svizzera e al Giro di Polonia.\nNel 2002, alla Mercatone Uno come gregario di Marco Pantani, venne squalificato, questa volta per tre anni, per esser stato trovato positivo al nandrolone. In questo periodo cadde in depressione e inizi\u00f2 ad assumere psicofarmaci e stupefacenti, tornando all'attenzione del grande pubblico il 9 settembre 2007, quando venne arrestato per essersi introdotto nella sede del giornale \"Il Giorno\" per rubare due vecchi computer portatili. Fu poi condannato a 100 giorni di reclusione, tramutati in una pena pecuniaria di 4\u00a0000 euro.\nIn seguito a questa vicenda riesce ad ottenere un nuovo contratto da professionista nell'Amore &amp; Vita-McDonald's diretta da Ivano Fanini.. Ritorna alle gare il 14 febbraio 2008 al Giro della Provincia di Grosseto, ma il 28 marzo la sua rinascita viene bruscamente interrotta: viene trovato morto all'interno della sua abitazione, stroncato da una polmonite latente, come evidenziato per\u00f2 solo dagli esiti dell'autopsia.\nFra i migliori risultati della sua carriera si ricorda una vittoria di tappa al Giro di Polonia 1996."}
{"id": "1686313", "revid": "986213", "url": "https://it.wikipedia.org/wiki?curid=1686313", "title": "Louis-Albert Vachon", "text": "Biografia.\nOrdinato sacerdote l'11 giugno 1938, si laure\u00f2 in filosofia presso l'Universit\u00e0 Laval nel 1947; trasferitosi a Roma perfezion\u00f2 gli studi di teologia presso la Pontificia Universit\u00e0 San Tommaso d'Aquino o \"Angelicum\" ottenendo il dottorato.\nRientrato in patria torn\u00f2 all'Universit\u00e0 di Laval in qualit\u00e0 di docente di teologia dove rimase fino al 1955 quando fu nominato superiore del seminario di Qu\u00e9bec. Torn\u00f2 ancora una volta all'Universit\u00e0 Laval in qualit\u00e0 di vice-rettore, incarico che ricopr\u00ec per un anno prima di essere nominato rettore nel 1960 mantenendo la carica fino al 1972.\nSempre nel 1960 fu nominato vicario generale dell'arcidiocesi di Qu\u00e9bec.\nIl 4 aprile 1977 fu nominato vescovo titolare di Mesarfelta ed ausiliare di Qu\u00e9bec da papa Paolo VI; fu consacrato vescovo dall'allora arcivescovo, il cardinale Maurice Roy, coconsacranti l'arcivescovo Jean-Marie Fortier ed il vescovo Lionel Audet.\nPapa Giovanni Paolo II lo scelse come nuovo arcivescovo di Qu\u00e9bec e primate del Canada, accettando le dimissioni del cardinal Roy, il 20 marzo 1981.\nNel concistoro del 25 maggio 1985 fu creato e pubblicato cardinale del titolo di San Paolo della Croce a Corviale.\nIl 17 marzo 1990 furono accettate le sue dimissioni dalla guida dell'arcidiocesi.\nMor\u00ec a Qu\u00e9bec il 29 settembre 2006. La salma fu tumulata nella cripta della basilica-cattedrale di Notre-Dame de Qu\u00e9bec.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1686314", "revid": "309289", "url": "https://it.wikipedia.org/wiki?curid=1686314", "title": "Uvod'", "text": "L'Uvod () \u00e8 un fiume della Russia europea centrale, affluente di sinistra della Kljaz'ma (bacino idrografico della Oka).\nDescrizione.\nNasce nella parte nord-occidentale dell'oblast' di Ivanovo, scorrendo con direzione mediamente sud-sud-est. Nella parte superiore il fiume \u00e8 leggermente tortuoso e di piccole dimensioni, la larghezza non supera i 10\u00a0m, le sponde sono boscose, collinari. Dopo aver attraversato Ivanovo e Kochma il fiume scorre lungo una pianura boscosa, le coste sono sabbiose, la velocit\u00e0 della corrente \u00e8 bassa, si espande e inizia a formare numerose lanche, canali e isole, tra le quali spesso si perde un canale principale estremamente tortuoso. Il fiume conserva questo carattere fino alla foce. Nell'alto corso il canale Volga-Uvod' lo collega al Volga. Confluisce nella Kljaz'ma a 173\u00a0km dalla foce, alcune decine di chilometri a valle di Kovrov. Il fiume ha una lunghezza di 185\u00a0km. L'area del suo bacino \u00e8 di 3\u00a0770\u00a0km\u00b2. \nL'Uvod' \u00e8 gelato, mediamente, da novembre ad aprile. I maggiori affluenti sono: Ychtochma (lungo 89\u00a0km) e Viaz'ma (86\u00a0km) provenienti ambedue dalla destra idrografica. "}
{"id": "1686315", "revid": "80339", "url": "https://it.wikipedia.org/wiki?curid=1686315", "title": "Uvod", "text": ""}
{"id": "1686316", "revid": "599013", "url": "https://it.wikipedia.org/wiki?curid=1686316", "title": "Henrik Andersen", "text": "Caratteristiche tecniche.\nGiocava come laterale sinistro.\nCarriera.\nClub.\nCresciuto nelle giovanili dell', debutt\u00f2 in prima squadra nel 1982, disputando otto campionati prima di trasferirsi in Germania al Colonia, club con cui termin\u00f2 la carriera nel 1998.\nNazionale.\nDisput\u00f2 30 partite con la maglia della Nazionale danese, segnando anche 2 gol, tra il 1985 e il 1994, partecipando al e al poi vinto. In quest'ultimo torneo, durante la semifinale contro l'Olanda, si frantum\u00f2 la rotula dopo un violento scontro con Marco van Basten: tale infortunio lo tenne lontano dai campi di giochi per 11 mesi."}
{"id": "1686321", "revid": "1543377", "url": "https://it.wikipedia.org/wiki?curid=1686321", "title": "Quadrimpulso", "text": "Nella relativit\u00e0 ristretta il quadrimpulso \u00e8 la generalizzazione quadrivettoriale della quantit\u00e0 di moto della meccanica classica, cio\u00e8 un vettore dello spaziotempo quadrimensionale sempre tangente alla traiettoria, o linea d'universo, di una particella.\nCome per ogni quadrivettore, \u00e8 possibile distinguere le componenti spaziali da quella temporale: in un sistema di coordinate ortonormali la parte spaziale del quadrimpulso \u00e8 formata dalle componenti dell'ordinaria quantit\u00e0 di moto moltiplicata per il fattore di Lorentz, mentre la parte temporale \u00e8 data dall'energia della particella divisa per la velocit\u00e0 della luce.\nDefinizione.\nData una particella con velocit\u00e0 formula_1, il corrispondente quadrimpulso \u00e8 dato da:\ndove formula_3 sono le componenti della quadrivelocit\u00e0, formula_4 \u00e8 la massa a riposo, formula_5 \u00e8 il fattore di Lorentz, formula_6 e formula_7 sono gli usuali vettori tridimensionali velocit\u00e0 e quantit\u00e0 di moto, e \"c\" \u00e8 la velocit\u00e0 della luce. Le componenti spaziali di formula_8 sono dunque le componenti della quantit\u00e0 di moto classica formula_9 moltiplicata per il fattore formula_5.\nDerivazione.\nSia formula_11 il quadrivettore posizione, che identifica la posizione della particella rispetto ad un sistema di riferimento inerziale, il \"sistema del laboratorio\". Differenziando si ha:\nIl tempo proprio \u00e8 il tempo che misurerebbe un orologio posto su una particella in moto vario nello spaziotempo come se si muovesse di moto rettilineo uniforme. In simboli:\ndove formula_15 indica il tensore metrico dello spazio-tempo di Minkowski, utilizzando la segnatura formula_16. Si ha pertanto:\nIl tempo proprio \u00e8 una grandezza che permette di parametrizzare la traiettoria di un corpo, in quanto \u00e8 un invariante sotto trasformazioni di Lorentz (poich\u00e9 formula_18 \u00e8 proporzionale a formula_19).\nLa quadrivelocit\u00e0 \u00e8 data da:\ned utilizzando la formula di derivazione composta pu\u00f2 essere espressa in funzione dell'ordinaria velocit\u00e0 formula_21:\nLa quadriquantit\u00e0 di moto \u00e8 dunque definita, similmente al corrispettivo classico, come il prodotto tra la quadrivelocit\u00e0 e la massa a riposo formula_4 del corpo. \nDal quadrimpulso si definisce la quadriforza. \nConservazione dell'energia.\nL'energia di una particella \u00e8 definita come la velocit\u00e0 della luce moltiplicata per la componente temporale del quadrimpulso formula_24, ovvero:\ned \u00e8 una quantit\u00e0 che dipende dalla velocit\u00e0 formula_26. Analizzando lo scattering elastico tra due particelle identiche, ed espandendo in serie di Taylor per piccoli angoli l'energia del sistema, si giunge a dimostrare che se l'energia si conserva allora:\nSi tratta dell'estensione relativistica dell'energia cinetica, pi\u00f9 una quantit\u00e0 di energia costante pari a formula_28, che rappresenta l'energia a riposo della particella, interpretabile come quell'energia che la particella ferma possiede per il fatto di avere massa.\nLa velocit\u00e0 \u00e8 espressa in termini del quadrimpulso con la relazione:\ne dal fatto che la quantit\u00e0:\n\u00e8 invariante, segue che:\nNorma quadra.\nNello spaziotempo di Minkowski la norma di un quadrivettore \u00e8 un invariante di Lorentz:\nIn modo equivalente:\nQuest'ultima quantit\u00e0 coincide con la massa invariante del sistema. Il risultato \u00e8 prevedibile considerando il fatto che i quadrivettori velocit\u00e0 hanno norma quadrata formula_34 e il quadrimpulso \u00e8 un quadrivettore velocit\u00e0 per uno scalare formula_4. La norma quadrata negativa implica che i quadrivettori velocit\u00e0 e impulso siano di tipo tempo, e cambiando il segno alla segnatura formula_36 la norma quadra cambia di segno.\nConservazione del quadrimpulso.\nLa conservazione del quadrimpulso nei sistemi isolati \u00e8 uno dei principi fondamentali della dinamica relativistica. Esso include, per basse velocit\u00e0, le leggi classiche della conservazione dell'energia e della quantit\u00e0 di moto: si conserva l'energia totale, pari a formula_37 e si conserva la quantit\u00e0 di moto del sistema, pari alle componenti spaziali del quadrivettore.\nSe la massa non cambia, il prodotto interno nello spaziotempo di Minkowski tra il quadrimpulso e la relativa quadriaccelerazione formula_38 \u00e8 nullo. Infatti, l'accelerazione \u00e8 proporzionale alla derivata del quadrimpulso rispetto al tempo proprio, divisa per la massa della particella, e pertanto:\nSi noti che la massa a riposo pu\u00f2 non conservarsi, mentre si conserva la massa relativistica (che non \u00e8 altro che l'energia). Per esempio, durante un , se due particelle di masse a riposo uguali formula_4 che viaggiano l'una a formula_41 e l'altra in senso opposto a formula_42 si fondono nell'impatto in una sola particella, questa viagger\u00e0 ad una velocit\u00e0 pari a formula_43 e avr\u00e0 una massa formula_44, ben maggiore della somma delle masse iniziali. D'altra parte, la somma delle due masse relativistiche, pari ciascuna a formula_45 e formula_46 fornisce direttamente per la massa relativistica della particella risultante formula_47, correttamente pari alla massa a riposo moltiplicata per il fattore di Lorentz relativo (circa 1.0081)."}
{"id": "1686322", "revid": "126257", "url": "https://it.wikipedia.org/wiki?curid=1686322", "title": "Stazione meteorologica di Gorizia", "text": "La stazione meteorologica di Gorizia \u00e8 la stazione meteorologica di riferimento relativa alla citt\u00e0 di Gorizia.\nCoordinate geografiche.\nLa stazione meteorologica si trova nell'area climatica dell'Italia nord-orientale, in Friuli-Venezia Giulia, nel comune di Gorizia, a 86 metri s.l.m. e alle coordinate geografiche .\nDati climatologici.\nIn base alla media trentennale di riferimento 1971\u20132000, la temperatura media del mese pi\u00f9 freddo, gennaio, si attesta a +3,3\u00a0\u00b0C, quella del mese pi\u00f9 caldo, luglio, \u00e8 di +23,0\u00a0\u00b0C :"}
{"id": "1686324", "revid": "767487", "url": "https://it.wikipedia.org/wiki?curid=1686324", "title": "Johnny M\u00f8lby", "text": "Biografia.\n\u00c8 cugino di Jan M\u00f8lby.\nCarriera.\nGiocatore.\nHa militato nell'Alborg, nel Nantes e nel Borussia M\u00f6nchengladbach e con la sua Nazionale ha fatto parte della spedizione svedese ad Euro '92."}
{"id": "1686330", "revid": "2153076", "url": "https://it.wikipedia.org/wiki?curid=1686330", "title": "Home for Christmas ('N Sync)", "text": "Home for Christmas \u00e8 il secondo album della boy band statunitense degli 'N Sync uscito nel 1998, e contenente alcuni classici dei canti natalizi riarrangiati in chiave pop, oltre che l'inedito \"Merry Christmas, Happy Holidays\"."}
{"id": "1686336", "revid": "29244", "url": "https://it.wikipedia.org/wiki?curid=1686336", "title": "Pesci palla", "text": ""}
{"id": "1686337", "revid": "287204", "url": "https://it.wikipedia.org/wiki?curid=1686337", "title": "The Winter Album", "text": "The Winter Album \u00e8 il terzo album della boy band statunitense degli 'N Sync uscito nel 1998, mentre il secondo nel mercato europeo. Di fatto questo album \u00e8 la versione europea di \"Home for Christmas\"."}
{"id": "1686340", "revid": "33689", "url": "https://it.wikipedia.org/wiki?curid=1686340", "title": "Pallamano Citt\u00e0 Sant'Angelo", "text": "La Pallamano Citt\u00e0 Sant'Angelo \u00e8 una societ\u00e0 di pallamano di Citt\u00e0 Sant'Angelo.\nStoria.\nInizi.\nLa societ\u00e0 sportiva Pallamano Citt\u00e0 Sant'Angelo nasce nel 1978 dietro iniziativa dei maestri Tonino Castagna e Domenico Terenzi, che porta e fa conoscere l'handball inizialmente nelle scuole, successivamente fonda la squadra che partecip\u00f2 a varie manifestazioni e tornei.\nNel 1980/1981 l'H.C. C.S.A. partecipa al suo primo campionato con un gruppo molto giovane e conclude la sua prima esperienza con il sesto posto, che spinse il presidente Tonino Castagna e l'allenatore Domenico Terenzi a dedicare gran parte del loro tempo libero ad insegnare la pallamano. \nIl 1981/1982 l'H.C. C.S.A. viene promosso in Serie C. Giovani atleti si misero in bella evidenza tra i quali Giampaolo Michelassi, Ferdinando Giansante, Enio Remigio, Vincenzo Aliprandi, Gabriele Travaglini, Luciano Travaglini e Giuliano Natale. \nL'anno successivo 1982/1983 l'allenatore Gigi Nori (arrivato da Pescara che in quegli anni era in Serie B) porta insieme a s\u00e9 dal capoluogo il forte Moreno Lembo e la squadra conquista la 3\u00aa posizione. \nNel 1983/1984 arriva il fuoriclasse di Knin (Jugoslavia) Zelimir Prijic, con 193 gol, e si raggiunge la 2\u00aa posizione. In quell'anno per\u00f2 la pallamano \u00e8 funestata da tragici eventi, scompare in giovanissima et\u00e0 (per un incidente automobilistico) uno dei suoi giocatori, Gauro Giammarino, al quale fu anche dedicata una statua di bronzo. \nIl 1984/85 l'H.C. C.S.A. \u00e8 3\u00b0 bench\u00e9 si fosse rinforzato acquistando Francesco Innamorato (Conversano A/1).\nPromozioni.\nTutt'altra storia \u00e8 il campionato 1985/86. C'\u00e8 l'exploit di un giovanissimo Enzo D'Arcangelo, dei pallonetti di Giampaolo Michelassi, dei blocchi di Ferdinando Giansante e Luciano Travaglini, le bordate di Enio Remigio e di Enrico De Luca; l'H.C. C.S.A. vinse il campionato precedendo il Castellana Grotte e il Chieti. \nNella stagione 1986/87 l'H.C.C.S.A. si replica con un'altra promozione, in Serie A2.\nPer il campionato 1987/88 all'H.C. C.S.A. arriva anche un altro Slavo, Branko Milievojevic, e anche grazie a lui conquista il 7\u00ba posto. \nNel successivo campionato 1988/89 con diversi acquisti azzeccati da Castagna e lo spareggio di Campobasso contro il Fondi, la squadra entra in Serie A1. \nL'anno 1989/90 con i vari Da Rui, Manzoni, Milievojevic ed i locali Enrico De Luca e Edoardo Polidoro conclude all'8\u00ba posto. Ma nella stagione 1990/91 l'H.C.C.S.A. si ferma alla 12\u00aa posizione e viene retrocesso. \nIl 1991/92 in serie A2 raggiunge la 5\u00aa posizione, ma sia per investimenti sbagliati sia per la mancanza di fondi e di collaboratori capaci, Castagna ebbe difficolt\u00e0 e la stagione 1992/93 l'H.C. C.S.A. arriv\u00f2 10\u00b0 tanto che fu retrocesso in serie B.\nGli anni bui.\nIl 1993/94 e 1994/95 sono gli anni pi\u00f9 neri. Solo la squadra femminile brilla conquistando la serie A2, ma Castagna non le iscrive al campionato per mancanza di fondi. Sono due anni pericolosi, ma il nuovo Palasport sta per essere concluso, rientra in squadra Enio Remigio (assente per 8 anni), si ricreano i presupposti per far rientrare Enrico De Luca e Enzo D'Arcangelo (diversi anni di militanza in Serie A1 a Conversano), tanti giovani si mettono in luce tra i quali emerge Nicola D'Arcangelo. Tuttavia Tonino Castagna si ammala ed in brevissimo tempo precipita in una situazione di debilitazione fisica. Fa appena in tempo ad inaugurare il Palasport: muore 15 giorni dopo. L'H.C. C.S.A. ha vinto il campionato, sovvertendo tutti i pronostici, vincendo nell'ultima partita il Chieti e superandolo di 2 punti.\nLa rinascita.\nIl Presidente Gabriele Di Domenico (ex Teramo) prende il posto di Castagna.\nIl 1996/97 l'H.C.C.S.A. in A2 \u00e8 4\u00b0. \nNel 1997/98 arriva il primo straniero dopo diversi anni, Hrvoje Ujakovic, ma non sfruttato a dovere, si rivela poco incisivo, tanto che rescinde il suo contratto tornando in Croazia 5 giornate prima della fine del campionato e la squadra si classifica al 5\u00ba posto. Si mettono in mostra giovani talenti quali Nicola D'Arcangelo, Roberto D'Alonzo, Fabrizio Zuccarini, Paolo Cotellessa e gli esperti \u017deljko Matkovi\u0107, Enrico De Luca, Vincenzo Ruggieri, Silvio Collevecchio e Andrea Marzuoli. \nNel 1998/99 sfiora la promozione in A1 preceduto dal Merano. Nell'estate 1999 l'H.C. C.S.A. stringe una proficua collaborazione con il Gymnasium Bologna ed acquisisce i titoli dallo stesso ed a sua volta cede i propri all'Imola. Si fonde una nuova Societ\u00e0 che prende il nome di Handball Citt\u00e0 S. Angelo che entra di diritto in Serie A1 Maschile. Lo sponsor storico CARIPE dopo 12 anni di collaborazione lascia la sponsorizzazione unica, riservandosi solo un piccolo spazio, ma l'handball C.S.A. incontra un imprenditore locale, con un'azienda nel campo degli arredobagni, il Dott. Alfredo Savini. \nNel campionato 1999-2000 diviene \"Handball Savini Arredobagni\", ma la squadra viene retrocessa in serie A2.\nL'arrivo di Jurina.\nTuttavia la Societ\u00e0, guidata dal Presidente Spinelli Marco, ha ingaggiato il noto Pavle Jurina, medaglia d'oro alle Olimpiadi di Los Angeles nel 1984, e sovverte ogni pronostico: la squadra vince il campionato 2000/2001 con largo margine sulle inseguitrici Rosolini, Chieti, Gaeta, e raggiunge la massima serie.\nLa stagione 2001/2002 non va come nei presupposti, la buona campagna acquisti, tra i quali Jevtic, Pavelic, Bejan non d\u00e0 i frutti sperati e la compagine allenata da Pavel Jurina conquista solo sette punti, retrocedendo.\nIl campionato 2002/2003 invece \u00e8 molto buono; i ragazzi di Jurina, quasi tutti di Citt\u00e0 Sant'Angelo, esprimono un'ottima pallamano, grazie all'apporto di D'Arcangelo, uno dei migliori centrali italiani. La squadra conquista il terzo posto. Con le squadre giovanili si raggiungono dei buoni traguardi, con l'under 19 alle fasi nazionali si sfiora la finale, mentre l'under 16 conquista la quarta posizione, preceduto nell'ordine da Prato, Cologne e Bressanone.\nL'anno 2004/2005 non \u00e8 entusiasmante per la squadra maggiore, ma tra alti e bassi riesce a fare un campionato dignitoso, specialmente nella prima parte. Poi nel girone di ritorno si perdono diversi punti e il team arancionero raggiunge la nona posizione. La non brillante stagione \u00e8 principalmente dovuta alla scelta del capitano D'Arcangelo di andare a giocare ad Ancona. L'under 18 invece vince il titolo regionale e si fa onore nelle fasi nazionali.\nStoria recente.\nNell'anno 2005/2006, per mancanza di sponsor, rinuncia alla serie A2 e partecipa al campionato di B. Strada facendo la pallamano Citt\u00e0 Sant'Angelo si fonde con la \"Pharmapi\u00f9 Sport\" di Gabriele Bankowsky. I ragazzi sfiorano la promozione sul campo dopo la finale contro il Cus Chieti. La sfida in campo \u00e8 persa ma la squadra viene ripescata in A2. In estate arriva la performance giovanile, l'under 18 di mister Ernani Savini \u00e8 vicecampione d'Italia, preceduto solo dal Fasano. \nLa stagione 2006/2007 \u00e8 anch'essa buona, la Pharmapi\u00f9 Sport prosegue il suo cammino assieme al sodalizio del presidente Enio Remigio. Si punta molto sul settore giovanile e la squadra \u00e8 formata prevalentemente da locali. Gli unici pendolari sono Milia, Paolucci e Di Cocco. Alla fine del campionato la squadra conquister\u00e0 il settimo posto. \nLa compagine angolana \u00e8 una delle pi\u00f9 importanti e di riferimento della regione Abruzzo ed il suo vivaio giovanile in continuo rinnovamento (pluridecorato sia in ambito regionale che nazionale), permette che la prima squadra presenti sempre nuovi giovani elementi promettenti.\nNel campionato 2007/2008 partecipa con la prima squadra al campionato di Serie A2. L'inizio, a causa del grave infortunio di Paolucci, non \u00e8 entusiasmante. Con l'allenatore De Luca e il preparatore atletico Forcella \u00e8 arrivato il possente terzino romeno Stefan Ispas Dragos. \nLa societ\u00e0 partecipa con successo, con le squadre giovanili Under 18, 16, 14 e 12, ai vari campionati di categoria. Nel mese di dicembre la magra classifica (ultimo posto) impone al presidente Enio Remigio una sterzata, ingaggiando Settimio Massotti. Teramano, 43 anni, \u00e8 il nuovo tecnico della pallamano Pharmapi\u00f9 Sport Citt\u00e0 Sant'Angelo, che in questa stagione affronta il campionato di serie A2 di pallamano maschile e va a sostituire Enrico De Luca. \nMassotti, che ha ricoperto fino a due anni prima anche il ruolo di selezionatore della Nazionale di pallamano dell'Italia, nella sua carriera di giocatore ha disputato 26 campionati di serie A con le maglie di Teramo, Forze Armate, Gaeta, Trieste, Prato, Rubiera e Ascoli, raccogliendo solo successi (4 scudetti e 3 Coppe Italia) sfiorando quota 4.000 reti realizzate. Non a caso nel 2000 il Corriere dello Sport-Stadio lo ha definito \u201cil giocatore italiano di pallamano del secolo\u201d. In campo internazionale, sempre con la maglia della nazionale italiana che ha vestito per la prima volta nel 1984, vanta il pi\u00f9 alto numero di presenze (304) con quasi 1.400 realizzazioni, ha partecipato a 6 edizioni dei Mondiali (fino a Kumamoto-Giappone 1997) e ha conquistato la medaglia d'argento ai Giochi del Mediterraneo di Bari nel 1997. A novembre 2002 \u00e8 stato nominato dalla Federazione Italiana Giuoco Handball allenatore della Nazionale seniores e responsabile tecnico delle selezioni azzurre fino al 2005. Con la maglia della sua citt\u00e0, Massotti oltre ad aver contribuito a raggiungere ottimi posti in classifica nei vari campionati di serie A ha giocato anche in campo internazionale (tre Coppe europee con Campo del Re Teramo, Wampum Teramo e Tonini). \nLa squadra reagisce e dopo una serie di vittorie chiude la stagione al terzo posto in classifica generale.\nNel campionato 2008/2009 la squadra si classifica al terzo posto finale senza poter disputare i play-off per salire di categoria. Alla fine della Stagione l'allenatore Massotti lascer\u00e0 la squadra la cui direzione \u00e8 affidata al giocatore D'Arcangelo in collaborazione col professore Forcella.\nNel campionato 2010/2011 torna a vestire la maglia arancione il terzino Sebastiano Menna e vengono riconfermati il crotonese Alessandro Facchini e il teramano Alessio Collevecchio. La squadra guidata dall'allenatore-giocatore Nicola d'Arcangelo e da Milan Milosevic, si classifica al primo posto nella fase regolare di A2, vincendo tutte le partite e si classifica per i play-off. Vince con un turno d'anticipo il derby contro il Pescara e torna in A1 dopo 8 anni. Nella stagione 2015/2016 la rosa \u00e8 nella massima serie, ovvero la Serie A1"}
{"id": "1686345", "revid": "1528507", "url": "https://it.wikipedia.org/wiki?curid=1686345", "title": "Associazione mondiale degli operatori di impianti nucleari", "text": "L'Associazione Mondiale di Operatori del Nucleare o WANO dall'inglese \"World Association of Nuclear Operators\" \u00e8 un'associazione \u00e8 nata nel 1989 allo scopo di promuovere la cultura della sicurezza e lo sviluppo professionale degli operatori impiegati nel campo dell'energia nucleare.\nLa sede principale di WANO \u00e8 localizzata a Londra con una filiale a Hong Kong. L'organizzazione ha inoltre quattro sedi regionali a Mosca, Atlanta, Tokyo e Parigi.\nMissione.\n\"Massimizzare la sicurezza e l'affidabilit\u00e0 delle centrali nucleari nel Mondo lavorando insieme per verificare, confrontare e migliorare le prestazioni attraverso il mutuo supporto, lo scambio di informazioni e l'adozione delle migliori pratiche\".\nStoria.\nDopo l'incidente alla centrale nucleare di Chernobyl nel 1986, al fine di evitare il ripetersi di disastri simili, gli operatori del settore nucleare di tutto il mondo decisero che la cooperazione internazionale fosse necessaria.\nWANO fu costituita nel maggio del 1989 allo scopo di unire esperienza e cultura, in modo che tutti i componenti possano lavorare insieme per raggiungere il massimo standard di sicurezza nucleare.\nWANO si \u00e8 evoluta in modo significativo dalla sua riunione inaugurale a Mosca il 15 maggio 1989. Oggi essa rappresenta pi\u00f9 di 130 membri che operano pi\u00f9 di 430 reattori nucleari civili in tutto il Mondo.\nFinalit\u00e0.\nLa cultura di apertura alle informazioni voluta da WANO, consente a ciascun operatore il beneficio di imparare dalle altrui esperienze. L'obiettivo finale \u00e8 quello di migliorare la sicurezza degli impianti nucleari, i livelli di affidabilit\u00e0 e le prestazioni a favore dei loro clienti in tutto il mondo.\nCollegamenti esterni.\nSito ufficiale"}
{"id": "1686352", "revid": "1934238", "url": "https://it.wikipedia.org/wiki?curid=1686352", "title": "Libero mercato", "text": "Il libero mercato \u00e8 un mercato in cui i prezzi di beni e servizi sono raggiunti esclusivamente dalla mutua interazione di venditori e acquirenti, ovvero produttori e consumatori. Per definizione, nel libero mercato venditori e acquirenti non si forzano o ingannano a vicenda, n\u00e9 sono forzati da una terza parte. Gli effetti aggregati delle decisioni dei singoli sono descritti dalle leggi della domanda e dell'offerta.\nI mercati liberi sono in netta opposizione ai mercati controllati delle economie pianificate, in cui i governi regolano direttamente o indirettamente i prezzi e le forniture, pianificando la distribuzione tra i consumatori in base agli obiettivi. Essi possono distribuire i beni in base ai bisogni o favorire chi produce di pi\u00f9, fornendo in tal modo incentivi. Una filosofia intermedia \u00e8 quella delle economie miste, dove al liberismo puro si affianca la mano interventista dello Stato volto a garantire l'eventuale riequilibrio del sistema attraverso la politica economica.\nDefinizioni e contesti.\nNella filosofia sociale una economia di mercato \u00e8 un sistema per allocare i beni all'interno della societ\u00e0: chi ottiene cosa, e cosa viene prodotto, \u00e8 determinato non dallo stato, ma dal potere d'acquisto mediato dalla domanda e dall'offerta all'interno del mercato.\nNel mercato libero il prezzo di un bene o servizio aiuta a quantificarne il valore che i consumatori gli attribuiscono, anche in rapporto ad altri beni e servizi. Questa relazione tra prezzo e valore \u00e8 pi\u00f9 chiara che non in un mercato controllato. Secondo la teoria, infatti, attraverso la competizione dei fornitori che offrono beni e servizi, i prezzi tendono a decrescere e la qualit\u00e0 a crescere.\nL'economia del libero mercato \u00e8 strettamente associata con la filosofia economica del \"laissez faire.\" Dunque, con la mano pubblica limitata ad un ruolo difensivo, lo stato stesso non interviene in prima persona nel mercato, se non imponendo tasse al fine di finanziare il mantenimento del libero mercato. Alcune concezioni del libero mercato si oppongono anche alle stesse tasse, sostenendo che il mercato \u00e8 migliore nel fornire tutti i servizi senza eccezione, tra cui la difesa e la legge. Anche se alcuni capitalisti guardano al libero mercato come ad un utile ma anche semplicistico modello per sviluppare le politiche economiche al fine di ottenere obiettivi sociali, altri guardano al libero mercato come ad una normativa e non ad un concetto descrittivo, e sostengono che le politiche che deviano dalla soluzione del libero mercato ideale sono 'sbagliate' anche se sono ritenute portatrici di benefici sociali immediati. Paul Samuelson tratt\u00f2 il fallimento di mercato come l'eccezione alla regola del mercato efficiente.\nIn politica economica, all'estremo opposto dell'economia di mercato vi \u00e8 l'economia pianificata, dove le decisioni riguardo alla produzione, la distribuzione e la fissazione dei prezzi sono sotto il controllo dello stato. Altri opposti sono l'economia del dono e l'economia di sussistenza.\nLe economie miste sono un intermedio tra queste economie e sono la base di politica socioeconomica preferita per molti paesi e partiti politici.\nIn altre parole, una economia di libero mercato \u00e8 \"un sistema economico in cui gli individui, pi\u00f9 che il governo, prendono la maggior parte delle decisioni riguardanti le attivit\u00e0 e le transazioni economiche\".\nDomanda e offerta.\nLa domanda e l'offerta sono le due facce dello stesso insieme di transazioni. In maniera qualitativa si pu\u00f2 dire che la domanda di un oggetto (sia esso un bene o un servizio) rappresenta la pressione di mercato da parte delle persone o organizzazioni che desiderano acquistarlo. Essi offrono denaro per l'oggetto, mentre i venditori offrono l'oggetto in cambio di denaro. Quando il denaro offerto \u00e8 equivalente a quello richiesto, la transazione pu\u00f2 verificarsi (anche in maniera automatica, come nel mercato azionario). In realt\u00e0, molti mercati non somigliano al mercato azionario (ad esempio il mercato del lavoro) e ci sono significative barriere alla comparazione delle offerte (significative rispetto, ad esempio, al commercio al dettaglio).\nQuando la domanda supera l'offerta, chi offre pu\u00f2 alzare il prezzo. I consumatori che si possono permettere prezzi pi\u00f9 alti possono ancora comprare il bene, mentre gli altri possono tutti rinunciare al bene, comprare un bene simile, o rivolgersi altrove per l'acquisto (ad esempio un consumatore pu\u00f2 preferire comprare un hamburger da due euro da McDonald's invece di comprare un panino spendendo tre euro). Man mano che i prezzi salgono, i produttori possono anche decidere di incrementare la produzione. O altri fornitori possono entrare nel mercato. Ad esempio, negli USA, quando Starbucks ha cominciato a vendere caff\u00e8 di qualit\u00e0, ha messo in luce l'esistenza di domanda di caff\u00e8 a tre dollari alla tazza. Altri negozi hanno cos\u00ec iniziato ad offrire quel tipo di caff\u00e8 per soddisfare la domanda.\nLa crescita (in volume) della domanda pu\u00f2 portare a prezzi minori, come ad esempio \u00e8 successo nel campo dei computer e dei dispositivi elettronici. Le tecniche di produzione di massa hanno costantemente ridotto i prezzi dal 20 al 30% all'anno fin dagli anni sessanta. Le funzioni di un mainframe dal valore di milioni di dollari negli anni sessanta possono essere compiuti da un computer da 500 dollari nel 2000.\nOrdine spontaneo o \"Mano invisibile\".\nFriedrich Hayek afferm\u00f2 la visione liberale classica che le economie di mercato permettono la creazione di un ordine spontaneo, che \u00e8 \"un'allocazione delle risorse della societ\u00e0 pi\u00f9 efficiente di quanto possa ottenere ogni pianificazione.\" In accordo con ci\u00f2, nelle economie di mercato, sofisticate reti di affari si formano per produrre e distribuire beni e servizi attraverso l'economia. Questa rete non \u00e8 stata progettata, ma \u00e8 \"emersa\" come risultato delle decisioni economiche individuali decentralizzate. I sostenitori dell'idea dell'ordine spontaneo riconducono le proprie opinioni al concetto della mano invisibile proposta da Adam Smith nel suo \"La ricchezza delle nazioni\" in cui si afferma che l'individuo il quale:\n\"si propone unicamente il proprio profitto \u00e8 come se fosse guidato da una \"mano invisibile\" a promuovere un fine che non faceva parte delle proprie intenzioni. N\u00e9 \u00e8 sempre il peggio per la societ\u00e0 che questo fosse fuori dalle sue intenzioni. Perseguendo il proprio interesse, \"un individuo\" spesso fa progredire la societ\u00e0 pi\u00f9 efficacemente di quando intende davvero farla progredire. Non ho mai sentito del molto ben fatto da quelli che ostentano di commerciare per il bene \"comune\".\" (\"La ricchezza delle nazioni\")\nSmith evidenzia che nessuno ottiene la propria cena facendo appello all'amore fraterno del macellaio, del fattore o del fornaio. Piuttosto si fa appello al loro stesso interesse, e li si paga per il loro lavoro.\nI sostenitori di questa visione affermano che l'ordine spontaneo \u00e8 superiore ad ogni ordine pianificato dall'alto (che non permetta agli individui di fare le proprie scelte su cosa produrre, cosa comprare e vendere a quale prezzo), in quanto \u00e8 impossibile effettuare il calcolo economico in assenza di un libero mercato e quindi diventa impossibile assegnare razionalmente valori e priorit\u00e0 alla produzione e al consumo. Essi ritengono inoltre che qualsiasi tentativo di implementare la pianificazione centralizzata avr\u00e0 come conseguenza un maggior disordine, o una diminuzione dell'efficienza nella produzione e distribuzione di beni e servizi. (Mises, Human Action, p.\u00a0857; p.\u00a0861)\nEquilibrio economico.\nLa legge della domanda e dell'offerta \u00e8 predominante nel mercato libero ideale, determinando i prezzi attraverso un equilibrio che bilancia la domanda di beni e la loro offerta. A questi prezzi di equilibrio, il mercato distribuisce i beni agli acquirenti in base alle preferenze (o utilit\u00e0) di ciascun acquirente per ciascun bene ed entro i relativi limiti di potere d'acquisto di ciascun acquirente.\nQuesto comportamento stabilizzatore del libero mercato racchiude certe ipotesi in relazione ai suoi agenti, ad esempio che essi agiscano indipendentemente l'uno dall'altro. \nDistribuzione del benessere.\nA livello puramente teorico, i sostenitori del libero mercato non si interessano della distribuzione del benessere conseguente al sistema; comunque, su un livello di \"pratica politica\", la questione \u00e8 importante. La distribuzione del potere d'acquisto in un'economia dipende in larga parte dalla natura dell'intervento statale, dalle classi sociali, nonch\u00e9 da altri fattori minori come le relazioni familiari, le eredit\u00e0, le donazioni e cos\u00ec via. Le teorie che descrivono il funzionamento del libero mercato si focalizzano prevalentemente sul mercato del lavoro, e su come l'equilibrio determinato da tale mercato si rifletta sul mercato dei beni di consumo e sui mercati finanziari e del capitale, determinando la domanda aggregata: tramite i meccanismi di equilibrio essi definiscono l'efficienza massima teoricamente possibile. Il mercato libero pu\u00f2 essere visto come mezzo per semplificare il processo decisionale attraverso ci\u00f2 che \u00e8 conosciuto come \"dollar voting\", dove acquistare un bene \u00e8 equivalente ad assegnare un voto al produttore per fare in modo che continui a produrre quel bene. I modelli che spiegano e interpretano la teoria di libero mercato, dunque, concentrano la propria analisi sul livello di benessere sociale che gli equilibri garantiscono, considerando principalmente il reddito prodotto dalle unit\u00e0 aggregate che interagiscono sul mercato, e solo secondariamente la suddivisione delle risorse tra i singoli individui.\nEsternalit\u00e0.\nUn'obiezione pratica \u00e8 l'affermazione che i mercati non tengono in considerazione le esternalit\u00e0 (cio\u00e8 gli effetti di transazioni che riguardano terze parti), come gli effetti negativi dell'inquinamento o gli effetti positivi dell'istruzione, sebbene questa critica sia messa in discussione da chi sostiene che una esternalit\u00e0 come l'inquinamento possa essere e venga in effetti regolarmente trattata dai tribunali attraverso il principio di protezione della libert\u00e0 individuale e del diritto di propriet\u00e0. Che cosa esattamente costituisca una esternalit\u00e0 potrebbe essere oggetto di discussione, inclusa la considerazione di come l'estensione del concetto cambi in base al clima politico.\nAlcuni sostenitori dell'economia di mercato credono che lo stato non dovrebbe diminuire la libert\u00e0 del mercato, in quanto non \u00e8 possibile distinguere le esternalit\u00e0 create dal mercato e quelle generate dallo stato, e non \u00e8 altrettanto possibile determinare quale sia l'appropriato livello di intervento necessario per risolvere le esternalit\u00e0 create dal mercato. Altri ritengono che il governo dovrebbe intervenire per prevenire i fallimenti del mercato pur preservando la struttura generale di un'economia di mercato. Nel modello di una economia sociale di mercato lo stato interviene solo laddove il mercato fallisce nella sua funzione sociale. John Rawls \u00e8 stato un illustre sostenitore di questa idea.\nCritiche.\nIl concetto nella sua presunta efficacia ed efficienza \u00e8 stato fortemente criticato dall'economista John Maynard Keynes nel XX secolo il quale a fondamento della sua economia keynesiana ha posto il concetto che qualunque sistema economico lasciato completamente libero a se stesso, pur raggiungendo un certo equilibrio in un certo lasso di tempo, porta a inevitabili distorsioni del sistema (ad es. in termini di redistribuzione di ricchezza) se soggetto unicamente all'interesse privato egoistico dei singoli fino al caso limite di produrre grandi crisi economiche come accadde anche nella grande depressione, da cui la necessit\u00e0 di un sostegno interventista statale correttivo sull'economia attraverso la politica economica in sistemi detti a economia mista."}
{"id": "1686353", "revid": "1310927", "url": "https://it.wikipedia.org/wiki?curid=1686353", "title": "Joop Hiele", "text": "Carriera.\nGioca per gran parte della sua carriera nel , con cui vince l'Eredivisie 1983-1984 e due KNVB beker, l'ultima delle due nella stessa stagione del titolo; a livello europeo il club arriva a giocare la semifinale nella Coppa delle Coppe 1980-1981. Terminata l'esperienza con la squadra di Rotterdam si trasferisce nel 1990 nell'SVV, nel 1992 nel Dordrecht e infine nel 1994 nei Go Ahead Eagles, ritirandosi nel 1995.\nCon la nazionale dei conta sette presenze, distribuite tra il 1980 e il 1991. Ha partecipato al vittorioso e al pur senza mai scendere in campo (il titolare era Hans van Breukelen).\nDopo il ritiro ha ricoperto per diversi anni il ruolo di allenatore dei portieri, assumendo dal 2015 la responsabilit\u00e0 dell'intera squadra."}
{"id": "1686355", "revid": "984922", "url": "https://it.wikipedia.org/wiki?curid=1686355", "title": "Stazione meteorologica di Grado-Bonifica Vittoria", "text": "La stazione meteorologica di Bonifica Vittoria \u00e8 la stazione meteorologica di riferimento per la parte di pianura friulana appartenente al territorio comunale di Grado. Climatologicamente differisce in modo sostanziale dalla parte insulare del Comune, dove \u00e8 insediato il centro urbano di Grado, zona che gode di clima mediterraneo.\nCoordinate geografiche.\nLa stazione meteorologica si trova nell'area climatica dell'Italia nord-orientale, in Friuli-Venezia Giulia, in provincia di Gorizia, nel comune di Grado, presso l'idrovora della \"Bonifica Vittoria\", a 1 metro s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,6\u00a0\u00b0C, quella del mese pi\u00f9 caldo, luglio, \u00e8 di +22,8\u00a0\u00b0C."}
{"id": "1686359", "revid": "3115", "url": "https://it.wikipedia.org/wiki?curid=1686359", "title": "No Strings Attached (NSYNC)", "text": "No Strings Attached \u00e8 il quarto album della boy band statunitense degli NSYNC uscito nel 2000, mentre \u00e8 il secondo nel mercato europeo. Avendo venduto pi\u00f9 di 4.4 milioni di copie nella sua prima settimana di uscita, l'album ha stabilito il record per le vendite in una settimana.\nBonus track.\nIn alcuni paesi, l'album conteneva alcune bonus track:"}
{"id": "1686363", "revid": "119991", "url": "https://it.wikipedia.org/wiki?curid=1686363", "title": "Stazione meteorologica di Grado", "text": ""}
{"id": "1686364", "revid": "729019", "url": "https://it.wikipedia.org/wiki?curid=1686364", "title": "Mathew Tait", "text": "Biografia.\nGi\u00e0 segnalatosi da adolescente per le sue qualit\u00e0 (guid\u00f2 la squadra della sua scuola alla finale di un torneo nazionale studentesco per due edizioni successive), fu chiamato ai primi impegni internazionali con l'Inghilterra U-16, poi nell'U-18.\nPrima di terminare gli studi superiori fu schierato anche nell'U-19, e messo sotto contratto dal Newcastle a 18 anni appena compiuti e l'esame di maturit\u00e0 - poi superato a pieni voti - ancora da sostenere.\nL'esordio di Tait in campionato avvenne nel maggio 2004 contro i London Irish, e fu un debutto indubbiamente positivo, dal momento che al primo pallone in assoluto giocato da professionista realizz\u00f2 una meta.\nNel prosieguo della stagione fu anche chiamato per la rappresentativa VII, con cui disput\u00f2 un torneo internazionale a Dubai.\nIl C.T. della Nazionale maggiore Andy Robinson sorprese tutti, facendo esordire dal primo minuto Tait nella gara d'apertura del Sei Nazioni 2005 contro il : la prestazione generale di tutta la squadra, che perse 9-11, fu considerata non all'altezza, e lo stesso Tait fu in particolare giudicato troppo giovane e inesperto per poter incidere su una partita del genere.\nA parte il suo compagno di club Jonny Wilkinson, Tait fu il pi\u00f9 giovane inglese del dopoguerra a giocare in Nazionale e, nonostante il suo temporaneo accantonamento, riusc\u00ec a ritrovare successivamente il posto in squadra nel corso dell'anno, in occasione dei \"test\" autunnali.\nNel frattempo, anche a livello di Nazionale VII, Tait si mise in luce: nel 2006 l'Inghilterra si classific\u00f2 seconda al torneo rugbistico dei Giochi del Commonwealth di Melbourne, e Tait fu il miglior marcatore di mete della competizione, con 9. Sempre in quell'anno inizi\u00f2 gli studi di medicina all'universit\u00e0 di Newcastle upon Tyne.\nIl nuovo C.T. della Nazionale, Brian Ashton, conferm\u00f2 a Tait la fiducia gi\u00e0 espressagli da Robinson e lo convoc\u00f2 sia per i \"test\" di avvicinamento alla , sia per la rosa ufficiale che prese parte al torneo, all'interno della quale fu il pi\u00f9 giovane: disput\u00f2 tutti e sette gli incontri e in tale occasione si dimostr\u00f2 pi\u00f9 maturo e incisivo rispetto agli esordi internazionali, dando un sostanziale contributo al raggiungimento della finale (sebbene persa).\nA conferma delle positive impressioni suscitate durante la rassegna mondiale, dopo la finale il suo compagno di squadra Mike Catt, che all'epoca era il giocatore pi\u00f9 anziano d'et\u00e0 della Nazionale (36 anni), dichiar\u00f2 Tait essere \u00abil futuro del rugby inglese\u00bb, riferendosi in particolare alla prestazione del suo pi\u00f9 giovane collega contro nella fase a gironi.\nNel suo corsivo per la BBC, Josh Lewsey scrisse invece che Tait \u00abcon la finale aveva raggiunto la maggiore et\u00e0\u00bb (in riferimento all'esordio incerto di quasi 3 anni prima).\nA maggio 2008 Tait lasci\u00f2 il Newcastle per firmare un contratto triennale con i Sale Sharks; a tutto il 2010 \u00e8 sceso in campo nel suo quarto torneo del Sei Nazioni consecutivo, quinto complessivo.\nNell'estate del 2011 Tait si \u00e8 trasferito al Leicester."}
{"id": "1686365", "revid": "484362", "url": "https://it.wikipedia.org/wiki?curid=1686365", "title": "Crocifissi", "text": ""}
{"id": "1686367", "revid": "938", "url": "https://it.wikipedia.org/wiki?curid=1686367", "title": "Provincia di Granma", "text": "La provincia di Granma \u00e8 una delle province di Cuba. Il suo capoluogo \u00e8 Bayamo. Altre importanti citt\u00e0 della provincia sono Manzanillo (un porto del golfo di Guacanayabo) e Pil\u00f3n.\nOrigine del nome.\nPrende il nome dalla nave \"Granma\", che trasport\u00f2 82 rivoluzionari guidati da Fidel Castro, che sbarcarono in questa provincia, che all'epoca si chiamava Provincia Oriental.\nEconomia.\nPrincipale mercato agricolo \u00e8 quello delle piantagioni di caff\u00e8, in special modo nelle zone di montagna di questa provincia. Durante la maturazione del caff\u00e8 \u00e8 frequente assistere a dei stringenti controlli lungo le strade da parte del governo, per assicurare che il prodotto non venga portato al mercato nero.\nComuni.\nLa Provincia di Granma \u00e8 suddivisa in 13 comuni."}
{"id": "1686368", "revid": "19933", "url": "https://it.wikipedia.org/wiki?curid=1686368", "title": "Appignano di Macerata", "text": ""}
{"id": "1686372", "revid": "92719", "url": "https://it.wikipedia.org/wiki?curid=1686372", "title": "Salamandra gigante", "text": ""}
{"id": "1686375", "revid": "834", "url": "https://it.wikipedia.org/wiki?curid=1686375", "title": "Siglo de oro", "text": ""}
{"id": "1686379", "revid": "767487", "url": "https://it.wikipedia.org/wiki?curid=1686379", "title": "Adri van Tiggelen", "text": "Caratteristiche tecniche.\nGiocava come laterale sinistro.\nCarriera.\nCalciatore.\nMilit\u00f2 nelle file di Sparta Rotterdam (1978-1983), (1983-1986), Anderlecht (1986-1991) e (1991-1994). Chiuse la carriera con il (1994-1995). Collezion\u00f2 56 gare con la Nazionale maggiore olandese tra il 1983 e il 1992. Vinse il .\nAllenatore.\nNel luglio 2005 fu allenatore ad interim dello Sparta Rotterdam, con cui guadagn\u00f2 la promozione in Eredivisie. Da allora lavora come tecnico nel settore giovanile del club."}
{"id": "1686381", "revid": "2153076", "url": "https://it.wikipedia.org/wiki?curid=1686381", "title": "Celebrity (album)", "text": "Celebrity \u00e8 il quinto ed ultimo album della carriera della boy band statunitense 'N Sync, uscito nel 2001.\nL'album ha ottenuto cinque volte il disco di platino negli Stati Uniti ed \u00e8 diventato il terzo album a vendere oltre 10 milioni di copie nel mondo.\nBonus Songs &amp; B-Sides.\nIn alcuni paesi, l'album conteneva alcune bonus track:"}
{"id": "1686393", "revid": "181699", "url": "https://it.wikipedia.org/wiki?curid=1686393", "title": "Marano (borgo medievale)", "text": ""}
{"id": "1686395", "revid": "287204", "url": "https://it.wikipedia.org/wiki?curid=1686395", "title": "Greatest Hits ('N Sync)", "text": "Greatest Hits \u00e8 un album raccolta di brani musicali della boy band statunitense 'N Sync, pubblicato nel 2005. Nell'album \u00e8 incluso anche il brano \"I'll Never Stop\", mai pubblicato prima."}
{"id": "1686397", "revid": "984922", "url": "https://it.wikipedia.org/wiki?curid=1686397", "title": "Stazione meteorologica di Sgonico", "text": "La stazione meteorologica di Sgonico \u00e8 la stazione meteorologica di riferimento relativa alla localit\u00e0 di Sgonico.\nCoordinate geografiche.\nLa stazione meteorologica si trova nell'area climatica dell'Italia nord-orientale, in Friuli-Venezia Giulia, in provincia di Trieste, nel comune di Sgonico, a 282 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,0\u00a0\u00b0C, quella del mese pi\u00f9 caldo, luglio, \u00e8 di +21,4\u00a0\u00b0C.\nLe precipitazioni sono superiori ai 1.200\u00a0mm, mediamente distribuite in 100 giorni, con picco in autunno e primavera e minimi relativi in inverno ed estate ."}
{"id": "1686401", "revid": "767487", "url": "https://it.wikipedia.org/wiki?curid=1686401", "title": "Laurance Safford", "text": "L'impiego della crittografia nei servizi di sicurezza navali degli Stati Uniti si ebbe la prima volta nel 1924 ad opera di Laurence F. Safford che costitu\u00ec un corpo di analisti per decifrare il traffico radio della flotta giapponese; tale attivit\u00e0 trov\u00f2 largo impiego nella II Guerra Mondiale contro i tedeschi e gli italiani."}
{"id": "1686406", "revid": "767487", "url": "https://it.wikipedia.org/wiki?curid=1686406", "title": "Albert Rust", "text": "Carriera.\nClub.\nMilit\u00f2 nel dal 1972 al 1987, nel (1987-1990), con cui vinse una Coppa di Francia, e nel (1990-1991), vincendo anche con questo club la coppa nazionale.\nNazionale.\nFu terzo portiere della Nazionale di calcio della Francia al vinto dai francesi. Gioc\u00f2 una sola partita in Nazionale, quella contro il nella finale per il terzo posto del ."}
{"id": "1686407", "revid": "2041439", "url": "https://it.wikipedia.org/wiki?curid=1686407", "title": "Haerent Animo", "text": "Haerent Animo (in italiano: \"scolpite nella mente\") \u00e8 un'esortazione apostolica di Pio X indirizzata al clero cattolico e pubblicata il 4 agosto 1908.\nContenuti.\n\u00abAbbiamo scolpite nella mente e ci riempiono di salutare timore le parole dell'Apostolo agli Ebrei (13,17) che, inculcando loro il dovere dell'ubbidienza verso i superiori, affermava con tutta la sua autorit\u00e0: \"Essi vegliano come responsabili che dovranno render conto delle anime vostre\".\u00bb \nCos\u00ec inizia questa esortazione, che \u00e8 un forte richiamo perch\u00e9 la prima preoccupazione dei sacerdoti sia rivolta a diventare santi. La santificazione personale \u00e8 vista come la premessa indispensabile per l'azione apostolica. Da qui una particolare insistenza sulle pratiche di piet\u00e0, la meditazione e i ritiri spirituali: le virt\u00f9 \u00abpassive\u00bb sono pi\u00f9 importanti di quelle \u00abattive \u00bb. Grande \u00e8 stato l'influsso di questo documento, almeno fino agli anni immediatamente precedenti il Concilio Vaticano II: gli educatori dei seminari vi facevano continuamente ricorso per la formazione dei nuovi sacerdoti.\nArgomenti.\nI. MOTIVI E INTENTI\nII. LA SANTIT\u00c0 DEL SACERDOTE\nIII. LA SANTIT\u00c0 DEI SACRI UFFICI\nIV. AVVERTIMENTI DELLA CHIESA\nV. NATURA DELLA SANTIT\u00c0 SACERDOTALE\nVI. DALLA SANTIT\u00c0 I FRUTTI DEL MINISTERO\nVII. IL SUSSIDIO DELLA PREGHIERA\nVIII. NECESSIT\u00c0 DELLA MEDITAZIONE\nIX. DANNI DEL TRASCURARE LE MEDITAZIONI\nX. ECCITAMENTI ALLA MEDITAZIONE\nXI. UTILIT\u00c0 DELLE SACRE LETTURE\nXII. L'ESAME DI COSCIENZA\nXIII. PATERNI LAMENTI\nXIV. DOVERI ATTUALI\nXV. SUSSIDI DELLA GRAZIA\nXVI. FAUSTI VOTI"}
{"id": "1686412", "revid": "932277", "url": "https://it.wikipedia.org/wiki?curid=1686412", "title": "Th\u00e9orie analytique de la Chaleur", "text": "Th\u00e9orie analytique de la chaleur \u00e8 un libro pubblicato nel 1822 dal matematico e fisico francese Jean Baptiste Joseph Fourier presso l'editore parigino Firmin Didot.\nIn questo libro Fourier introduce l'idea che una funzione, anche irregolare, possa essere rappresentata come somma di una serie trigonometrica. In onore della sua opera, si usa parlare a questo proposito di sviluppo in serie di Fourier di una funzione. Egli utilizza questo strumento per studiare la propagazione del calore, a partire dal principio che la rapidit\u00e0 del trasferimento di calore fra due zone adiacenti sia proporzionale alla differenza di temperatura."}
{"id": "1686420", "revid": "1924342", "url": "https://it.wikipedia.org/wiki?curid=1686420", "title": "Bye Bye Bye", "text": "Bye Bye Bye \u00e8 il primo singolo della boy band NSYNC estratto dal loro secondo album \"No Strings Attached\". Pubblicato nei primi mesi del 2000, il singolo segna la rottura del gruppo con il loro manager Lou Pearlman e la loro casa discografica, la RCA.\nDescrizione.\nIl brano \u00e8 stato inserito nella colonna sonora del film di Britney Spears \"Crossroads - Le strade della vita\", e nel primo episodio della sesta stagione del telefilm \"Scrubs\".\nLa canzone ha ricevuto due nomination ai Grammy Awards, \"disco dell'anno\" e \"miglior performance pop di un gruppo\".\nSecondo l'autobiografia del critico musicale Simon Cowell \"I Don't Mean to Be Rude, But...\" la canzone era stata inizialmente pensata per la boy band 5ive. Tuttavia, durante l'incisione il gruppo non apprezz\u00f2 il pezzo e prefer\u00ec non registrarlo.\n\"Bye Bye Bye\" debutt\u00f2 nella Billboard Hot 100 al #42, la settimana del 29 gennaio 2000, raggiungendo la top 10 il 4 marzo e rimanendoci fino al 20 maggio, pur arrivando al massimo alla posizione numero 4.\nInoltre il brano ebbe molto successo anche nel resto del mondo, raggiungendo la vetta della classifica in Australia e Nuova Zelanda ed arrivando alla posizione numero 3 nel Regno Unito.\nRolling Stone ha inserito \"Bye Bye Bye\" al diciassettesimo posto fra le canzoni pi\u00f9 \"fastidiose\" della storia.\nVideo musicale.\nIl video musicale, diretto da Wayne Isham, vede i componenti degli 'N Sync nei panni di cinque marionette, mossi da una crudele burattinaia (Kim Smith). La donna taglia per primi i fili di Fatone e Kirkpatrick, che fuggono via correndo su un treno. Dopo viene liberato Timberlake, che deve per\u00f2 fuggire dai suoi cani. Infine vengono tagliati i fili di Bass e Chasez, a cui invece spetta un pericoloso inseguimento automobilistico."}
{"id": "1686426", "revid": "1305772", "url": "https://it.wikipedia.org/wiki?curid=1686426", "title": "Andrias japonicus", "text": "La salamandra gigante giapponese (Andrias japonicus) \u00e8 endemica del Giappone, dove \u00e8 nota come . Con una lunghezza di quasi 1,5 metri \u00e8 la terza salamandra pi\u00f9 grande del mondo, essendo superata solamente dalle molto simili e strettamente imparentate salamandra gigante cinese (\"A. davidianus\") e salamandra gigante della Cina meridionale (\"A. sligoi\").\nComportamento.\nLa salamandra gigante giapponese, vivendo solamente in torrenti con acque limpide e fredde, \u00e8 un animale completamente acquatico e notturno. Se minacciata, pu\u00f2 secernere una sostanza dall'aspetto lattiginoso con un forte odore di zenzero (da cui il nome volgare della specie in lingua giapponese). Ha una vista molto scarsa e per questo motivo fa affidamento su speciali noduli sensitivi posti sulla sua fronte per individuare perfino il minimo movimento nell'acqua. Si nutre soprattutto di insetti, rane e pesci. Avendo un metabolismo molto basso ed essendo priva di competitori naturali, \u00e8 una specie longeva; il record appartiene ad un esemplare che visse al Natura Artis Magistra, nei Paesi Bassi, per 52 anni.\nStoria.\nLa salamandra gigante giapponese venne scoperta per la prima volta dagli europei quando un medico residente sull'isola di Dejima, nei pressi di Nagasaki, Philipp Franz von Siebold, ne cattur\u00f2 un esemplare e lo sped\u00ec a Leida, nei Paesi Bassi, negli anni 1820.\nCiclo vitale.\nIl ciclo vitale somiglia a quello degli altri Urodeli, ad eccezione del fatto che la specie non si trasferisce sulla terraferma, ma continua la vita acquatica anche nell'et\u00e0 adulta. Gli animali compiono migrazione anadroma, risalendo i corsi d'acqua sino alle montagne per accoppiarsi e deporre le uova, che sono le pi\u00f9 grandi tra quelle degli anfibi. Dalle uova escono delle larve acquatiche e branchiate, che si trasformeranno poi in adulti.\nMinacce e distribuzione.\nLa specie abita i torrenti e i fiumi delle isole di Ky\u016bsh\u016b, Honsh\u016b, e Shikoku in Giappone. In passato era oggetto di pesca e ricercata come cibo; attualmente la sua pesca \u00e8 vietata. Ciononostante la salamandra gigante del Giappone \u00e8 minacciata dall'inquinamento delle acque, dalla perdita dell'habitat, dovuta tra l'altro alle modifiche dei torrenti e alla costruzione di dighe, e all'eccessivo numero di catture. L'IUCN la considera una specie quasi minacciata, ed \u00e8 inclusa nell'Appendice I della CITES Appendix I.."}
{"id": "1686428", "revid": "92719", "url": "https://it.wikipedia.org/wiki?curid=1686428", "title": "Salamandra gigante giapponese", "text": ""}
{"id": "1686430", "revid": "529641", "url": "https://it.wikipedia.org/wiki?curid=1686430", "title": "Scilaceo", "text": "Nella mitologia greca, Scilaceo fu un guerriero della Licia, nel contingente di Glauco, giunto a Troia per difendere la citt\u00e0 dall'assedio dei Greci.\nFu uno dei pochi Lici che sopravvissero alla caduta di Troia, bench\u00e9 fosse rimasto gravemente ferito da Aiace d'Oileo; ma mentre gli altri preferirono aggregarsi a Enea, egli decise di tornare in patria.\nAl suo ritorno dovette annunciare alle donne la terribile sciagura avvenuta, cio\u00e8 che quasi tutti i loro congiunti erano morti o rimasti dispersi durante le battaglie.\nLe donne, avendo nel frattempo appreso che Scilaceo a Troia non aveva combattuto valorosamente, disperate e arrabbiate lo uccisero lapidandolo senza piet\u00e0 nei pressi del santuario del culto eroico di Bellerofonte."}
{"id": "1686432", "revid": "126257", "url": "https://it.wikipedia.org/wiki?curid=1686432", "title": "Centro Sportivo Saini", "text": "Il centro sportivo Saini \u00e8 un impianto sportivo di Milano, il pi\u00f9 ricco e completo tra i centri sportivi della metropoli lombarda.\nDescrizione.\nIl centro si estende per 160\u00a0000\u00a0m\u00b2 all'interno del parco Forlanini nel Municipio 3 in via Arcangelo Corelli 136; venne costruito nel 1975 ed \u00e8 l'impianto comunale pi\u00f9 grande della citt\u00e0.\nVi gioca qui le proprie partite casalinghe l'Ares Milano di baseball (A-2). La Fin Lombardia vi svolge le gare di nuoto sincronizzato e partite di pallanuoto.\nGrazie alla ricchezza delle strutture il centro pu\u00f2 ospitare un largo ventaglio di attivit\u00e0: Atletica, rugby, tennis, sci di fondo, tiro con l'arco, rollerblade, nuoto, pallacanestro, ginnastica, pallavolo e beach volley, hockey su prato, tuffi, subacquea, baseball e softball, calcio e calcetto ginnastica in acqua, arti marziali, scherma e football americano.\nDurante il periodo estivo il centro si trasforma in un centro balneare. Il centro \u00e8 raggiungibile grazie alla linea di autobus urbani n\u00ba 38."}
{"id": "1686433", "revid": "15200", "url": "https://it.wikipedia.org/wiki?curid=1686433", "title": "Assedio di Antiochia", "text": ""}
{"id": "1686437", "revid": "123528471", "url": "https://it.wikipedia.org/wiki?curid=1686437", "title": "It's Gonna Be Me", "text": "It's Gonna Be Me \u00e8 il secondo singolo della boy band NSYNC, estratto dal loro secondo album \"No Strings Attached\". Il brano \u00e8 l'unico singolo del gruppo a raggiungere la vetta della Billboard Hot 100."}
{"id": "1686442", "revid": "1444345", "url": "https://it.wikipedia.org/wiki?curid=1686442", "title": "Psychodelice", "text": "Psychodelice \u00e8 il secondo album in studio della cantautrice italiana Meg, pubblicato il 15 aprile 2008 dalla Multiformis."}
{"id": "1686449", "revid": "287204", "url": "https://it.wikipedia.org/wiki?curid=1686449", "title": "Bruno Bruni", "text": ""}
{"id": "1686451", "revid": "834", "url": "https://it.wikipedia.org/wiki?curid=1686451", "title": "This I Promise You", "text": "This I Promise You \u00e8 un brano musicale della boy band 'N Sync, pubblicato come quarto singolo estratto dal loro secondo album \"No Strings Attached\".\nLa canzone \u00e8 stata scritta e prodotta da Richard Marx, che realizz\u00f2 nel suo stile, una ballata romantica, cantata principalmente da JC Chasez e Justin Timberlake."}
{"id": "1686452", "revid": "439868", "url": "https://it.wikipedia.org/wiki?curid=1686452", "title": "Caca", "text": "Caca era la sorella del gigante Caco, anch'essa figlia di Vulcano.\nFu la rivelatrice del nascondiglio dei buoi di Ercole nascosti da Caco, tradendo in questo modo la fiducia del fratello, e consentendone la sua uccisione.\nVenerata con culto divino, aveva anche un fuoco sacro sempre acceso in suo onore."}
{"id": "1686453", "revid": "71814", "url": "https://it.wikipedia.org/wiki?curid=1686453", "title": "Coordinamento nazionale dei comitati regionali di controllo", "text": ""}
{"id": "1686457", "revid": "599013", "url": "https://it.wikipedia.org/wiki?curid=1686457", "title": "Giuseppe Cad\u00e9", "text": "Carriera.\nCresciuto calcisticamente nell'Atalanta, squadra della sua citt\u00e0 con la quale esordisce giovanissimo in serie A negli anni cinquanta insieme al fratello Giancarlo Cad\u00e8. Dopo una brillante stagione 1952-1953, nella quale mette a segno 8 reti in massima serie, nell'annata successiva non riesce mai ad andare a segno in 14 incontri disputati, e a fine stagione viene ceduto al Cagliari, in Serie B.\nDurante la parentesi militare passa al Chinotto Neri di Roma e poi torna di nuovo al Cagliari e poi nella in terza e quarta serie.\nIn carriera ha totalizzato complessivamente 39 presenze e 8 reti in Serie A e 20 presenze e 2 reti in Serie B."}
{"id": "1686466", "revid": "767487", "url": "https://it.wikipedia.org/wiki?curid=1686466", "title": "Pop ('N Sync)", "text": "Pop \u00e8 il primo singolo della boy band 'N Sync estratto dal loro terzo album \"Celebrity\". Il brano \u00e8 stato scritto da Wade Robson e Justin Timberlake e prodotto da Brian Transeau. Tema del brano sono le continue critiche che venivano mosse nei confronti delle boy band ed al loro genere musicale (appunto la musica pop). Il brano ebbe un ottimo successo commerciale in tutto il mondo, ma ironicamente, l'anno successivo gli 'N Sync si sciolsero ed il pop che il brano tanto orgogliosamente celebrava non era pi\u00f9 popolare."}
{"id": "1686469", "revid": "181699", "url": "https://it.wikipedia.org/wiki?curid=1686469", "title": "Castel Clementino", "text": ""}
{"id": "1686472", "revid": "1305772", "url": "https://it.wikipedia.org/wiki?curid=1686472", "title": "Ost-Bataillon", "text": "Gli Ost-Bataillon (\"Battaglioni dell'Est\", in tedesco) erano truppe della Wehrmacht create dai tedeschi con prigionieri di guerra dell'Armata Rossa o da volontari delle minoranze dell'Unione Sovietica durante la seconda guerra mondiale. \nStoria.\nLa creazione degli Ost-Bataillon era data dalla mancanza di uomini da utilizzare per la difesa delle postazioni fisse nel fronte occidentale dalla prevista invasione alleata.\nGli uomini di queste unit\u00e0 provenivano principalmente da Russia, Georgia, Polonia, Ucraina e dalle repubbliche musulmane dell'Unione Sovietica, ma anche da altre etnie non slave. Soltanto i comandanti erano tedeschi, e avevano anche la possibilit\u00e0 di fare fuoco sui propri uomini nel caso tentassero la fuga. \nLa maggior parte dei sopravvissuti, rimpatriati in Unione Sovietica, venne accusata di collaborazionismo e fin\u00ec quindi per essere giustiziata o condannata ai lavori forzati.\nIl loro livello di addestramento era talmente basso che l'esercito tedesco aveva deciso di far combattere queste truppe soltanto su posizioni gi\u00e0 preparate.\nFurono la parte principale della difesa tedesca contro gli alleati in Francia, poich\u00e9 le vere e proprie truppe di fanteria mobile tedesca non erano ancora state dislocate in Normandia. Essendo i membri di questi reparti provenienti da paesi extra-tedeschi, le Ostruppen venivano disprezzate dal resto dell'esercito. Il loro contributo in Normandia fu modesto, sempre che non si ammutinassero.\nQuesti battaglioni erano inquadrati nelle divisioni statiche 709, 243 e 716.\nDa queste formazioni provennero i numerosi partigiani dell'est operanti in Italia; molti di loro infatti ammutinarono, unendosi alla Resistenza locale. Si calcola che furono oltre 5.000 a livello nazionale, di cui 700 solo in Piemonte.\nForza.\nI battaglioni Ost erano organizzati in sei legioni:"}
{"id": "1686474", "revid": "181699", "url": "https://it.wikipedia.org/wiki?curid=1686474", "title": "Massaccio", "text": ""}
{"id": "1686482", "revid": "1442080", "url": "https://it.wikipedia.org/wiki?curid=1686482", "title": "Giulio Cesare Corradi", "text": "Nulla si sa sulla formazione e sulla sua biografia antecedente il 1675. Infatti a partire da quest'anno inizi\u00f2 la sua carriera di librettista per i teatri veneziani (fu legato principalmente ai palcoscenici di propriet\u00e0 della famiglia Grimani), attivit\u00e0 che duro sino al 1701 o 1702. Il suo primo lavoro fu \"La divisione del mondo\", messa in musica da Giovanni Legrenzi al Teatro San Salvador, dramma scritto in onore della nobilt\u00e0 veneziana. L'anno successivo, nel 1676, produsse il suo secondo libretto, \"Germanico sul Reno\". In seguito altri suoi lavori furono messi in musica al Teatro San Giovanni Grisostomo, tra il 1678 e il 1681, e al Teatro San Giovanni Paolo, tra il 1686 e il 1693.\nCorradi non fu uno di quei librettisti che negli anni '90 del Seicento cerc\u00f2 di migliorare lo stile librettistico, anche se egli introdusse diversi elementi drammatici all'interno di tre suoi lavori prodotti in quegl'anni: \"Il gran Tamerlano\", \"L'amor di Curzio per la patria\" e \"Alboino in Italia\".\nI suoi lavori tendono ad accentuare animatamente le interazioni tra i vari personaggi e presentano tutti basi storiche, tranne \"La divisione del mondo\", libretto tratto da la \"Gerusalemme liberata\" di Torquato Tasso."}
{"id": "1686484", "revid": "115281260", "url": "https://it.wikipedia.org/wiki?curid=1686484", "title": "Bruno Bruni (pittore 1935)", "text": "Bruno Bruni si fece un nome come disegnatore, litografo, pittore e scultore nel mondo artistico internazionale gi\u00e0 negli anni settanta.Nel 1977 ebbe il riconoscimento del Premio Internazionale Senefelder per la litografia. Egli \u00e8 uno dei pi\u00f9 noti artisti moderni italiani in Germania.\nBiografia.\nBruni proviene da una onesta famiglia di modeste condizioni. Il padre fu un sostenitore del movimento operaio e la battaglia contro il fascismo verso la fine della Seconda guerra mondiale appartiene alle esperienze che determinarono il suo orientamento politico. Fu allievo di Pier Paolo Pasolini all'Academiuta di lenga furlana a San Giovanni (Casarsa della Delizia).\nDal 1953 al 1959 Bruni frequent\u00f2 l'Istituto d'Arte in Pesaro. Dopo alcune esposizioni nella stessa Pesaro ed a Firenze Bruni si trasfer\u00ec a Londra, ove si interess\u00f2 alla Pop-Art.Dopo una mostra dei suoi lavori nella Whibley Gallery di Londra, Bruni si trasfer\u00ec ad Amburgo nel 1960 presso la \"Staatliche Hochschule f\u00fcr bildende K\u00fcnste\" (Scuola Superiore di Stato per le Arti Figurative).Qui Georg Gresko gli mise a disposizione uno Studio, una tappa decisiva nella sua biografia.\nGresko aiut\u00f2 Bruni a coniugare la tradizione artistica italiana con il surrealismo e l'espressionismo astratto.\nDopo la morte di Gresko (1962), Bruni studi\u00f2 presso Paul Wunderlich, che gli trasmise la tecnica della litografia policroma. Nel 1965 Bruni lasci\u00f2 la Scuola Superiore di Amburgo e da allora vive fra Amburgo e Urbino.\nNelle opere scultoree di Bruno Bruni, ci sono spesso soggetti femminili realizzati in marmo di Carrara o in bronzo, si percepisce un legame forte con le correnti artistiche del passato, italiane e del Nord Europa. Soprattutto al Rinascimento, al manierismo e al barocco, ma ritorna alle problematiche tipiche dell'uomo moderno.\nLa solitudine, infatti, \u00e8 un tema molto ricorrente nelle sue opere, che ritraggono addii, attese, incontri mai avvenuti, abbracci calorosi tra corpi privi di volto, tra abiti privi di corpi. Le frequenti raffigurazioni di lenzuola sgualcite su letti sfatti che emanano ancora il calore di corpi assenti sprigionano un inquietante senso di vuoto. Mentre le immagini di fiori ricurvi su s\u00e9 stessi, appassiti, di foglie autunnali ormai secche cantano una bellezza perduta.\nBruno Bruni ama ritornare su alcuni soggetti prediletti intorno ai quali costruisce intere serie di opere che trovano posto in molti musei di arte moderna e in collezioni private di tutto il mondo."}
{"id": "1686487", "revid": "834", "url": "https://it.wikipedia.org/wiki?curid=1686487", "title": "Istituto di Libero Insegnamento", "text": ""}
{"id": "1686491", "revid": "767487", "url": "https://it.wikipedia.org/wiki?curid=1686491", "title": "Fratello di un altro pianeta", "text": "Fratello di un altro pianeta (\"The Brother from Another Planet\") \u00e8 un film del 1984 scritto e diretto da John Sayles.\nTrama.\nInseguito da due robot vestiti in nero, dalle movenze molleggiate e dall'esilarante vocabolario, infarcito di luoghi comuni della cultura americana, piomba su Ellis Island, sulla sua navicella spaziale, un fuggiasco, muto, di pelle nera. Elementi rivelatori della sua natura aliena sono i piedi, con tre dita artigliate, e la capacit\u00e0 di sanare circuiti elettronici e tessuti umani, mediante l'apposizione delle mani.\nA dispetto del suo mutismo, riesce a stabilire un'immediata simpatetica comprensione col mondo di marginali con cui entra in contatto, dagli avventori di un locale di Harlem, nostalgici degli antichi splendori della zona, ad un predicatore rasta, sedicente Virgilio, che gli svela gli orrori della novella Babilonia. Rapito dalla sua voce, ama una cantante jazz (Dee Dee Bridgewater) che ha conosciuto momenti migliori e ne \u00e8 teneramente riamato. Scatena la sua collera contro un ricco trafficante bianco di droga, responsabile della morte per overdose di un giovane nero, da cui, pure, era stato aggredito e rapinato.\nMa soprattutto crea, attorno a s\u00e9, una rete di solidariet\u00e0 e amicizia che gli permette di sottrarsi alla caccia dei due ottusi sbirri.\nCommento.\nProfondo conoscitore del sistema hollywoodiano, dal quale, soprattutto nella sua qualit\u00e0 di consulente alle sceneggiature, ricava i mezzi per finanziare, in tutta autonomia, i suoi film, John Sayles veicola spesso - cos\u00ec ad. es. nel western \"Stella solitaria\" - la sua attenzione ai temi sociali nelle convenzioni del cinema di genere.\nIn questo \"Il fratello di un altro pianeta\", il tema della solidariet\u00e0 tra gli oppressi e gli emarginati trova espressione in un film di fantascienza. Un genere in cui il talentuoso regista si era gi\u00e0 impegnato, sia collaborando alla sceneggiatura di \"E.T.\", sia come autore della ricca sceneggiatura di \"I magnifici sette nello spazio\" (Jimmy T.Murakami, 1980). Nel suo saggio \"Il cinema indipendente americano\" (2005), Geoff King rileva come alla base della scelta per il cinema di genere sia l'esigenza di un coinvolgimento emotivo immediato dello spettatore, evitando mediazioni stilistiche eccessivamente razionalistiche (al proposito, King fa riferimento al dibattito tra Gy\u00f6rgy Luk\u00e1cs e Bertolt Brecht). E infatti il mondo che il \"fratello\" si trova a frequentare \u00e8 ricco di personaggi che non si pu\u00f2 non amare immediatamente, siano essi gli avventori neri del locale di Odell o i due progettisti bianchi dell'Indiana capitati per errore ad Harlem (sono scesi ad una fermata sbagliata della metropolitana) che, dopo aver bevuto per ore insieme al muto extraterrestre, dichiarano \"Se la gente si sedesse e parlasse pi\u00f9 spesso...Comunicazione. \u00c8 tutto l\u00ec\".\nJohn Sayles \u00e8 produttore, regista, sceneggiatore e montatore di questo lungometraggio che gli procura i primi riconoscimenti internazionali. Con lui alcuni degli attori con cui ha costruito uno stretto rapporto di amicizia e complicit\u00e0 e che lo accompagneranno in molti lavori successivi: il protagonista Joe Morton e David Strathairn che fa coppia col regista nel ruolo di \"man in black\" (il riferimento al cantante folk e rock Johnny Cash \u00e8 assolutamente testuale)."}
{"id": "1686492", "revid": "124112310", "url": "https://it.wikipedia.org/wiki?curid=1686492", "title": "Scorpionidae", "text": " \nGli Scorpionidi (Scorpionidae ) sono una famiglia di aracnidi dell'ordine Scorpiones che comprende 21 generi e circa 300 specie..\nDescrizione.\nAppartengono a questa famiglia gli scorpioni pi\u00f9 grandi al mondo, tra cui \"Heterometrus swammerdami\" e \"Pandinus imperator\", che possono raggiungere lunghezze tra 15 e 20\u00a0cm.\nNonostante la loro corporatura massiccia, le specie pi\u00f9 grandi tendono ad essere poco velenose visto che usufruiscono maggiormente della forza fisica per catturare le prede.\nBiologia.\nMolte specie di questo ordine scavano per cacciare ragni, lucertole e topi.\nIl veleno.\nGli scorpionidi utilizzano la puntura per paralizzare le prede ma anche per il loro complesso rituale nuziale.\nRiproduzione.\nLa riproduzione degli scorpionidi in genere \u00e8 come quella degli altri aracnidi: il maschio attraverso i pedipalpi, i cheliceri o gli arti, trasferisce alla femmina una capsula piena di spermatozoi (\"spermatoforo\").\nLa femmina libera le uova, che si schiudono immediatamente. Da ogni schiusa nascono in media 30-35 piccoli, che rimangono con la madre fino alla prima muta.\nDistribuzione e habitat.\nGli Scorpionidi sono presenti in America, Africa, Asia e Australia.\nVivono maggiormente in caverne, fessure, ceppi e sotto i sassi.\nTassonomia.\nLa famiglia degli Scorpionidi comprende i seguenti generi:"}
{"id": "1686493", "revid": "797031", "url": "https://it.wikipedia.org/wiki?curid=1686493", "title": "Luigi Molfino", "text": "Biografia.\nSi \u00e8 formato presso il Conservatorio Giuseppe Verdi di Milano dove ha conseguito i diplomi di Stato di organo, Musica corale, Polifonia vocale e Direzione di coro, Composizione e Polifonia vocale.\nDal 1938 al 1941 \u00e8 stato maestro organista dell'orchestra della Scala e contemporaneamente della basilica di San Fedele in Milano. Dal 1957 al 1960 ha assunto l\u2019incarico di direttore del coro del teatro Carlo Felice di Genova.\nDal 1974 al 1986 gi\u00e0 allievo e tirocinante di Galliera, ha assunto incarico della cattedra di Organo e composizione organistica presso il Conservatorio italiano di Stato Giuseppe Verdi di Milano e di armonia, composizione e organo presso il Pontificio Istituto Ambrosiano di Musica Sacra di cui successivamente sar\u00e0 preside Milano.\nAutore di letteratura musicale vocale e corale di ispirazione sacra e di varie composizioni organistiche, le sue opere sono edite da Carisch e Carrara. Tuttavia rimangon circolanti manoscritti tra gli allievi.\n\u00c8 deceduto il 27 luglio 2012 all'et\u00e0 di 96 anni a Milano presso il Pio Albergo Trivulzio, dove da anni era ricoverato."}
{"id": "1686496", "revid": "767487", "url": "https://it.wikipedia.org/wiki?curid=1686496", "title": "Shroud of Turin Research Project", "text": "Lo Shroud of Turin Research Project (STURP) \u00e8 un gruppo internazionale di ricerca costituito allo scopo di esaminare scientificamente la Sindone di Torino. I membri fondatori del gruppo erano circa 30 scienziati con competenze specifiche in vari settori della fisica e della chimica.\nNel 1978 lo STURP ottenne dalla Custodia della Sindone il permesso di eseguire sul lenzuolo una serie di misure non distruttive (spettroscopia, radiografia, fotografia all'infrarosso e all'ultravioletto, e altri) e di prelevare alcuni campioni da sottoporre a successivi esami di laboratorio. La Sindone venne messa a disposizione degli scienziati per 120 ore consecutive dall'8 al 13 ottobre di quell'anno per l'effettuazione delle misure e per i prelievi. Contemporaneamente, lavor\u00f2 sulla Sindone anche un gruppo di studiosi italiani con un proprio programma di ricerca indipendente da STURP.\nConclusioni.\nLe principali conclusioni dello STURP furono pubblicate ufficialmente nel 1981:\nL'esame del carbonio 14.\nDopo gli esami del 1978, allo scopo di determinare l'et\u00e0 della Sindone, lo STURP contatt\u00f2 diversi laboratori specializzati per organizzare un test del carbonio 14. Dopo lunghe trattative, per\u00f2, i laboratori decisero di escludere lo STURP dall'organizzazione del test e concordarono da soli un protocollo d'esame con la Custodia della Sindone. Il test fu infine eseguito nel 1988 ma le sue modalit\u00e0 di esecuzione furono oggetto di polemiche e il risultato, secondo il quale la Sindone risale al XIII-XIV secolo, \u00e8 tuttora contestato da diversi studiosi.\nAnche diversi membri dello STURP non hanno accettato il risultato della datazione radiocarbonica, che essi considerano incompatibile con le evidenze che sarebbero emerse dalle loro ricerche. Due di essi hanno pubblicato articoli scientifici che metterebbero direttamente in discussione la validit\u00e0 della datazione: Alan Adler ha affermato che la composizione chimica del campione usato per la datazione differisce notevolmente da quella tipica del tessuto della Sindone, e suggerisce quindi che esso abbia subito una contaminazione che potrebbe aver falsato la datazione; mentre Raymond Rogers ha asserito di avere trovato su alcuni fili prelevati nella stessa area tracce di tintura e resina non presenti nel resto dei campioni, e ritiene che questo dimostri che il campione usato per la datazione conteneva un rammendo (come gi\u00e0 suggerito, sulla base di documentazioni storiche, da altri studiosi) e che quindi la datazione sia del tutto inattendibile. Rogers inoltre ha stimato, sulla base di analisi chimiche da lui compiute, che la Sindone risalga ad un'epoca compresa tra il 1000 a.C. e il 700 d.C.\nPubblicazioni.\nI membri dello STURP hanno pubblicato i risultati delle loro ricerche in oltre 20 articoli su pubblicazioni scientifiche sottoposte a revisione paritaria. I riferimenti di questi articoli sono inclusi in Lista di articoli scientifici sulla Sindone. In particolare i seguenti articoli contengono un riassunto di tutte le ricerche:\nQuesti invece sono gli articoli che contestano la datazione al carbonio 14:"}
{"id": "1686500", "revid": "287204", "url": "https://it.wikipedia.org/wiki?curid=1686500", "title": "Dia (mitologia)", "text": ""}
{"id": "1686504", "revid": "339392", "url": "https://it.wikipedia.org/wiki?curid=1686504", "title": "Wallenstein", "text": ""}
{"id": "1686505", "revid": "30274", "url": "https://it.wikipedia.org/wiki?curid=1686505", "title": "STURP", "text": ""}
{"id": "1686506", "revid": "439868", "url": "https://it.wikipedia.org/wiki?curid=1686506", "title": "Teatro Luigi Mercantini", "text": "Il teatro Luigi Mercantini di Ripatransone \u00e8 uno dei numerosi teatri storici delle Marche. La struttura \u00e8 collocata all'interno del trecentesco palazzo del Podest\u00e0. Ha un variopinto uditorio su pianta a U allungata, con tre ordini di palchi senza loggione. Possiede una capienza di circa 250 spettatori.\nStoria.\nFin dal XVIII secolo i ripani sentirono il bisogno di mettersi alla pari di tutte le altre importanti citt\u00e0 marchigiane, le quali disponevano di un teatro comunale. Per quanto ambiziosa per\u00f2, l'ispirazione non trovava consensi specialmente nell'autorit\u00e0 religiosa e nel clero; un altro problema era l'impossibilit\u00e0 di trovare un'ubicazione dell'edificio che avrebbe ospitato il teatro. Successivamente l'idea di trasformare in teatro il palazzo del podest\u00e0 venne a Pietro Paolo Neroni (1761-1840); egli la espose al podest\u00e0 Damiano Bonomi il quale per\u00f2, da accanito sostenitore della costruzione di un nuovo edificio, rifiut\u00f2.\nDopo la scadenza del mandato di quest'ultimo, divenne podest\u00e0 proprio Neroni il quale finalmente riusc\u00ec a iniziare i lavori di trasformazione interna del palazzo trecentesco, lavori che per\u00f2 non vennero condotti con la giusta perizia e quindi provocarono un inesorabile pericolo di crollo dell'intero palazzo. Negli anni successivi, dopo la rimozione dall'incarico di Neroni per questo ed altri motivi, si provvide ad effettuare lavori seri ed efficaci di smantellamento dei locali, per lasciare il posto al futuro teatro.\nAffidato al progetto dell'architetto Pietro Maggi fin dal 1790, il teatro fu inaugurato nel 1824 con il nome di \"teatro del Leone\", mentre era ancora in fase di ultimazione. I lavori, proseguiti dall'architetto Bassotti, terminarono definitivamente nel 1843. Un successivo ampliamento aument\u00f2 il numero dei palchi dagli iniziali 44 a 50. Nel 1894, infine, il teatro fu intitolato al poeta ripano Luigi Mercantini, amico di Garibaldi e autore di celebri liriche patriottiche. Nel 1956 le autorit\u00e0 stabilirono la chiusura del teatro poich\u00e9 considerato inagibile. Lunghi ed accurati lavori di restauro sono cominciati nel 1980 e sono terminati nel 2000. Nel 2008 il teatro \u00e8 stato chiuso per improrogabili lavori di manutenzione. \u00c8 stato riaperto al pubblico il 14 aprile 2012 con una cerimonia alla quale hanno partecipato la Corale \"Madonna di San Giovanni\" e il Corpo Bandistico \"Citt\u00e0 di Ripatransone\"; la sua gestione \u00e8 stata affidata alla Fondazione \"Luigi Mercantini\".\nInterni.\nSipario storico del teatro fu una tela dipinta nel 1811 dal pittore faleronese Giuseppe Ruffini, raffigurante il sacrificio dell'eroina ripana Virginia, la quale eroicamente si fece trafiggere dal padre piuttosto di consegnarsi ai soldati saccheggiatori spagnoli. La tela \u00e8 tuttora conservata. Le decorazioni all'interno della struttura risalgono al 1875 e sono opera di Giovanni Micca."}
{"id": "1686507", "revid": "6923", "url": "https://it.wikipedia.org/wiki?curid=1686507", "title": "Gran Premio della Comunit\u00e0 Valenciana MotoGP 2007", "text": ""}
{"id": "1686508", "revid": "1522738", "url": "https://it.wikipedia.org/wiki?curid=1686508", "title": "Li Mei", "text": ""}
{"id": "1686510", "revid": "233563", "url": "https://it.wikipedia.org/wiki?curid=1686510", "title": "Editto di restituzione", "text": ""}
{"id": "1686514", "revid": "2014155", "url": "https://it.wikipedia.org/wiki?curid=1686514", "title": "Margherita Gonzaga di Lorena", "text": "Biografia.\nEra figlia del duca Vincenzo I Gonzaga e della sua seconda moglie Eleonora de' Medici, figlia del Granduca di Toscana Francesco I de' Medici\nSpos\u00f2 il 24 aprile 1606 a Mantova Enrico di Vaudemont, Duca di Lorena (1563 - 1624), il quale era rimasto vedovo nel 1604 di Caterina di Borbone, figlia di Antonio I di Navarra e di Giovanna III di Navarra. Enrico era figlio di Carlo III di Lorena e della principessa Claudia di Valois e nipote quindi di Enrico II di Francia e Caterina de Medici.\nNel 1608, con la morte di Carlo III, Enrico e Margherita divennero duchi di Lorena.\nNel 1624 rimase vedova. Il Ducato di Lorena, essendo morto Enrico senza figli maschi legittimi, pass\u00f2 a suo fratello minore Francesco.\nNel 1627 mor\u00ec senza eredi diretti Vincenzo II Gonzaga; per la successione del Ducato di Mantova si videro contrapposti da una parte Carlo Gonzaga duca di Nevers, sostenuto dal re di Francia, dall'altra Ferrante Gonzaga principe di Guastalla, sostenuto dal re di Spagna. Per il Monferrato furono invece in contrasto tra loro Carlo Emanuele I duca di Savoia e Margherita. Sui vari pretendenti la spunt\u00f2 Carlo I di Gonzaga-Nevers.\nDiscendenza.\nMargherita diede al marito due figlie:\nUna fonte riporta invece che Nicoletta nacque dal primo matrimonio con Caterina di Navarra.\nEnrico inoltre ebbe due figli illegittimi: Enrico e Carlo."}
{"id": "1686515", "revid": "287204", "url": "https://it.wikipedia.org/wiki?curid=1686515", "title": "Haethcyn", "text": ""}
{"id": "1686517", "revid": "1305772", "url": "https://it.wikipedia.org/wiki?curid=1686517", "title": "The Hindu Times", "text": "The Hindu Times \u00e8 un brano della band inglese Oasis, primo singolo estratto dal quinto album del gruppo, \"Heathen Chemistry\", il 15 aprile 2002.\nLa canzone, scritta da Noel Gallagher, \u00e8 stato il sesto singolo degli Oasis giunto alla posizione numero uno in Inghilterra, rimanendo in vetta per due settimane aggiudicandosi il disco d'argento, prima di lasciare il posto al pezzo \"Freak like Me\" delle Sugababes.\nGenesi.\nNel 2010, in una delle interviste sui brani pi\u00f9 celebri degli Oasis, rilasciate in occasione dell'uscita della raccolta \"Time Flies... 1994-2009\", Noel Gallagher disse a proposito del brano:\nIn un'intervista rilasciata al \"Toronto Sun\" l'11 agosto 2002 Noel disse:\nIl titolo ha poco a che vedere con il testo del brano, che invece \u00e8 molto nello stile di \"Definitely Maybe\", in particolar modo di \"Rock 'n' Roll Star\". Si \u00e8 speculato sul fatto che il nome potesse alludere al riff della canzone, che ricorda molto la musica indiana suonata con il sitar. In altre interviste Noel ha affermato di avere scelto il titolo dopo averlo visto su una t-shirt di suo fratello Liam.\nLa b-side del singolo, \"Just Getting Older\", era stata scritta gi\u00e0 dai tempi della pubblicazione di \"Standing on the Shoulder of Giants\", ma non era mai stata commercializzata.\nAccoglienza.\nLa canzone era gi\u00e0 stata suonata per la prima volta dagli Oasis nell'autunno del 2001, durante il \"Ten Years of Noise and Confusion Tour\", un tour che celebrava i dieci anni dalla fondazione del gruppo. Quest'ultima inizialmente avrebbe dovuto essere commercializzata al tempo stesso, ma Noel alla fine decise di bloccare tutto perch\u00e9 secondo lui, per essere completata al meglio, la traccia aveva ancora bisogno di lavorazione.\nIl brano, che unisce il rock potente e veloce dei primi album del gruppo con la psichedelia del precedente \"Standing on the Shoulder of Giants\", \u00e8 stato il primo singolo degli Oasis dai tempi di \"(What's the Story) Morning Glory?\" a ricevere recensioni positive da quasi tutta la critica. D'altra parte per\u00f2, la canzone \u00e8 stata criticata pesantemente da alcuni fan. Si afferma infatti che i principali riff di chitarra siano stati presi dalla canzone \"Same Size Feet\" degli Stereophonics, datata 1997."}
{"id": "1686518", "revid": "1305772", "url": "https://it.wikipedia.org/wiki?curid=1686518", "title": "Martin Wagner", "text": ""}
{"id": "1686519", "revid": "729019", "url": "https://it.wikipedia.org/wiki?curid=1686519", "title": "Battaglia di Filomelion", "text": "La battaglia di Filiomelion fu combattuta nel 1117 tra bizantini e turchi selgiuchidi. Fu un tentativo infruttuoso del sultanato di Iconio di riconquistare parte dei territori che i bizantini avevano strappato ai selgiuchidi, grazie ai crociati.\nAntefatto.\nDopo il successo della prima crociata e il fallimento della crociata del 1101, i selgiuchidi ripresero le loro offensive contro l'impero bizantino. L'imperatore Alessio I Comneno, che iniziava a sentire la vecchiaia avanzare, non era in grado di affrontare la rapida invasione turca, che si stava diffondendo nell'Asia Minore bizantina. I selgiuchidi quindi assediarono Nicea, ma furono sconfitti e ricacciati nei loro confini. Tuttavia in seguito alle invasioni dei franchi, molto terreno fu nuovamente riconsolidato dai selgiuchidi, sotto l'autorit\u00e0 centralizzata di Iconio, dove il sultanato di Rum si era restaurato, sotto la guida del sultano Melikshah.\nLa battaglia.\nGli eventi della battaglia non sono chiari, si sa che fu combattuta nel 1117, sembra che si concluse a favore per i bizantini.\nConseguenze.\nQuando avvenne questa battaglia, l'imperatore Alessio I si trovava sul punto di morte. Le sue cattive condizioni di salute gli impedivano di combattere il sultano; egli infatti aveva rinunciato a partecipare alle campagne militari dal 1116, e due anni dopo egli mor\u00ec. Con la sua morte, Alessio I lasci\u00f2 incompiuti i suoi progetti di riconquista dell'Asia Minore, che rimasero in eredit\u00e0 al figlio Giovanni II Comneno, suo successore al trono dei basileis."}
{"id": "1686523", "revid": "2056951", "url": "https://it.wikipedia.org/wiki?curid=1686523", "title": "Rodaggio", "text": "Il rodaggio \u00e8 una procedura che viene effettuata per l'adattamento delle parti meccaniche in movimento di una vettura o macchina utensile, che viene eseguita nel primo periodo d'uso e ogni qual volta si cambino i componenti in movimento come ad esempio cilindro e pistone, o di altre componenti.\nOrgani.\nGli organi che richiedono il rodaggio sono molteplici e sono:\nUtilit\u00e0.\nDurante la fase di rodaggio, quello che si vuole ottenere sono attriti mirati e controllati, che garantiscano l'assestamento delle componenti, il rispetto e il raggiungimento di determinate tolleranze di assemblaggio. Giochi ben determinati e costanti donano maggiore affidabilit\u00e0 all'apparato meccanico, minore perdite di potenza in attriti, minori rumorosit\u00e0 e vibrazioni. Componenti come frizione, impianti frenanti e pneumatici, richiedono fasi di rodaggio per aumentare il coefficiente di attrito.\nProcedura.\nLa procedura di rodaggio \u00e8 generalmente descritta sul manuale d'uso e manutenzione, soprattutto nel caso di motoveicoli, comunque il rodaggio consiste nell'utilizzare il mezzo nei primi chilometri (a seconda del mezzo) senza mai sottoporre il motore a grandi sforzi, quindi senza raggiungere regimi di rotazione molto elevati o senza ripartire da basse velocit\u00e0 con marce troppo alte, quindi non azionare totalmente il comando del gas con il motore a bassi regimi. Il rodaggio dura generalmente 1000\u00a0km alla fine dei quali (ormai solo pi\u00f9 per motoveicoli e motocicli) \u00e8 previsto un tagliando nel quale, tra l'altro, viene sostituito l'olio speciale da rodaggio con uno standard.\n\u00c8 sconsigliato l'utilizzo del motore sottocoppia, ovvero nel range di giri dove la coppia \u00e8 minore del 25% della coppia massima. Si consiglia di esplorare gradualmente la gamma di giri utili iniziando dapprima a non sorpassare met\u00e0 dei giri massimi fino a sfiorare la zona rossa negli ultimi km di rodaggio.\nPer poter effettuare correttamente il rodaggio \u00e8 quindi necessario utilizzare abbondantemente il cambio per viaggiare a regimi intermedi; nel caso di mezzi con cambio continuo (variatore) risulta essere pi\u00f9 complesso eseguire il rodaggio, dato che in questo caso per evitare di sforzare troppo il motore \u00e8 necessario un maggiore controllo del comando del gas.\nPer eseguire correttamente il rodaggio \u00e8 oltretutto sconsigliato mantenere velocit\u00e0 di crociera costanti. \u00c8 tuttavia consigliabile variare costantemente il regime di rotazione del motore per differenziare il livello di vibrazioni che ne interessano le parti meccaniche e le condizioni di lubrificazione.\nAltro passo fondamentale per eseguire un buon rodaggio \u00e8 lasciare il motore scaldarsi al minimo per un paio di minuti prima della partenza per consentire al lubrificante di entrare in circolo correttamente anche nei punti pi\u00f9 critici.\nSchede di rodaggio.\nI costruttori forniscono una tabella pi\u00f9 o meno semplice, dove viene indicata la percorrenza del rodaggio e il regime da non superare, le schede possono essere:"}
{"id": "1686525", "revid": "224230", "url": "https://it.wikipedia.org/wiki?curid=1686525", "title": "Unione doganale austro-tedesca", "text": "L'Unione doganale austro-tedesca (in tedesco \"Deutsch-\u00f6sterreichische Zollunion\") fu un progetto fallito tra Repubblica d'Austria e Repubblica di Germania, proposto dai rispettivi ministri degli esteri Johann Schober e Julius Curtius nel marzo del 1931. Il progetto intendeva realizzare l'assimilazione delle condizioni doganali e politico-commerciali tra la Germania e l'Austria; l'amministrazione doganale sarebbe rimasta in capo alle parti, ma le tariffe e le legislazioni doganali sarebbero state unificate, mentre le barriere tra i due Paesi sarebbero state soppresse.\nIl fallimento del progetto.\nNei primi giorni di marzo, il ministro degli esteri francese Aristide Briand aveva assicurato il Parlamento francese che l'Anschluss era ormai un'utopia, poich\u00e9 l'Austria aveva maturato una chiara coscienza della propria indipendenza. L'annuncio del progetto, datato il 14 marzo, cadeva proprio nel momento in cui i Francesi stavano terminando l'evacuazione della Renania; inoltre, con la Conferenza del'Aja del 1930, l'Austria era stata dispensata dal pagamento di qualsiasi riparazione.\nI timori francesi di una nuova potenza economico-demografica tedesca alle proprie frontiere tornavano ad affacciarsi, memori della Zollverein prussiana. Accogliendo i timori dei suoi alleati nell'Europa orientale, Cecoslovacchia, Jugoslavia e Romania, che avevano espresso parere contrario come Piccola Intesa il 3 maggio, due settimane dopo, alla Societ\u00e0 delle Nazioni, la Francia, unitamente a Italia e Gran Bretagna, si appell\u00f2 alla Corte permanente di giustizia internazionale per un parere consultivo. Tale parere risult\u00f2 negativo, poich\u00e9, con una votazione di 8 a 7, si giudic\u00f2 tale progetto contrario ai Protocolli di Ginevra del 1922, anch'essi proposti a suo tempo dalla Francia, col medesimo obiettivo di impedire ogni tipo di unione austro-tedesca.\nMa contemporaneamente, l'acuirsi della crisi economica successiva alla Grande depressione, aveva gettato nel caos il sistema finanziario di Austria e Germania, che per uscire dalla tragica situazione avevano bisogno di capitali francesi, dal momento che la Francia sembrava essere ancora indenne dalla crisi in atto. il 3 settembre, quindi, 2 giorni prima dell'emanazione del parere consultivo da parte della Corte, i due ministri degli esteri austriaco e tedesco, apparsi dinanzi alla Commissione di studio per l'Unione Europea, dichiararono che non avevano pi\u00f9 alcuna intenzione di attuare il progetto."}
{"id": "1686531", "revid": "1856513", "url": "https://it.wikipedia.org/wiki?curid=1686531", "title": "ElbaFly", "text": "ElbaFly era un broker aeronautico con sede a Portoferraio che organizzava voli presso l'aeroporto di Marina di Campo, sull'Isola d'Elba.\nOffriva voli, nel periodo aprile-settembre, dall'Isola d'Elba a destinazioni nazionali (Pisa, Firenze, Milano-Malpensa, Bergamo) e per Lugano operando con un Let L-410 Turbolet di propriet\u00e0 della compagnia aerea Ceca Silver Air.\nStoria.\nLa compagnia nasce su iniziativa di un gruppo di imprenditori isolani che decidono di avviare un'attivit\u00e0 di trasporto aereo per e da alcuni aeroscali posti sul territorio nazionale. Il 14 gennaio 2005 viene ufficializzata l'istituzione della ElbaFly Scrl con l'obiettivo di iniziare le operazioni nel periodo estivo dello stesso anno.\nLa compagnia continuer\u00e0 a operare con voli estivi fino al 2009, mentre nel 2010 \u00e8 costretta a interrompere le attivit\u00e0 a causa della impossibilit\u00e0 di reperire velivoli per le sue rotte. Oggi i voli in passato operati da ElbaFly per Pisa, Firenze, Milano e Lugano sono operati direttamente da Silver Air che ha vinto il bando per la continuit\u00e0 territoriale all'Elba."}
{"id": "1686533", "revid": "2730", "url": "https://it.wikipedia.org/wiki?curid=1686533", "title": "Martin Gray", "text": "Ebreo polacco, il suo nome \u00e8 conosciuto per aver raccontato il dramma d'aver perduto la sua famiglia due volte nel libro-testimonianza In nome dei miei, la prima volta nel campo di sterminio nazista, la seconda in un incendio della propria casa nel Sud della Francia. Queste memorie, redatte coll'aiuto dello storico Max Gallo, sono state oggetto di una controversia, tacciate di fabbricazione in ragione della mistura di realt\u00e0 e finzione da Gitta Sereny e Pierre Vidal-Naquet.\nBiografia.\nL'esperienza nella Seconda guerra mondiale.\nNato nel 1922, ha diciassette anni all'inizio della Seconda guerra mondiale. A seguito della occupazione della Polonia attuata da tedeschi e sovietici, viene trasferito dai nazisti con tutta la famiglia nel Ghetto di Varsavia, in cui suo padre lavora al \"Judenrat\"; trova il modo per uscire dal ghetto corrompendo soldati tedeschi e collaborazionisti vari, e diventa cos\u00ec un contrabbandiere.\nPi\u00f9 volte al giorno, con il tram fa la spola per portare dei prodotti alimentari all'interno del ghetto.\nIn occasione di un'incursione dei nazisti all'interno del ghetto, suo padre viene catturato per essere deportato.\nGrazie alle sue conoscenze, Martin gli salva la vita aiutandolo a fuggire.\nPi\u00f9 tardi, insieme a sua madre e ai suoi due fratelli, viene deportato a Treblinka dove sua madre ed i suoi fratelli vengono immediatamente uccisi.\nData la sua ottima forma e salute fisica non viene ucciso, e lavora in diversi kommandos, fra cui i Sonderkommandos incaricati di estrarre i corpi dalle camere a gas.\nRiesce, nascondendosi sotto un camion, a lasciare il terribile campo interno degli orrori di Treblinka, e rientrare nel settore esterno del campo per lavorare nell'area dedicata alla ricezione dei deportati.\nLavora allora in un kommando incaricato di separare la biancheria e caricarla nei vagoni.\nRiesce cos\u00ec a fuggire da Treblinka nascondendosi in un vagone.\nDi notte, si getta fuori del treno ed attraversa diversi villaggi dove informa la popolazione di ci\u00f2 che avviene a Treblinka, senza essere creduto da nessuno.\nAl suo ritorno a Varsavia, ha l'immensa gioia di trovare suo padre, che credeva morto, ma che sar\u00e0 abbattuto dinanzi ai suoi occhi, poco tempo dopo, in occasione dell'insurrezione del ghetto.\nSi arruola nell'Armata Rossa con i gradi da capitano, per meriti militari ottenuti sul campo combattendo con i partigiani polacchi contro i nazisti.\nFinir\u00e0 la guerra, partecipando e combattendo con l'Armata Rossa per la liberazione della capitale tedesca dai nazisti (30 aprile 1945).\nDopo la guerra.\nAbbandona l'esercito dell'Armata Rossa e decide di andare a raggiungere la nonna materna a New York nel 1947.\nRaggiunge la ricchezza economica vendendo ad antiquari americani porcellane e lampadari che fa fabbricare in Europa.\nConquista nel 1959 l'amore di Dina BensvanderBerg Cult (modella di rilievo negli anni cinquanta), che diventa sua moglie.\nSi installano nel Sud-Est della Francia, a Tanneron, non lontano da Cannes sulla Costa Azzurra.\nIl 3 ottobre 1970, in occasione dell'incendio del Tanneron, perde tragicamente sua moglie ed i suoi quattro figli.\nDa allora, il Signor Martin Gray si \u00e8 risposato due volte ed \u00e8 padre di cinque figli.\nNel 2001, dopo oltre quaranta anni passati a Tanneron, , per stabilirsi, all'et\u00e0 di 86 anni a Cannes accanto ai suoi cinque figli.\n\u00c8 scomparso nel 2016 all'et\u00e0 di 93 anni nella sua casa in Belgio.\nFondazione Dina Gray.\nPreoccupandosi di far vivere la memoria dei suoi cari, cre\u00f2 la Fondazione \"Dina Gray\" a vocazione ecologica, incaricata di lottare contro gli incendi di foreste e per la protezione dell'uomo attraverso il miglioramento delle sue condizioni di vita.\nMartin Gray \u00e8 stato per molti anni il presidente dell'Arco de La D\u00e9fense a Parigi (1989-2001).\nNonostante una dozzina di lavori pubblicati, Martin Gray dice di non considerarsi un autore, ma un testimone.\n\"Non scrivo, grido\" afferm\u00f2 in un'intervista.\nFu membro del comitato di garanzia del coordinamento francese per il decennio della cultura di pace e della non-violenza.\nDalle sue vicende sono stati tratti i film \"In nome dei miei\" di Robert Enrico (1983), e \"Seeking Martin Gray\" di Frits Vrij (2007)."}
{"id": "1686540", "revid": "767487", "url": "https://it.wikipedia.org/wiki?curid=1686540", "title": "Johnny Monaco", "text": "Attualmente fa parte degli Enuff Z'Nuff.\nCarriera.\nNel 1997 entra negli Enuff Z'nuff come chitarrista solista per sostituire l'uscente Derek Frigo.\nDal 2002, con l'uscita del frontman Donnie Vie dagli Enuff Z'nuff, Monaco ricopre anche il ruolo di cantante della band.\nNel 2007 \u00e8 uscito il suo album solista \"Overrated\"."}
{"id": "1686549", "revid": "767487", "url": "https://it.wikipedia.org/wiki?curid=1686549", "title": "Richard Marx", "text": "Ottiene una serie di enormi successi a cavallo fra gli anni '80 e i '90 con brani come \"Endless Summer Nights\", \"Hold On to the Nights\", \"Right Here Waiting\", \"Hazard\" e \"Now and Forever\". Bench\u00e9 la maggior parte dei suoi brani pi\u00f9 popolari siano delle ballate, il suo repertorio \u00e8 in gran parte in stile rock, come \u00e8 dimostrato dai singoli \"Don't Mean Nothing\", \"Should've Known Better\", \"Satisfied\" , \"Take This Heart\" e \"Angelia\". \u00c8 stato il primo cantante a piazzare i primi sette singoli della sua carriera nella top 5 della Billboard Hot 100. Ha venduto pi\u00f9 di 30 milioni di copie nel mondo.\nMarx \u00e8 anche celebre per aver scritto brani per importanti artisti come Julio Iglesias, Michael Bolton, Keith Urban, LeAnn Rimes, Barry Manilow, Barbra Streisand, Kenny Loggins, Vixen, Luther Vandross, 'N Sync, Olivia Newton-John, Sarah Brightman e Laura Pausini. Con il brano \"Dance With My Father\" eseguito da Luther Vandross vinse il Grammy Awards.\nMarx \u00e8 stato sposato dal 1989 al 2014 con la ballerina, attrice e cantante Cynthia Rhodes, da cui ha avuto tre figli: Brandon, Lucas e Jesse. La coppia ha divorziato dopo 25 anni di matrimonio.\nLe principali influenze musicali di Marx sono Sam Cooke e Elvis Presley, oltre a Donny Hathaway, Steven Tyler, Elton John, Kenny Loggins, Peter Gabriel, Daniel Lanois, Annie Lennox, gli U2, Dave Grusin, John Farnham, Billy Joel, Rod Stewart, gli Eagles, Luther Vandross, Earth, Wind &amp; Fire e Gladys Knight.\nBiografia.\nL'infanzia e gli esordi, 1963-1986.\nMarx fu l'unico figlio della coppia Ruth, ex cantante, e Dick Marx, musicista jazz e fondatore di una compagnia musicale di successo negli anni sessanta. Richard crebbe con tre fratellastri, nati da un precedente matrimonio del padre.\nLa carriera di Richard Marx inizi\u00f2 all'et\u00e0 di cinque anni quando cant\u00f2 per alcuni brani pubblicitari scritti dal padre. Tra i pi\u00f9 famosi vi furono \"Arm &amp; Hammer\" e \"Nestl\u00e9 Crunch\".\nRichard era diciassettenne quando una registrazione di un suo pezzo fin\u00ec nelle mani di Lionel Richie, il quale not\u00f2 il talento del giovane e lo contatt\u00f2 dicendo:\nCos\u00ec, dopo essersi diplomato, Marx si trasfer\u00ec a Los Angeles per visitare Richie e l\u00ec registr\u00f2 le parti da corista per il suo disco \"Lionel Richie\" nel brano \"You Are\". Successivamente canter\u00e0 in \"Running with the Night\" e \"All Night Long\", nel seguente disco di Richie \"Can't Slow Down\".\nIn questi stessi anni, Richard riusc\u00ec a farsi assumere in uno studio di registrazione e il suo entusiasmo e la sua presenza lo portarono a registrare parti vocali per Madonna, Whitney Houston e Luther Vandross. Marx ebbe anche una piccola parte nel film \"Coach Of The Year\" con Robert Conrad. Nel 1984 inizi\u00f2 una collaborazione con Kenny Rogers, per il quale compose i brani \"Crazy\", numero 1 nella Hot Adult Contemporary Tracks e numero 5 nella Billboard Hot 100, e \"What About Me?\"', numero 1 e numero 15. Poco dopo inizi\u00f2 a lavorare con il produttore David Foster e scrisse canzoni per i Chicago e per Freddie Jackson.\nMentre la sua carriera da compositore e produttore proseguiva, Marx continu\u00f2 a seguire il sogno di diventare egli stesso un artista. Finalmente quattro anni dopo essersi trasferito a Los Angeles, Bruce Lundvall, presidente della EMI, ascolt\u00f2 una sua demo e lo pose sotto contratto. Marx contatt\u00f2 cos\u00ec il suo amico Fee Waybill dei The Tubes e altri talentuosi musicisti come Joe Walsh e Randy Meisner degli Eagles, per iniziare a registrare il suo primo album.\nI primi due album, 1987-1990.\nIl primo album di Richard Marx, l'omonimo \"Richard Marx\", fu pubblicato nel giugno 1987, e ottenne quattro singoli e quasi 4 milioni di copie vendute negli USA. Il singolo di debutto \"Don't Mean Nothing\" fu numero 3 nella Billboard Hot 100 e numero 1 nella Mainstream Rock Songs. Marx fu il primo artista ad essere suonato in 117 stazioni radio del mondo durante la prima settimana dopo l'uscita del disco. \"Should've Known Better\" e \"Endless Summer Nights\" si piazzarono rispettivamente alla numero 3 e alla numero 2, \"Hold On to the Nights\" fu il primo numero 1 della carriera di Richard Marx.\nGrazie a questo debutto, Marx fu il primo cantante uomo a raggiungere la top 3 con quattro singoli del suo primo album. Part\u00ec cos\u00ec per il suo primo tour mondiale, prima al fianco dei REO Speedwagon, successivamente solista. Rimase \"on the road\" per quattordici mesi e l'album fu nelle classifiche per pi\u00f9 di un anno e mezzo.\nNel 1988 Marx fu nominato per un Grammy Award come \"Miglior interpretazione rock vocale solista\" con \"Don't Mean Nothing\".\nIl secondo album \"Repeat Offender\" usc\u00ec nel maggio 1989 e raggiunse la prima posizione nelle classifiche detronizzando Prince dalla numero 1 nella Billboard 200. Divenne triplo disco di platino dopo pochi mesi e vendette 5 milioni di copie in America. \"Repeat Offender\" era stato composto interamente da Marx durante i 14 mesi di vita \"on the road\".\nI primi due singoli, \"Satisfied\" e \"Right Here Waiting\", raggiunsero entrambi la numero 1, completando la serie di tre piazzamenti consecutivi al numero 1. Grazie a \"Angelia\", che raggiunse invece la numero 4, Marx divenne il primo artista solista a raggiungere la top 5 con i suoi primi sette singoli. \"Children of the Night\" fu scritta in supporto a un'organizzazione dell'underground di Los Angeles che aiutava i ragazzini orfani e tutti gli incassi di questo brano furono donati all'associazione stessa.\nIl secondo tour mondiale di Richard Marx inizi\u00f2 nell'autunno del 1989 e tocc\u00f2 l'Australia, Singapore, la Malaysia, il Giappone, l'Europa, il Canada e gli Stati Uniti, terminando nell'agosto 1990 con celebri show al Royal Albert Hall di Londra e un invito di Tina Turner per degli concerti in Germania.\nMarx ricevette anche la sua seconda nomina ai Grammy nel 1990, stavolta come \"Miglior interpretazione vocale maschile\" in \"Right Here Waiting.\"\nRush Street, Paid Vacation e Flesh and Bone, 1991-1999.\nNel 1991 Richard Marx pubblic\u00f2 il suo terzo consecutivo disco multi-platino \"Rush Street\". L'album vide la partecipazione di artisti come Luther Vandross e Billy Joel nel ruolo di coristi e pianisti. Il primo singolo estratto \"Keep Coming Back\" fu numero 12 nelle classifiche pop e numero 1 nella Adult Contemporary Chart per 4 settimane. \"Hazard\", che dipingeva la storia di un uomo accusato erroneamente di omicidio nella cittadina di Hazard, nel Nebraska, divenne numero 1 nelle classifiche mondiali. Altri due singoli da top 10 furono \"Take This Heart\" (AC numero 4, Hot 100 numero 20) e \"Chains Around My Heart\" (AC numero 9, Hot 100 numero 44). Nell'agosto 2001 Marx ammise che la traccia \"Superstar\" era dedicata alla popstar Madonna.\nNel 1994, dopo il trasferimento con la famiglia da Los Angeles a Chicago, Marx pubblic\u00f2 \"Paid Vacation\", raggiungendo per la quarta volta consecutiva il disco di platino. La power ballad acustica \"Now and Forever\", scritta per la colonna sonora del film \"Gateway\", fu numero 7 nella Hot 100 e rimase per quattro settimane nella top 10 (e numero 12 nel Regno Unito). Mantenne anche la numero 1 nella Adult Contemporary Chart per undici settimane, una sola settimana sotto il record assoluto di permanenza. Il seguente singolo, \"The Way She Loves Me\", divenne numero 3 nella classifica AC e numero 20 nelle classifiche Pop.\nNel 1997 fu dato alle stampe \"Flesh and Bone\", ultimo album in studio pubblicato sotto la Capitol Records. Il disco vendette 250\u00a0000 copie nei soli USA. \"Until I Find You Again\" fu numero 1 in molti Paesi e numero 3 negli Stati Uniti. Nel novembre '97 fu pubblicata anche la prima raccolta di Marx, \"Greatest Hits\", contenente 16 tracce pi\u00f9 un inedito, \"Angel's Lullaby\", brano scritto per i suoi figli e che era apparso per la prima volta in \"For Our Children, Too\", una raccolta pubblicata nel 1996 per la \"Pediatric AIDS Foundation\". Nel 1998 \"Greatest Hits\" usc\u00ec anche in Asia con due inediti a titolo \"Slipping Away\" e \"Thanks To You\", toccante tributo alla madre.\nNel 1997 duetta con Donna Lewis in \"At the Beginning\", colonna sonora del film d'animazione \"Anastasia\".\nI seguenti dischi e il periodo recente, 2000-oggi.\nNel 2000 Marx pubblic\u00f2 il suo sesto album \"Days in Avalon\" con la casa discografica Signal 21 Records, fondata da Marx stesso e l'ex-batterista dei Blood, Sweat &amp; Tears e produttore Bobby Colomby. Il brano omonimo \"Days in Avalon\" entr\u00f2 nella Adult Contemporary Chart e rimase per dodici settimane nella classifica top 30. Il disco ottenne un discreto successo in tutte le parti del mondo e in particolare in Asia e Australia.\nDopo aver firmato un nuovo contratto con la EMI, Richard Marx pubblic\u00f2 nel 2004 il disco \"My Own Best Enemy\". Dall'album furono estratti i singoli \"When You're Gone\" e \"Ready to Fly\".\nNel 2008 usc\u00ec \"Duo\", un disco suonato con il cantante dei Vertical Horizon Matt Scannell. Il progetto present\u00f2 le versioni acustiche dei maggiori successi di Marx e dei Vertical Horizon, oltre a un inedito intitolato \"Always on Your Mind\". Il disco non fu pubblicato da nessuna etichetta ma messo in vendita direttamente dal sito ufficiale di Marx. Seguirono concerti che videro i due artisti esibirsi assieme in varie citt\u00e0 americane.\nIl 12 giugno 2008 Marx ha preso parte allo show televisivo \"Songwriters In The Round Presents: Legends &amp; Lyrics\" nell'episodio 102 della prima serie al fianco di Kenny Loggins, Nathan Lee e i Three Doors Down. La performance musicale \u00e8 stata pubblicata in DVD.\nNel 2008 usc\u00ec \"Sundown\" e nel 2009 \"Emotional Remains\", due nuovi album di scaricabili ancora una volta dal sito ufficiale dell'artista. La traccia \"Through My Veins\" \u00e8 un tributo al padre Dick Marx, deceduto nel 1997."}
{"id": "1686554", "revid": "348618", "url": "https://it.wikipedia.org/wiki?curid=1686554", "title": "Stazione meteorologica di Trieste Basovizza", "text": "La stazione meteorologica di Trieste Basovizza \u00e8 la stazione meteorologica di riferimento relativa all'omonima localit\u00e0 del territorio comunale di Trieste.\nCoordinate geografiche.\nLa stazione meteorologica si trova nell'area climatica dell'Italia nord-orientale, in Friuli-Venezia Giulia, nel comune di Trieste, nella localit\u00e0 di Basovizza, a 372 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,5\u00a0\u00b0C, quella del mese pi\u00f9 caldo, luglio, \u00e8 di +20,6\u00a0\u00b0C."}
{"id": "1686560", "revid": "78273", "url": "https://it.wikipedia.org/wiki?curid=1686560", "title": "Primo ottobre", "text": ""}
{"id": "1686566", "revid": "21880", "url": "https://it.wikipedia.org/wiki?curid=1686566", "title": "Boab", "text": ""}
{"id": "1686584", "revid": "1782831", "url": "https://it.wikipedia.org/wiki?curid=1686584", "title": "Vance Colvig", "text": " \u00c8 il figlio di Pinto Colvig."}
{"id": "1686586", "revid": "104896601", "url": "https://it.wikipedia.org/wiki?curid=1686586", "title": "Sergio Marcian\u00f2", "text": "Biografia.\nInizia giovanissimo lo studio della musica sotto la guida di Luigi Picchi presso il Seminario di Como. Consegue successivamente i diplomi in Pianoforte, Organo, Composizione e Polifonia vocale presso il Conservatorio di Milano. Dal 1954 inizia a pubblicare composizioni organistiche e vocali per l'editore \"Schola\" di Como e dal 1963 inizia la collaborazione con la Casa Editrice Carrara di Bergamo, presso cui pubblicher\u00e0 l'intera sua produzione. Ricopre vari incarichi come organista e maestro di cappella presso la Chiesa di S. Martino di Tirano (1954-1959), nella Collegiata di Sondrio (1959-1971) e nella Basilica di S. Vittore di Varese (1972-1976). Nel 1972 assume l'incarico di docente di Organo e composizione organistica presso il Conservatorio Antonio Vivaldi di Alessandria, svolgendo contemporaneamente un'intensa attivit\u00e0 concertistica in Italia e in Europa.\nNegli ultimi anni della sua vita si stabilisce a Sondrio, dove continua incessantemente la sua attivit\u00e0 concertistica e di composizione. Muore tragicamente in un incidente stradale la sera del 16 febbraio 2007 a Chiuro all'et\u00e0 di 84 anni.\nDiscografia.\n\"L'opera completa per organo\" (1954-1995), eseguita dall'autore, in 7 CD Bongiovanni, Bologna.\n\"Opere per organo e da camera\", Edizioni Carrara BG, 2000. \n\"Opere corali\", Coro Polifonico Astiense, SMC Records Ivrea, 2006.\nBibliografia.\nAA.VV., \"Il linguaggio musicale di Sergio Marcian\u00f2\", Milano editore, Milano 1993 \nCollegamenti esterni.\nUn ricordo di Sergio Marcian\u00f2 a cura di Federico Borsari"}
{"id": "1686589", "revid": "729019", "url": "https://it.wikipedia.org/wiki?curid=1686589", "title": "David Strettle", "text": "Biografia.\nCresciuto nel Cheshire, da adolescente Strettle era pi\u00f9 orientato verso il rugby a 13 e il calcio: risulta che fu giudicato un calciatore di talento dagli osservatori del , del e persino del , squadre per le quali ebbe altrettanti provini; quando si trasfer\u00ec alla scuola superiore di Lymm Strettle inizi\u00f2 a interessarsi al rugby a 15 che divenne poi effettivamente la disciplina da lui praticata.\nIl primo ingaggio professionistico fu con il , con cui segn\u00f2 tre mete nella sua prima apparizione assoluta; esord\u00ec in Premiership a ottobre 2003 contro ; segu\u00ec la sorte della sua squadra che retrocesse a fine campionato e, nella successiva stagione, fu il miglior marcatore di Seconda Divisione con 18 mete in 22 gare.\nNel 2006 si trasfer\u00ec ai londinesi dell\u2019, dove si guadagn\u00f2 l\u2019appellativo di \"Ducks\" per la supposta somiglianza, nello stile di gioco, con David Duckham, centro del club negli anni sessanta e settanta.\nGi\u00e0 convocato tra il 2005 e il 2006 per l\u2019 VII e successivamente la squadra \u201cA\u201d, nel corso del Sei Nazioni 2007 esord\u00ec in nazionale maggiore contro l\u2019 a Twickenham.\nNel maggio del 2007 fu convocato da Brian Ashton per il \"tour\" inglese in Sudafrica, ma un\u2019intossicazione alimentare che colp\u00ec diversi giocatori non gli permise di essere in campo nel \"test match\" vinto poi dagli \"Springbok\" 58-10.\nPoco prima della Coppa del Mondo 2007 un confuso articolo apparso sul sito ufficiale del club di Strettle, gli Harlequins, parve suggerire che il giocatore avesse abbandonato il XV per abbracciare il XIII: in realt\u00e0 la confusione nacque dal fatto che Strettle \u00e8 rimasto comunque un estimatore del gioco a 13, e che il nome \"Harlequins\" si riferiva all'epoca a due squadre, una per disciplina (l\u2019Harlequin Football Club di rugby a 15 e l\u2019Harlequin Rugby League di rugby a 13) che dividevano campo e sede, e numerosi giocatori erano di norma tesserati per entrambe le squadre.\nUn infortunio costrinse Strettle a saltare la Coppa del Mondo; convocato poi da Brian Ashton per il successivo Sei Nazioni 2008 part\u00ec da titolare nell\u2019incontro di apertura a Twickenham, contro il , ma nel corso della partita sopravvenne la frattura di un metatarso, a causa della quale il giocatore dovette saltare il resto del torneo.\nPi\u00f9 tardi, in giugno, durante il \"tour\" inglese in Nuova Zelanda, a seguito del comportamento fuori gara di alcuni giocatori (in particolare la stampa parl\u00f2, nel caso di Strettle, di una breve, ma \u00abfocosa notte di passione\u00bb con la modella neozelandese Sophie Lewis), la Federazione inglese apr\u00ec un\u2032indagine interna: relativamente a Strettle la RFU non trov\u00f2 motivi di biasimo ma lo ammon\u00ec a tenere \u00abun comportamento pi\u00f9 accorto in futuro per non trovarsi in situazioni compromettenti per s\u00e9 e per la disciplina\u00bb.\nStrettle torn\u00f2 in nazionale solo tre anni dopo tale episodio, nel corso del Sei Nazioni 2011.\nNel marzo 2010 Strettle firm\u00f2 un contratto con i a partire dalla stagione 2010-11.\nCon la squadra londinese Strettle vinse la Premiership al suo primo anno, e giunse fino alla finale di Heineken Cup 2013-14 per poi vincere una seconda Premiership nel 2014-15; dopo tale vittoria annunci\u00f2 il suo trasferimento in Francia al con un contratto triennale, nonch\u00e9 la sua rinuncia alla nazionale inglese (nella quale, fino a tutto il 2013, anno della sua pi\u00f9 recente presenza, aveva assommato 14 apparizioni) nella quale l\u2032allora C.T. Stuart Lancaster l\u2032aveva convocato in preparazione della ."}
{"id": "1686593", "revid": "1337443", "url": "https://it.wikipedia.org/wiki?curid=1686593", "title": "Giuseppe Garzoni", "text": "Fece parte della Assemblea dei rappresentanti (Toscana) tra il 1859 ed il 1860.\nRicopr\u00ec la carica di assessore facente funzione di sindaco di Firenze tra il 5 novembre 1867 fino al 4 marzo 1868.\nNel 1871 fu nominato Senatore del Regno da Vittorio Emanuele II, prestando giuramento l'anno successivo."}
{"id": "1686599", "revid": "125464202", "url": "https://it.wikipedia.org/wiki?curid=1686599", "title": "Oltremare (parco)", "text": "Oltremare \u00e8 un parco tematico naturalistico-tecnologico, sito presso Riccione, specializzato nella tutela di particolari specie di animali sia della terra e del mare. Le attrazioni sono particolarmente concentrate su ci\u00f2 che riguarda gli animali degli oceani, ossia sulla presenza di teche, acquari, spettacoli marini e piccole riserve naturali.\nInaugurato nel giugno 2004, il parco \u00e8 il risultato di un investimento di oltre 80 milioni di euro, realizzato da realt\u00e0 imprenditoriali presenti da molti anni sul territorio: \"Aquafan\" (altro parco acquatico) e \"Delphinarium di Riccione\" (grande riserva marina).\nL'estensione complessiva del parco \u00e8 di 110.000 m\u00b2, di cui 77.000 m\u00b2 di spazi verdi e 24.000 m\u00b2 di spazi coperti.Oltremare dunque nasce da un progetto architettonico realizzato dal gruppo G.A.Lorenzon, Busby+Association Architects di Vancouver: per i suoi contenuti tecnologici all'avanguardia uniti a una particolare attenzione all'ambiente, .\nOltremare nell'ottobre 2013 \u00e8 entrato a far parte del mondo Costa Edutainment.\nLe aree del parco.\nAdventure Island.\nSi tratta di un'area di 4000 m\u00b2 dedicata ai bambini, inaugurata nel 2008 grazie a un investimento di 3.000.000 di euro. Essa rappresenta un playground sotto il segno di \"Ulisse\", la mascotte del parco. Nell'area i bambini possono giocare in modo autonomo o in compagnia degli adulti che li accompagnano in apposite attivit\u00e0.\nPianeta Terra.\nPianeta Terra \u00e8 un percorso visivo e multisensoriale attraverso quattro sale, che consente di rivivere le tappe fondamentali che hanno segnato l\u2019evoluzione del nostro pianeta, da 15 miliardi a 12 milioni d'anni fa.\nNella prima sala un filmato (un tempo in 3D) racconta le fasi della nascita dell\u2019Universo e del Pianeta Terra, introducendo alle sale successive dove, grazie a effetti speciali, \u00e8 possibile rivivere in prima persona la nascita della vita sul nostro Pianeta, l\u2019estinzione dei dinosauri e la fine dell\u2019ultima glaciazione.\nDarwin, la foresta pluviale.\nUna cupola di vetro e acciaio racchiude l'ambiente dei rettili giganti, per come si stima potesse presentarsi nel Cretaceo. I visitatori possono immergervisi seguendo gli appositi sentieri, facendo esperimento dell'ambiente caldo e umido in cui vivevano i dinosauri (rappresentati dal Deinonychus) prima che i grandi sconvolgimenti li portassero all'estinzione. Il percorso si chiude con l'attraversamento di una foresta bruciata dalla lava e con la visione delle sagome di alcune impronte di dinosauro riportate sul piano di calpestio.\nAree marine.\nQuesta sezione \u00e8 dedicata all'ambiente marino e composta dalla \"Laguna dei delfini\" e da \"Pianeta mare\", area dedicata agli abitanti del mare Adriatico.\nUn grande ambiente completamente dedicato all'Adriatico e ai giganti che lo popolano. Si tratta in pratica di una mostra museale molto accurata di balene, delfini, squali, pesci luna e altri grandi vertebrati, ricostruiti in scala reale in resina, fibra di vetro e poliuretano. La realizzazione \u00e8 stata supervisionata da Maurizio Wurtz di Artescienza, su progetto di Valter Fogato, biologo e illustratore naturalista. Il settore contiene anche un'area speciale dedicata ai bambini.\nLa laguna dei delfini, ricostruisce un angolo di Adriatico dove i tursiopi di Oltremare si esibiscono davanti al pubblico.\nLa laguna riproduce l'ambiente marino e si divide in pi\u00f9 zone. Durante il mese di agosto 2014, il parco ha registrato anche la nascita del primo esemplare concepito in cattivit\u00e0 nelle sue vasche, un cucciolo di tursiope di 23 kg e 115 centimetri.\nAree naturali.\nOltremare presenta una vasta area dedicata alla natura della terraferma. Le seguenti zone sono:"}
{"id": "1686601", "revid": "125381523", "url": "https://it.wikipedia.org/wiki?curid=1686601", "title": "Ignazio La Russa (1798)", "text": "Biografia.\nAvvocato e professore di Diritto e procedura civile nei licei. Nel 1848 fu deputato nel parlamento costituzionale di Napoli. Entrato in magistratura, fu Procuratore generale presso la Gran Corte civile delle Calabrie e Consigliere della Corte di cassazione di Napoli. \nFu Presidente del Consiglio provinciale di Catanzaro. Nominato senatore del Regno nel 1871.\nEra padre del senatore Leonardo e nonno del senatore omonimo Ignazio (1868 \u2013 1935)."}
{"id": "1686603", "revid": "1450446", "url": "https://it.wikipedia.org/wiki?curid=1686603", "title": "Johann Baptist Moroder", "text": "Le sue sculture, principalmente d'arte sacra, sono caratterizzate da grandi dimensioni e si trovano in diverse localit\u00e0 dell'Alto Adige.\nBiografia.\nNacque come primo figlio del pittore Josef Moroder-Lusenberg e dalla prima moglie Annamaria Sanoner-Mauritz sul maso \"Jumbierch\" ad Ortisei. A 14 anni inizi\u00f2 la sua formazione di scultore nel legno nel laboratorio del padre a Jumbierch. Dal 1886 al 1888 lavor\u00f2 nel laboratorio di Franz Tavella ad Ortisei insieme al cugino, Rudolf Moroder-Lenert, e a Ludwig Moroder. Nel 1887 usufru\u00ec d'ulteriori insegnamenti del Prof. Franz Haider direttore della Scuola d'Arte di Ortisei. \nNel 1895 spos\u00f2 Katharina Bernardi de Ianesc da cui ebbe 11 figli. Negli anni tra il 1910 e il 1918 insegn\u00f2 disegno e modello nella Scuola d'Arte di Ortisei."}
{"id": "1686605", "revid": "1005847", "url": "https://it.wikipedia.org/wiki?curid=1686605", "title": "Carlo Maggiorani", "text": "Biografia.\nInfanzia.\nCarlo Maggiorani nacque a Campagnano di Roma il 7 dicembre 1800 da Tiberio e Maria Gabrielli, in una famiglia di modesti agricoltori. A soli due anni rimase orfano del padre e fu condotto a Roma presso gli zii, all'epoca domestici del dottor Dario Fedele Angelucci, amico di vecchia data e successivamente sposo della madre di Carlo. La figura di Angelucci influenzer\u00e0 profondamente gli interessi scientifici e politici del giovane Maggiorani.\nGli anni della formazione.\nDopo aver frequentato il Collegio Romano che gli consent\u00ec di avere un'adeguata preparazione scientifica e umanistica, egli si iscrisse alla facolt\u00e0 di Medicina dell'Universit\u00e0 di Roma La Sapienza. I risultati furono cos\u00ec lusinghieri che il 13 luglio 1819, a soli diciotto anni e mezzo, consegu\u00ec la laurea \"ad praemium\" e il 18 luglio 1820 ricevette l'abilitazione a esercitare la professione. L'attrazione per l'ambito umanistico port\u00f2 per\u00f2 il Maggiorani a dedicare i primi tre anni successivi alla laurea a degli studi archeologici, ispirati alle teorie del Neoclassicismo, che culminarono con una spedizione inglese nei centri della Magna Grecia. L'attivit\u00e0 archeologica fu interrotta in seguito a difficolt\u00e0 familiari legate al cattivo stato di salute di Dario Angelucci.\nMedico e docente universitario.\nNel 1824, dopo essere rientrato a Roma e aver superato il relativo concorso, Maggiorani venne assunto come medico assistente presso l'ospedale di San Giovanni. Il suo nome \u00e8 legato a una medicina innovativa e alla promozione di una moderna sanit\u00e0 pubblica; fin dall'inizio infatti ebbe la determinazione e il coraggio di proporsi come innovatore, prendendo le distanze dall'allora diffusa pratica tra i medici del metodo Brown, propria anche dell'Angelucci. Decise di aderire invece alle nuove teorie di Ren\u00e9 Laennec riguardanti l'uso dello stetoscopio, che da Parigi erano state condotte a Roma dal suo allievo inglese Dr. John Home Peebles, con il quale Maggiorani era in relazione.\nCon questa evoluzione di metodo compiva lentamente i primi passi a Roma la moderna medicina scientifica e Maggiorani, rispettoso della tradizione e aperto al progresso, ne fu uno dei pi\u00f9 attivi pionieri. Il 16 settembre 1825, lo stesso partecip\u00f2 al concorso per la nomina di medico-assistente nell'ospedale del Santo Spirito, ma con sua grande meraviglia e disappunto, non risult\u00f2 tra i vincitori. Convinto di essere vittima di un'intollerabile ingiustizia e rischiando possibili ritorsioni future, stigmatizz\u00f2 pubblicamente l'accaduto dalle pagine del Giornale Arcadico con l'articolo \"Sopra alcuni giudizi medici\", in cui rivendicava la validit\u00e0 delle sue risposte ed evidenziava l'impreparazione della commissione esaminatrice e l'inadeguatezza dei loro metodi di valutazione. Dopo una breve parentesi presso il piccolo ospedale di Santa Maria della Consolazione, nel 1829 pot\u00e9 finalmente entrare al S. Spirito, circondato per\u00f2 da un alone di scetticismo da parte dell'ambiente medico a causa delle sue tecniche innovative. Parallelamente all'attivit\u00e0 ospedaliera intraprese anche quella di medico curante a domicilio assorbendo gran parte della clientela che era stata dell'Angelucci.\nDegna di nota \u00e8 la sincera amicizia che il Maggiorani intraprese con il poeta Giuseppe Gioacchino Belli, con il quale condivise un sentimento di stima reciproca; a far da tramite fra i due fu Jacopo Ferretti, personaggio molto noto a Roma per i suoi molteplici interessi culturali.\nProprio lo stesso Belli scriveva di lui:L'occasione decisiva per la carriera del giovane medico si present\u00f2 quando, con gli editti del 26 dicembre 1831 e del 24 marzo 1832, fu bandito un concorso per la nomina presso l'Universit\u00e0 di Roma La Sapienza di professore soprannumerario, con l'incarico cio\u00e8 di supplire i titolari delle cattedre e col diritto a succedere al primo docente che avesse lasciato l'insegnamento. Dopo essere risultato vincitore, il nuovo professore inizi\u00f2 a frequentare la casa di Jacopo Ferretti dove conobbe Elena Costa, donna appartenente ad una famiglia molto facoltosa della borghesia romana. Estremamente attratto dalla ragazza, Maggiorani decise di sposarla il 18 ottobre 1833 presso la Basilica di Santa Maria Maggiore. Dal matrimonio nacquero dieci figli: otto maschi e due femmine.\nIl 1844 fu un anno molto positivo per la carriera del Maggiorani, in quanto egli riusc\u00ec ad ottenere un posto all'interno del Collegio medico-chirurgico con il favore, tra i tanti, di Papa Gregorio XVI. L'appartenenza al Collegio rappresentava certamente un traguardo prestigioso, perch\u00e9 esso, oltre a fornire le commissioni per gli esami relativi ai vari livelli dei corsi di laurea, era l'assemblea preposta a trattare, dal punto di vista operativo, tutte le pi\u00f9 importanti questioni di carattere igienico-sanitario dello Stato Pontificio.\nNel settembre dello stesso anno, a seguito del benestare del cardinal Camerlengo Tommaso Riario Sforza, assunse la cattedra di Medicina politico-legale, insegnamento istituito alla Sapienza nel 1824. Parallelamente, come medico curante vedeva crescere a dismisura la sua reputazione che lo condusse a diventare il medico di fiducia dell'ambasciata francese.\nQuando Maggiorani nella primavera del 1846 fu convocato, insieme ai colleghi Pietro Carpi e Francesco Bucci, per un consulto al capezzale del Papa Gregorio XVI, coronava il riconoscimento ai massimi livelli della sua affermazione professionale. \nNel 1850 egli venne nominato membro dell'Accademia pontificia dei Nuovi Lincei e il 20 novembre dello stesso anno venne incaricato di pronunciare nell'aula magna dell'universit\u00e0 l'orazione latina di inaugurazione del nuovo anno accademico.\nPrincipali contributi scientifici.\nMagnetismo ed elettrochimica.\nMaggiorani si interess\u00f2 per gran parte della sua vita a studiare gli effetti esercitati dalle correnti elettrodinamiche sulla materia organica. Numerosi furono gli studi sulle conseguenze che esse provocavano sull'organismo umano: in particolar modo le interazioni con il sistema nervoso, con molecole biologiche quali l'albumina e con processi vitali come l'embriogenesi. Degno di nota \u00e8 lo scritto \"Influenza del magnetismo sull'uovo fecondato nel corso della incubazione\" nel quale, grazie alla collaborazione di G. Maggini, si riuscirono ad evidenziare gli effetti frenanti ed a volte letali dello stesso sul fenomeno biologico. Il testo venne successivamente tradotto anche in lingua tedesca dal medico B. Kraus.\nFisiopatologia.\nNon di minore importanza furono le ricerche del Maggiorani nell'ambito della fisiopatologia. Il fulcro delle ricerche riguardava studi sul sistema cardio-respiratorio e sul sistema nervoso con annesse patologie. Questi ultimi si ricollegarono ai paralleli studi sul magnetismo, poich\u00e9 egli ipotizzava effetti terapeutici da parte delle vibrazioni molecolari dei metalli sulle patologie riguardanti la conduzione dell'impulso nervoso. Altri orizzonti di studio riguardarono le febbri perniciose causate dalla malaria, le quali all'epoca flagellavano l'Agro Romano, e le funzioni della milza in cui egli tentava di conciliare le contrastanti teorie del tempo che circolavano sull'argomento.\nMedicina legale e altri studi.\nMaggiorani si impegn\u00f2 nella pubblicazione di testi riguardanti la branca della Medicina Legale, di cui egli stesso era professore all'universit\u00e0 della Sapienza, trattando anche approfondimenti sull'organizzazione della polizia sanitaria. Alla medicina forense si ricollegano gli studi compiuti sull'analisi dei cadaveri e sulle tecniche di mummificazione compiuti nel cimitero di Ferentillo.\nUn'altra parte dei suoi scritti riguarda il settore antropologico, a cui il Maggiorani si interess\u00f2 particolarmente andando ad analizzare le differenze fisionomiche tra diverse popolazioni, ad esempio paragonando l'antica stirpe romana con quella etrusca, o le caratteristiche antropologiche dei siciliani e dei cinesi.\nCarriera e Politica.\nLa mancanza di una specifica documentazione non permette di ricostruire l'evoluzione del pensiero politico del Maggiorani. Inizialmente si avvicin\u00f2 agli ambienti liberali, accogliendo con grande soddisfazione lo scoppio della guerra contro l'Austria nel marzo 1848. Subito dopo dimostr\u00f2 il suo impegno civile diventando presidente del Circolo Medico Romano, fondato nel maggio dello stesso anno. Nel gennaio del 1849 venne eletto membro della Commissione Medico Chirurgica della Repubblica romana, finalizzata a individuare i mezzi pi\u00f9 efficaci per migliorare l'istruzione di medici e chirurghi.\nNonostante ci\u00f2 rimase sempre fedele al governo pontificio, tanto che alla caduta della Repubblica ebbe ancora altri incarichi come quello di medico visitatore della Dogana e quello di membro della commissione preposta alla difesa sanitaria dello Stato.\nSuccessivamente Maggiorani inizi\u00f2 a frequentare il Comitato Nazionale Italiano con assiduit\u00e0, fiducioso, sia in relazione al problema dell'indipendenza che dell'unit\u00e0 nazionale, nelle concrete possibilit\u00e0 di successo dell'iniziativa piemontese gestita da Cavour. Non essendo uomo d'azione, egli ebbe come ruolo a lui particolarmente congeniale, e rispondente ad uno dei compiti fondamentali del Comitato, la diffusione delle idee liberali e nazionali tra i giovani dell'universit\u00e0.\nNel 1860, si rifiut\u00f2 pubblicamente di firmare un indirizzo che affermava l'origine divina del potere temporale e la sua intangibilit\u00e0; intanto per le sue numerose assenze alle lezioni, cominci\u00f2 a essere sostituito dal giovane medico Guido Baccelli, con cui non ebbe mai un rapporto idilliaco. La risposta del governo pontificio alle scelte politiche del Maggiorani si concretizz\u00f2 con la sua destituzione dall'universit\u00e0 e dal Collegio Medico nell'agosto 1863. Un mese dopo, riusc\u00ec ad ottenere il passaporto per Napoli motivandolo con esigenze di salute, a condizione di non tornare pi\u00f9 nello Stato Pontificio. Si trattava della condizione meno clamorosa di condanna all'esilio. A Napoli gli venne offerta da parte del Ministro della pubblica istruzione Michele Amari la cattedra di Clinica medica all'universit\u00e0 di Palermo. Dopo una prima esitazione, Maggiorani accett\u00f2 l'incarico e si trasfer\u00ec in Sicilia. La moglie ed il resto della famiglia lo raggiungeranno entro il gennaio successivo e vivranno a Palermo sino al settembre 1870, quando potranno finalmente tornare a Roma.\nA Palermo Maggiorani intu\u00ec subito la complessit\u00e0 di articolazioni e contrasti interni dell'isola, chiusa nei suoi particolarismi guidati dalla patologia criminale della mafia. Egli tent\u00f2 di capire la vera natura dei siciliani e la trov\u00f2 nell'ethnos. L'elemento razziale emerge prepotentemente nella sua visione. L'isola gli appare abitata da uomini che sembrano il frutto di una sedimentazione millenaria di razze diverse.\nDiceva infatti lo stesso Maggiorani a proposito del popolo siciliano: \nNel frattempo egli propose la fondazione del periodico \"Gazzetta clinica dello Spedale civico di Palermo\", impegnandosi anche a stimolare l'aggiornamento clinico-terapeutico degli altri docenti mediante la loro convocazione bimestrale in conferenze a tema.\nIl 16 settembre 1870, quando mancavano soltanto quattro giorni all'apertura della Breccia di Porta Pia, Maggiorani volle ricordare al Ministro della pubblica istruzione \"la brama\" che aveva di tornare a Roma, citt\u00e0 che dovette lasciare per un atto che egli stesso defin\u00ec \"di despotismo e senza alcuna legalit\u00e0\".\nSubito dopo la Presa di Roma, fu chiamato a far parte della giunta provvisoria di governo che il 7 ottobre part\u00ec per Firenze per presentare a Vittorio Emanuele II i risultati del plebiscito romano. Fu quindi reintegrato nei suoi ruoli universitari, assumendo una delle due cattedre di Clinica Medica all'universit\u00e0 della Sapienza al fianco di Guido Baccelli e fu inoltre nominato preside della nuova facolt\u00e0 di Medicina e Chirurgia. Il 22 dicembre 1872 fu nominato membro straordinario del Consiglio superiore della pubblica istruzione, di cui sarebbe diventato membro ordinario nel 1874.\nNel 1875 divenne presidente dell'Accademia di Medicina, all'interno della quale spesso si era distinto per la passione e la personalit\u00e0 con cui divulgava i risultati delle sue ricerche.\nL'ultima parte della sua vita lo vide allontanarsi gradualmente dall'ambiente universitario, per avvicinarsi sempre di pi\u00f9 a quello politico, tanto che nel 1870 fu eletto consigliere comunale, per essere successivamente nominato senatore del Regno d'Italia nel 1871. Maggiorani interpret\u00f2 il suo ruolo in Senato come quello di una vigile sentinella, sempre pronto a richiamare l'attenzione dell'assemblea sulla questione sanitaria e ad offrire ai colleghi i lumi delle proprie conoscenze.\nParallelamente il Maggiorani prosegu\u00ec un'intensa attivit\u00e0 di ricerca accompagnata da numerose pubblicazioni che caratterizzarono la fase finale della sua vita, conclusasi a Roma il 13 agosto 1885."}
{"id": "1686613", "revid": "117082916", "url": "https://it.wikipedia.org/wiki?curid=1686613", "title": "Progetto Daedalus", "text": "Progetto Daedalus (Project Daedalus) fu uno studio condotto fra il 1973 e il 1978 dalla societ\u00e0 interplanetaria britannica (British Interplanetary Society) per progettare una sonda spaziale per un viaggio interstellare senza equipaggio. Una dozzina di scienziati e ingegneri, guidati da Alan Bond, lavorarono al progetto e decisero di proporre una propulsione con un razzo a fusione nucleare.\nIl criterio di progetto stabiliva che la navicella doveva utilizzare tecnologie attuali o di prossima realizzazione ed essere in grado di raggiungere la loro destinazione entro la durata della vita media di un uomo (tempo di volo di circa 50 anni). Nonostante questo, l'astronave non avrebbe avuto equipaggio ma solo strumentazioni scientifiche.\nL'obiettivo scelto fu la Stella di Barnard perch\u00e9 relativamente vicina (dista 5,9\u00a0anni luce) e perch\u00e9, secondo le opinioni di Peter van de Kamp dell'epoca, dotata di un sistema planetario. L'esistenza di un sistema di giganti gassosi ipotizzata da van de Kamp \u00e8 stata in seguito smentita, ma un pianeta roccioso \u00e8 stato effettivamente scoperto nel 2018. In ogni caso, al progetto Daedalus venne richiesta flessibilit\u00e0 sufficiente per poterlo utilizzare su altre stelle obiettivo.\nProgetto.\nIl progetto prevedeva che la sonda spaziale \"Daedalus\" fosse costruita in orbita terrestre e dovesse possedere una massa iniziale di 54\u00a0000 t, tra cui 50\u00a0000\u00a0t di carburante e 500\u00a0t di carico scientifico. L'astronave avrebbe avuto due stadi, il primo dei quali operativo per due anni, che avrebbe portato l'astronave ad una velocit\u00e0 pari al 7,1% di quella della velocit\u00e0 della luce (0,071\u00a0\"c\"). Successivamente il primo stadio sarebbe stato espulso mentre il secondo, attivato per 1,8 anni, avrebbe portato la velocit\u00e0 a circa il 12% di quella della luce (0,12\u00a0\"c\"), prima di essere spento per i successivi 46 anni durante la sua rotta di crociera. A causa dell'intervallo estremo di temperature operative richieste (da 1\u00a0600 \u00b0C a quasi lo zero assoluto), le strutture dei propulsori sarebbero state costruite in berillio, che conserva la sua robustezza anche a temperature criogeniche.\nLa velocit\u00e0 richiesta era ben oltre le capacit\u00e0 dei razzi ad energia chimica, maggiore anche dei motori che utilizzano il tipo di propulsione nucleare ad impulso studiato per il progetto Orione. Per questo motivo, \"Daedalus\" sarebbe stato dotato di una propulsione termonucleare ad impulso basata sulla fusione nucleare e spinta da un razzo che avrebbe utilizzato pastiglie composte da una miscela di deuterio/elio-3 come combustibile; la fusione avrebbe avuto luogo in una camera di reazione tramite un meccanismo di confinamento inerziale, innescata da un fascio di elettroni. Fatte detonare 250 pastiglie al secondo, il plasma derivato dalla reazione sarebbe stato diretto verso un ugello magnetico. A causa della rarit\u00e0 dell'elio-3, questo doveva essere raccolto dall'atmosfera di Giove tramite strutture robotiche sostenute da grandi mongolfiere, operative per 20 anni.\nIl secondo stadio sarebbe stato dotato di due telescopi ottici da 5 metri di apertura e due radio telescopi da 20 metri di apertura. Dopo 25 anni di viaggio essi avrebbero iniziato a esaminare l'area attorno alla stella di Barnard per individuare e studiare i pianeti del sistema. Queste informazioni sarebbero state inviate sulla Terra utilizzando la \"campana\" del propulsore del secondo stadio come parabola di comunicazione. Poich\u00e9 l'astronave non prevedeva la decelerazione nell'avvicinamento alla destinazione, essa avrebbe trasportato 18 sonde autonome. Queste, lanciate in un periodo variabile tra 7,2 e 1,8 anni prima di raggiungere il sistema stellare, sarebbero state spinte da propulsori ionici alimentati da generatori elettronucleari e avrebbero trasportato telecamere, spettrometri e altri sensori. Sarebbero dovute volare nei pressi delle destinazioni prescelte, viaggiando a 12% della velocit\u00e0 della luce per trasmettere le scoperte alla nave madre.\nLa stiva di carico della \"Daedalus\" con all'interno le sonde, i telescopi e gli altri equipaggiamenti, sarebbero stati protetti dal mezzo interstellare durante il viaggio da un disco di berillio spesso 7\u00a0mm, uno scudo ablativo costruito in questo materiale in ragione della sua leggerezza e dell'elevato calore latente di vaporizzazione. Gli ostacoli pi\u00f9 grandi incontrati durante il passaggio attraverso il sistema stellare sarebbero stati dispersi tramite una nuvola di particelle generate da velivoli di supporto attorno all'astronave. La \"Daedalus\" sarebbe stata dotata di vari robot in grado di riparare autonomamente i danni o i malfunzionamenti.\nVarianti.\nUna variante del progetto, che considerava una astronave auto-replicante, venne pubblicata nel 1980 da Robert Freitas. Il progetto originale fu modificato per includere tutti i sottosistemi necessari per l'auto-replicazione. Esso avrebbe utilizzato una sonda per inviare una fabbrica con una massa di circa 443 t verso un sito distante. Questa fabbrica si sarebbe replicata varie volte per incrementare la propria capacit\u00e0 totale di produzione e successivamente avrebbe iniziato a costruire altre sonde con una singola fabbrica autoreplicante in un periodo di tempo pari a 1000 anni."}
{"id": "1686614", "revid": "2143966", "url": "https://it.wikipedia.org/wiki?curid=1686614", "title": "Stazione meteorologica di Aviano Base Aerea", "text": "La stazione meteorologica di Aviano Base Aerea \u00e8 la stazione meteorologica di riferimento per l'Organizzazione Meteorologica Mondiale e per il servizio meteorologico dell'Aeronautica Militare, relativa alla localit\u00e0 di Aviano.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Friuli-Venezia Giulia, in Provincia di Pordenone, nel comune di Aviano, a 128 metri s.l.m. e alle coordinate geografiche . Nei pressi di essa, ad una distanza di circa 400 metri, si trova anche la stazione meteorologica di Aviano Usaf, ubicata all'interno della base aerea di Aviano, gestita dalla USAF (126 metri s.l.m. e contrassegnata da codice WMO 16037 e codice ICAO LIYW): le medie climatiche delle due stazioni risultano pressoch\u00e9 identiche tra di loro.\nMedie climatiche ufficiali.\nDati climatologici 1981-2010.\nIn base alle medie climatiche del periodo 1981-2010, la temperatura media del mese pi\u00f9 caldo, luglio, si attesta a +23,6\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +3,6\u00a0\u00b0C. Mediamente si contano annualmente 27,8 giorni con temperatura massima eguale o superiore ai 30\u00a0\u00b0C e 58,6 giorni di gelo.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 caldo, luglio, si attesta a +23,1\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +3,2\u00a0\u00b0C. Mediamente si contano annualmente 21,2 giorni con temperatura massima eguale o superiore ai 30\u00a0\u00b0C e 62,6 giorni di gelo.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a quasi +2,7\u00a0\u00b0C, quella del mese pi\u00f9 caldo, luglio, \u00e8 di circa +22,6\u00a0\u00b0C. Nel trentennio esaminato, la temperatura massima pi\u00f9 elevata di +37,0\u00a0\u00b0C risale all'agosto 1988, mentre la temperatura minima pi\u00f9 bassa di -15,8\u00a0\u00b0C fu registrata nel gennaio 1963.\nLa nuvolosit\u00e0 media annua si attesta a 4,6 okta, con minimo di 3,8 okta ad ottobre e massimo di 5,5 okta ad aprile.\nLe precipitazioni medie annue, abbondanti e distribuite in modo irregolare con un minimo relativo invernale, risultano essere prossime ai 1.500\u00a0mm e distribuite mediamente in 106 giorni.\nDati climatologici 1951-1980.\nIn base alle medie climatiche del periodo 1951-1980, la temperatura media del mese pi\u00f9 caldo, luglio, si attesta a +21,9\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +2,7\u00a0\u00b0C. Nel trentennio esaminato, la temperatura massima pi\u00f9 elevata di +37,6\u00a0\u00b0C risale al luglio 1957, mentre la temperatura minima pi\u00f9 bassa di -15,8\u00a0\u00b0C fu registrata nel gennaio 1963. Mediamente si contano annualmente 11,9 giorni con temperatura massima eguale o superiore ai 30\u00a0\u00b0C e 67,5 giorni di gelo.\nLe precipitazioni medie annue si attestano a 1.063,9\u00a0mm, mediamente distribuite in 72 giorni di pioggia, con minimo relativo in inverno e picco massimo in autunno.\nValori estremi.\nTemperature estreme mensili dal 1951 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1951 ad oggi, con il relativo anno in cui queste sono state registrate. La massima assoluta del periodo esaminato di +37,6\u00a0\u00b0C \u00e8 del luglio 1957 e del luglio 2015 (nel database APAT \u00e8 presente anche un valore di +39,6\u00a0\u00b0C del 26 luglio 1953 che per\u00f2 non trova riscontro nelle mappe di reanalisi e nei dati delle stazioni idrologiche vicine), mentre la minima assoluta di -15,8\u00a0\u00b0C risale al gennaio 1963.\nNella seconda tabella sono invece indicate le temperature estreme mensili registrate da un'altra stazione meteorologica di Aviano gestita dall'USAF (United States Air Force), sempre presente in loco, le cui rilevazioni termometriche iniziano a partire dal 1956 in poi. Nel periodo esaminato la temperatura massima assoluta di +38,3 \u00b0C \u00e8 stata registrata nel luglio 2015, mentre la minima assoluta appartiene al gennaio 1963 di -13,1 \u00b0C."}
{"id": "1686615", "revid": "287204", "url": "https://it.wikipedia.org/wiki?curid=1686615", "title": "19149 Boccaccio", "text": "19149 Boccaccio \u00e8 un asteroide della fascia principale. Scoperto nel 1990, presenta un'orbita caratterizzata da un semiasse maggiore pari a 3,3802052\u00a0UA e da un'eccentricit\u00e0 di 0,0751269, inclinata di 6,72799\u00b0 rispetto all'eclittica.\nL'asteroifr \u00e8 dedicato a Giovanni Boccaccio, celeberrimo poeta italiano del Trecento."}
{"id": "1686616", "revid": "339392", "url": "https://it.wikipedia.org/wiki?curid=1686616", "title": "Stazione meteorologica di Aviano Usaf", "text": ""}
{"id": "1686618", "revid": "1543377", "url": "https://it.wikipedia.org/wiki?curid=1686618", "title": "Mirza", "text": "Mirza \u00e8 un genere di lemuri appartenente alla famiglia Cheirogaleidae, endemico del Madagascar.\nDescrizione.\nSi tratta di animali assai simili ai microcebi, sebbene assai pi\u00f9 grandi: pesano mediamente attorno ai 300\u00a0g, per una lunghezza di 40\u00a0cm circa.\nBiologia.\nCome i microcebi, sono animali notturni ed arborei, ma a differenza di questi ultimi non vanno in estivazione nei periodi siccitosi, nutrendosi delle larve di omotteri per mantenersi attivi.\nCostruiscono una quantit\u00e0 di nidi: le femmine dormono a coppie, i maschi invece dormono solitari.\nAlimentazione.\nSi nutrono principalmente di frutta, fiori ed artropodi: occasionalmente, riescono a catturare piccoli rettili come i gechi diurni del genere \"Phelsuma\".\nIn cattivit\u00e0, sono stati osservati cacciare attivamente i microcebi pigmei (\"Microcebus myoxinus\").\nDistribuzione e habitat.\nLe due specie di questo genere sono diffuse nella zona occidentale dell'isola dove popolano le foreste decidue, preferendo le zone costiere od in prossimit\u00e0 di una raccolta d'acqua.\nTassonomia.\nAl genere sono ascritte due sole specie:\nIn passato veniva classificata un'unica specie, il microcebo di Coquerel, ascritta al genere \"Microcebus\": nel 1985, venne riconosciuto come genere monospecifico a s\u00e9 stante, e nel 2005 fu descritta una nuova specie (\"M. zaza\")."}
{"id": "1686622", "revid": "121177998", "url": "https://it.wikipedia.org/wiki?curid=1686622", "title": "Cilla", "text": "Cilla () \u00e8 un personaggio della mitologia greca.\nGenealogia.\nSpos\u00f2 Timete (a volte citato come Timoete) ed ebbe un figlio di nome Munippo.\nNon sono note le sue ascendenze.\nMitologia.\nUn indovino predisse che sarebbe nato un bambino con il quale Troia sarebbe stata distrutta e quel giorno nacquero sia Paride (al fratello Priamo) e suo figlio (di Cilla) Munippo. \nPer timore che la profezia si realizzasse, Priamo (re di Troia) ordin\u00f2 che Munippo e sua madre Cilla fossero uccisi risparmiando invece Paride.\nSorella di Ecuba \u00e8 spesso confusa con un'altra Cilla, sua cognata e figlia Laomedonte."}
{"id": "1686623", "revid": "339392", "url": "https://it.wikipedia.org/wiki?curid=1686623", "title": "Stazione meteorologica di Aviano USAF", "text": ""}
{"id": "1686628", "revid": "62221", "url": "https://it.wikipedia.org/wiki?curid=1686628", "title": "Tossine radicali", "text": ""}
{"id": "1686631", "revid": "174925", "url": "https://it.wikipedia.org/wiki?curid=1686631", "title": "Antagonismo radicale", "text": ""}
{"id": "1686639", "revid": "339392", "url": "https://it.wikipedia.org/wiki?curid=1686639", "title": "Lipid raft", "text": ""}
{"id": "1686640", "revid": "339392", "url": "https://it.wikipedia.org/wiki?curid=1686640", "title": "Lipid rafts", "text": ""}
{"id": "1686641", "revid": "80339", "url": "https://it.wikipedia.org/wiki?curid=1686641", "title": "Stazione meteorologica di Pordenone", "text": "La stazione meteorologica di Pordenone \u00e8 la stazione meteorologica di riferimento relativa alla citt\u00e0 di Pordenone.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Friuli-Venezia Giulia, nel comune di Pordenone, a 23 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,0\u00a0\u00b0C, quella del mese pi\u00f9 caldo, luglio, \u00e8 di +22,9\u00a0\u00b0C.\nLe precipitazioni medie annue, abbondanti e distribuite in modo irregolare con un minimo relativo invernale, risultano essere superiori ai 1.200\u00a0mm e distribuite mediamente in 94 giorni"}
{"id": "1686642", "revid": "287204", "url": "https://it.wikipedia.org/wiki?curid=1686642", "title": "Sankt Margarethen", "text": ""}
{"id": "1686644", "revid": "78273", "url": "https://it.wikipedia.org/wiki?curid=1686644", "title": "Brachiopode", "text": ""}
{"id": "1686646", "revid": "78273", "url": "https://it.wikipedia.org/wiki?curid=1686646", "title": "Conodonte", "text": ""}
{"id": "1686647", "revid": "78273", "url": "https://it.wikipedia.org/wiki?curid=1686647", "title": "Graptolite", "text": ""}
{"id": "1686650", "revid": "15075292", "url": "https://it.wikipedia.org/wiki?curid=1686650", "title": "Scorpionidi", "text": ""}
{"id": "1686652", "revid": "78273", "url": "https://it.wikipedia.org/wiki?curid=1686652", "title": "Graptolita", "text": ""}
{"id": "1686656", "revid": "1543377", "url": "https://it.wikipedia.org/wiki?curid=1686656", "title": "Carlo Cottone", "text": "Biografia.\nEra l'unico figlio del principe Gaetano Cottone e della contessa Lucrezia Cedronio.\nSi form\u00f2 agli studi letterari e poi filosofici. Allo scoppio della Rivoluzione francese vide con favore le iniziative in senso liberale dei vicer\u00e9 Caracciolo e Caramanico, ma le sue speranze di una trasformazione nel governo dell'isola andarono poi deluse con il successore Acton e la presidenza dell'arcivescovo Lopez y Royo.\nSi spos\u00f2 per volere dei genitori con Giuseppina Bonanno dei duchi di Castellana, ma non ne ebbe figli. Viaggi\u00f2 a lungo in Italia, Francia, Svizzera e Inghilterra.\nAlla morte del padre nel 1802 eredit\u00f2 il seggio nel parlamento siciliano e si batt\u00e9, in particolare in occasione degli esili dei sovrani a Palermo nello stesso 1802 e poi nuovamente nel 1806, per la promulgazione di una carta costituzionale. A causa delle sue idee liberali venne deportato a Favignana nel luglio del 1811, ma venne graziato nel gennaio dell'anno successivo, per l'intervento del ministro inglese, lord William Bentinck, ed entr\u00f2 a far parte del governo siciliano come ministro delle finanze.\nIl 19 luglio del 1812 il Parlamento siciliano approv\u00f2 la carta costituzionale da lui proposta e redatta con Paolo Balsamo, che comprendeva anche l'abolizione dei diritti di primogenitura aristocratica. In seguito allo sfavore degli altri baroni siciliani, tra cui suo nipote, il principe di Belmonte Giuseppe Ventimiglia, il governo liberale siciliano cadde una prima volta nel 1813 e una seconda l'anno successivo.\nIn seguito al ritorno del re Ferdinando nel 1815, Carlo Cottone si ritir\u00f2 in una sua villa, ma venne richiamato dal re a formare nuovamente il governo per intervento del successore di lord Bentinck, sir William A' Court. Al ritorno del re a Napoli nel 1817 e alla sostituzione dello statuto del 1812 con una nuova carta costituzionale, si ritir\u00f2 definitivamente a vita privata.\nSi occup\u00f2 in seguito di miglioramenti all'agricoltura e fond\u00f2 a Palermo, nella Villa Castelnuovo, con l'aiuto di Paolo Balsamo e di Nicol\u00f2 Palmieri, un \"Istituto Agrario\" per l'educazione dei figli dei contadini.\nMassone, fu Maestro venerabile della loggia di Palermo \"La Fratellanza\", della quale furono pure membri Friederich M\u00fcnter, Francesco Paolo Di Blasi e Giuseppe Piazzi.\nNel 1873 gli fu eretto un monumento in Piazza Castelnuovo a Palermo su progetto di Giovan Battista Palazzotto e scultura di Domenico Costantino."}
{"id": "1686658", "revid": "104458", "url": "https://it.wikipedia.org/wiki?curid=1686658", "title": "Sankt Margareten", "text": ""}
{"id": "1686659", "revid": "1573940", "url": "https://it.wikipedia.org/wiki?curid=1686659", "title": "Pandinus", "text": "Pandinus \u00e8 un genere di scorpioni della famiglia Scorpionidae.\nDistribuzione e habitat.\nLe specie del genere \"Pandinus\" vivono in Africa subsahariana.\nTassonomia.\nIl genere comprende le seguenti specie:"}
{"id": "1686661", "revid": "984922", "url": "https://it.wikipedia.org/wiki?curid=1686661", "title": "Stazione meteorologica di Claut", "text": "La stazione meteorologica di Claut \u00e8 la stazione meteorologica di riferimento relativa alla localit\u00e0 di Claut.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Friuli-Venezia Giulia, in provincia di Pordenone, nel comune di Claut, a 600 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -3,2\u00a0\u00b0C, quella del mese pi\u00f9 caldo, luglio, \u00e8 di +17,7\u00a0\u00b0C.\nLe precipitazioni medie annue, abbondanti e distribuite in modo irregolare con un minimo relativo invernale, risultano essere superiori ai 1.500\u00a0mm e distribuite mediamente in 110 giorni"}
{"id": "1686666", "revid": "1793900", "url": "https://it.wikipedia.org/wiki?curid=1686666", "title": "Riserva marina dell'isola di Bongoyo", "text": "L'isola di Bongoyo \u00e8 un'isola della Tanzania situata nell'Oceano Indiano, poco a nord di Dar es Salaam. L'isola \u00e8 dal 1975 parte di un'area naturale protetta che ne prende il nome, la Riserva marina dell'isola di Bongoyo (Bongoyo Island Marine Reserve), che a sua volta appartiene al gruppo di aree marine protette della Riserva marina di Dar es Salaam (DMRS).\nBongoyo \u00e8 la pi\u00f9 visitata e turistica delle quattro isole che appartengono alla DMRS. \u00c8 nota per le belle spiagge e le possibilit\u00e0 di \"snorkelling\" presso la barriera corallina, situata a 20\u00a0m dalla riva. L'interno dell'isola \u00e8 ricco di vegetazione, e in mezzo alla foresta si trovano i ruderi di un insediamento tedesco risalente alla prima guerra mondiale.\nLa zona di Dar es Salaam pi\u00f9 vicina a Bongoyo \u00e8 la penisola di Msasani (nel distretto di Kinondoni), da cui partono i dhow che portano dalla terraferma all'isola in circa 30 minuti. Il molo da cui partono la maggior parte delle imbarcazioni si trova nella zona occidentale di Msasani, presso il centro commerciale \"The Slipway\"."}
{"id": "1686667", "revid": "767487", "url": "https://it.wikipedia.org/wiki?curid=1686667", "title": "Metti in circolo il tuo amore", "text": "Metti in circolo il tuo amore \u00e8 un brano musicale scritto da Luciano Ligabue, estratto come secondo singolo dall'album \"Radiofreccia\" del 1998.\nIl brano.\nFreccia, il protagonista del film, non riesce a trovare le risposte che cerca e, spinto dalla moda del tempo, assume stupefacenti che gli saranno letali. La canzone \u00e8 un'esortazione a \"mettere in circolo\" il proprio amore al posto di quelle sostanze.\nMusicalmente costruito senza batteria, con un dobro usato per le percussioni; mentre il basso accompagna la melodia utilizzando l'effetto tremolo.\nIl video musicale.\nDiretto da Alessandra Pescetta.\nIl videoclip \u00e8 disponibile sul DVD del film \"Radiofreccia\" (Medusa, catalogo 8010020066483) e nelle raccolte, sempre in DVD, \"Secondo tempo\" del 2008 e \"Videoclip Collection\" del 2012, quest'ultima distribuita solo nelle edicole.\nTracce.\nCD singolo promo \nCover.\nNel 2004 il brano \u00e8 stato interpretato da Fiorella Mannoia e pubblicato nel suo CD singolo \"Metti in circolo il tuo amore/Se\u00f1or\", che anticipa l'album live \"Concerti\"."}
{"id": "1686669", "revid": "984922", "url": "https://it.wikipedia.org/wiki?curid=1686669", "title": "Stazione meteorologica di Cimolais", "text": "La stazione meteorologica di Cimolais \u00e8 la stazione meteorologica di riferimento relativa alla localit\u00e0 di Cimolais.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Friuli-Venezia Giulia, in provincia di Pordenone, nel comune di Cimolais, a 652 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -1,6\u00a0\u00b0C, quella del mese pi\u00f9 caldo, luglio, \u00e8 di +20,1\u00a0\u00b0C"}
{"id": "1686685", "revid": "547992", "url": "https://it.wikipedia.org/wiki?curid=1686685", "title": "Luisa Elisabetta di Borbone-Orl\u00e9ans", "text": "Biografia.\nEra figlia di Filippo II di Borbone-Orl\u00e9ans Duca d'Orl\u00e9ans e, in seguito, reggente di Francia, e di sua moglie, Francesca Maria di Borbone-Francia, la seconda \"Mademoiselle de Blois\", figlia di Luigi XIV di Francia e della sua favorita, Fran\u00e7oise-Ath\u00e9na\u00efs di Montespan.\nPoich\u00e9 nessuno era molto interessato a lei in quanto femmina, Luisa Elisabetta ricevette una misera educazione e sembr\u00f2 destinata al matrimonio con qualche oscuro principe tedesco o italiano.\nDal 1715 suo padre era sovrano \"de facto\" di Francia come reggente per il giovane Luigi XV di Francia. Nel 1718 scoppi\u00f2 una guerra fra Francia e Spagna e due anni dopo Filippo V di Spagna volle stipulare la pace proponendo un doppio matrimonio: sua figlia di tre anni Marianna Vittoria avrebbe sposato Luigi XV e suo figlio ed erede Luigi di Spagna avrebbe sposato una delle figlie del Reggente. A quel tempo, Luisa Elisabetta era l'unica figlia nubile del Reggente.\nDi conseguenza, nel 1721, ad appena dodici anni, Louisa Elisabetta and\u00f2 a Madrid: venne accolta dalla famiglia reale spagnola in modo freddo, in modo particolare dalla matrigna del suo futuro marito, Elisabetta Farnese. Le nozze avvennero il 20 gennaio 1722: come moglie dell'erede al trono spagnolo, Luisa Elisabetta fu spiata e accusata di ogni possibile infrazione dell'etichetta. La sua scarsa educazione ostacol\u00f2 la sua capacit\u00e0 di adattarsi alla corte spagnola ed ella reag\u00ec chiudendosi in s\u00e9 stessa e sfoggiando un comportamento indecente, come camminare nuda, ruttando ed emettendo flatulenze in pubblico.\nIl 15 gennaio 1724 Filippo V abdic\u00f2 in favore del figlio, che divenne re Luigi di Spagna: Luisa Elisabetta fu regina, ma solo per sette mesi, poich\u00e9 Luigi mor\u00ec di vaiolo senza eredi, e la corona torn\u00f2 a Filippo V. Divenuta vedova a quindici anni, Luisa Elisabetta cadde in un isolamento tale che la Francia le chiese di tornare. Il 15 marzo 1725, prese discretamente la via di Parigi, dove mor\u00ec nel 1742, dimenticata da tutti.\nCultura di massa.\nLuisa Elisabetta di Borbone-Orl\u00e9ans \u00e8 uno dei personaggi principali del romanzo \"L'\u00c9change des princesses\" di Chantal Thomas e del film omonimo realizzato nel 2017 da Marc Dugain."}
{"id": "1686686", "revid": "984922", "url": "https://it.wikipedia.org/wiki?curid=1686686", "title": "Stazione meteorologica di Maniago", "text": "La stazione meteorologica di Maniago \u00e8 la stazione meteorologica di riferimento relativa alla localit\u00e0 di Maniago.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Friuli-Venezia Giulia, in provincia di Pordenone, nel comune di Maniago, a 283 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,5\u00a0\u00b0C, quella del mese pi\u00f9 caldo, luglio, \u00e8 di +20,1\u00a0\u00b0C"}
{"id": "1686687", "revid": "1437722", "url": "https://it.wikipedia.org/wiki?curid=1686687", "title": "Ho perso le parole", "text": " \nHo perso le parole \u00e8 un brano musicale scritto da Luciano Ligabue, estratto come primo singolo dalla colonna sonora del film \"Radiofreccia\" del 1998.\nIl brano.\nLa canzone \u00e8 il tema principale nella colonna sonora del film \"Radiofreccia\" del 1998, prima esperienza da regista di Ligabue.\nDovrebbe adattarsi a qualsiasi scena del film e andare oltre parlando di una presunta storia d'amore.\nAl Premio Italiano della Musica del 1999 \u00e8 stata votata \"Miglior canzone dell'anno\".\nIl video musicale.\nDiretto da Francesco Fei, utilizza alcune sequenze del film.\nIl videoclip \u00e8 disponibile sul DVD del film \"Radiofreccia\" (Medusa, catalogo 8010020066483) e nelle raccolte, sempre in DVD, \"Secondo tempo\" del 2008 e \"Videoclip Collection\" del 2012, quest'ultima distribuita solo nelle edicole.\nTracce.\nSingolo 7\" promo per jukebox \nCD singolo "}
{"id": "1686690", "revid": "122315", "url": "https://it.wikipedia.org/wiki?curid=1686690", "title": "Alessandro Vacca", "text": ""}
{"id": "1686691", "revid": "446353", "url": "https://it.wikipedia.org/wiki?curid=1686691", "title": "Campagna di Serbia", "text": "La campagna di Serbia si svolse tra l'agosto del 1914 e il novembre del 1915, nell'ambito dei pi\u00f9 vasti eventi della campagna dei Balcani della prima guerra mondiale.\nL'Impero austro-ungarico dichiar\u00f2 guerra al Regno di Serbia il 28 luglio 1914, al culmine della cosiddetta crisi di luglio, e avvi\u00f2 una prima serie in invasioni del territorio serbo nell'agosto seguente: guidate dall'abile generale Radomir Putnik e sostenute anche dall'esercito del Regno del Montenegro, le forze serbe inflissero una dura sconfitta agli austro-ungarici del generale Oskar Potiorek nel corso della battaglia del Cer, respingendo gli invasori oltre la frontiera. Dopo una serie di scontri al confine tra Serbia e Bosnia, gli austro-ungarici lanciarono una nuova invasione ai primi del novembre 1914, e pur riuscendo a conquistare la capitale serba Belgrado pochi giorni dopo subirono una disfatta nel corso della battaglia di Kolubara, venendo ancora una volta costretti a ripiegare oltre frontiera.\nL'entrata in guerra del Regno di Bulgaria a fianco degli Imperi centrali segn\u00f2 il destino della Serbia: il 6 ottobre 1915 truppe austro-ungariche e tedesche, agli ordini del generale August von Mackensen, invasero la Serbia da nord mentre le forze bulgare mossero l'11 ottobre da est, occupando la regione della Macedonia e tagliando i collegamenti tra i serbi e le forze della Triplice intesa sbarcate in loro aiuto a Salonicco; sconfitti e soverchiati dalle forze degli Imperi centrali, i serbi intrapresero una difficile ritirata attraverso l'Albania settentrionale alla volta della costa del mar Adriatico, dove i superstiti furono tratti in salvo da navi degli Alleati, con il contributo determinante della Regia Marina italiana. Per la fine del novembre 1915 l'intera Serbia era ormai sotto occupazione da parte degli Imperi centrali, e vi rimase fino agli ultimi giorni di guerra nel novembre 1918.\nAntefatti.\nL'assassinio il 28 giugno 1914 a Sarajevo dell'erede al trono di Vienna Francesco Ferdinando d'Asburgo-Este e di sua moglie Sophie Chotek von Chotkowa per mano del serbo-bosniaco Gavrilo Princip, membro dell'organizzazione politico-rivoluzionaria della \"Mlada Bosna\", fece da detonatore per il latente stato di tensione politica tra l'Austria-Ungheria e il Regno di Serbia: il governo di Vienna ambiva da tempo a esercitare un'influenza dominante nella regione dei Balcani, intento concretizzatosi in particolare nell'ottobre 1908 quando, a seguito della cosiddetta \"Crisi bosniaca\", l'Austria-Ungheria si era annessa la regione della Bosnia ed Erzegovina (formalmente parte dell'Impero ottomano anche se amministrata dagli austro-ungarici fin dal 1878); la presenza di un forte stato balcanico era di ostacolo per gli intenti egemonici degli austro-ungarici, che di conseguenza avversavano la crescita dello Stato serbo.\nA seguito delle vittorie contro Impero ottomano e Bulgaria nel corso delle guerre balcaniche del 1912-1913 la Serbia era emersa come potenza regionale, accrescendo il suo territorio con l'annessione delle regioni del Kosovo e della Macedonia ma vedendo frustrata, per intervento della diplomazia austro-ungarica, la sua aspirazione a guadagnare uno sbocco al mare sull'Adriatico attraverso le zone settentrionali e centrali dell'Albania, creata invece come nazione indipendente; il governo di Belgrado seguiva inoltre la corrente dello \"Jugoslavismo\", tesa a riunire in un unico Stato gli appartenenti ai popoli degli slavi meridionali: questo faceva della Serbia un punto di riferimento per i movimenti rivoluzionari attivi nelle regioni slave dell'Impero austro-ungarico, portando quindi a una sempre pi\u00f9 acuta tensione tra le due nazioni.\nL'assassinio di Francesco Ferdinando fu preso a pretesto dalle autorit\u00e0 austro-ungariche per pianificare un intervento di forza contro la Serbia, onde risolvere una volta per tutte la questione degli slavi meridionali e reprimere sul nascere le tendenze jugoslaviste. Forte della solida alleanza con la Germania, Vienna inizi\u00f2 a stendere piani per un'invasione della Serbia senza timore di un intervento nella questione dell'Impero russo, tradizionale protettore del governo di Belgrado e dei popoli slavi dei Balcani; dopo varie consultazioni diplomatiche con Berlino e discussioni in seno al governo e agli alti comandi militari, il 23 luglio 1914 l'Austria-Ungheria consegn\u00f2 al governo serbo un duro ultimatum: le richieste austro-ungariche, formalmente legate alle investigazioni sull'attentato di Sarajevo, prevedevano nel concreto una totale repressione di ogni forma di sentimento anti-asburgico in Serbia e una pesante ingerenza negli affari interni dello Stato, risultando di fatto congegnate per essere inaccettabili. La risposta serba, consegnata all'ambasciatore austro-ungarico la sera del 25 luglio, accolse parte delle richieste ma eluse o rigett\u00f2 le altre, portando a un'immediata rottura delle relazioni diplomatiche tra le due nazioni; il 28 luglio seguente l'Austria-Ungheria dichiar\u00f2 formalmente guerra alla Serbia.\nLa mossa di Vienna fece scattare i meccanismi di alleanze che legavano le varie potenze europee. Desiderosa di evitare un nuovo smacco come quello subito nel 1908 dall'annessione della Bosnia ed Erzegovina da parte dell'Austria-Ungheria, la Russia scese decisamente in campo a favore della Serbia: il 29 luglio lo zar Nicola II di Russia firm\u00f2 l'ordine di mobilitazione parziale nei distretti militari al confine con l'Austria-Ungheria, seguita il 30 luglio dalla mobilitazione generale. Vista la lentezza della procedura di mobilitazione, la mossa russa aveva un significato pi\u00f9 diplomatico che militare, ma spinse gli Imperi centrali a reagire: il 31 luglio Austria-Ungheria e Germania proclamarono la mobilitazione generale e, dopo un ultimatum tedesco a San Pietroburgo perch\u00e9 desistesse dai suoi preparativi bellici, il 1\u00ba agosto la Germania dichiar\u00f2 guerra alla Russia. Il conflitto austro-serbo deflagr\u00f2 ben presto come guerra mondiale: sulla base dei rigidi dettami del piano Schlieffen tedesco, che prevedevano un'offensiva risolutiva a occidente prima di concentrare tutte le risorse contro la Russia, il 3 agosto la Germania dichiar\u00f2 guerra alla Francia, stretta alleata dei russi, e il giorno dopo invase il Belgio per dare avvio alla programmata manovra aggirante delle difese francesi poste sulla frontiera comune, provocando come risposta la dichiarazione di guerra del Regno Unito nei confronti di Berlino.\nLe forze in campo.\nAustria-Ungheria.\nLe forze armate della monarchia asburgica seguivano un'organizzazione molto complessa, frutto delle peculiarit\u00e0 etnica e culturale del multiforme impero. L'Imperial regio Esercito (in tedesco \"kaiserliche und k\u00f6nigliche Armee\" o \"k.u.k. Armee\") rappresentava l'istituzione militare comune dell'Impero, da utilizzare per le questioni che lo riguardavano nella sua interezza, ma a esso si affiancavano le forze armate territoriali delle due entit\u00e0 dell'Impero d'Austria e del Regno d'Ungheria, rispettivamente la kaiserlich-k\u00f6nigliche Landwehr e la Magyar kir\u00e1lyi honv\u00e9ds\u00e9g; in caso di conflitto su larga scala le tre istituzioni dovevano cooperare di concerto come \"imperiali e regie forze armate\" (k.u.k. Wehrmacht), formalmente agli ordini dell'imperatore Francesco Giuseppe I ma di fatto sotto la guida del capo di stato maggiore generale Franz Conrad von H\u00f6tzendorf. I tre eserciti raccoglievano gli uomini di leva compresi tra i 18 e i 33 anni d'et\u00e0, mentre i pi\u00f9 anziani tra i 34 e i 55 anni d'et\u00e0 venivano destinati a due corpi per la difesa territoriale, il k.k. Landsturm per la parte austriaca e la Magyar kir\u00e1lyi N\u00e9pfelkelo per quella ungherese. La consistenza delle k.u.k. Wehrmacht in tempo di pace era relativamente ridotta, annoverando circa 36.000 ufficiali e 415.000 sottufficiali e soldati, a cui si aggiunsero 1.800.000 riservisti mobilitati nell'agosto 1914; i ranghi rappresentavano un coacervo di undici nazionalit\u00e0 diverse, e pi\u00f9 del 34% della forza alle armi era composto da slavi meridionali.\nIl piano di contingenza austro-ungarico per una guerra contro la Serbia (\"Kriegsfall B\") prevedeva l'impiego di tre armate riunite in un \"comando forze dei Balcani\" (k.u.k. Kommando der Balkanstreitkr\u00e4fte) sotto la guida del governatore della Bosnia ed Erzegovina, generale Oskar Potiorek: le armate designate erano la 2\u00aa del generale Eduard von B\u00f6hm-Ermolli dislocata in Sirmia e nel Banato occidentale con il III, IV, VII e XII Corpo d'armata, la 5\u00aa del generale Liborius Ritter von Frank schierata nella Bosnia centro-orientale con l'VIII e il XIII Corpo d'armata, e la 6\u00aa sotto lo stesso Potiorek nella Bosnia nord-orientale con il XV e XVI Corpo d'armata; dopo la dichiarazione di guerra alla Russia, tuttavia, il grosso della 2\u00aa Armata gi\u00e0 in marcia verso il confine serbo dovette essere rapidamente spostato in Galizia per combattere contro i russi, anche se a seguito della congestione delle ferrovie imperiali la manovra non pot\u00e9 iniziare prima del 18 agosto. In appoggio di Potiorek fu lasciato il solo VII Corpo d'armata e un'ulteriore divisione di fanteria. Un corpo d'armata austro-ungarico disponeva di due o tre divisioni di fanteria oltre a reparti di cavalleria e truppe tecniche, mentre a livello di armata erano spesso aggregate brigate della Landsturm come truppe di rimpiazzo; una divisione austro-ungarica disponeva di una brigata di artiglieria e di due brigate di fanteria ciascuna su tre reggimenti di 4.000 uomini divisi in 3 o 4 battaglioni.\nSerbia e Montenegro.\nIl territorio serbo precedente le guerre balcaniche era diviso in cinque distretti militari, ciascuno dei quali forniva all'esercito regolare (Kopnena Vojska Srbije) una divisione di fanteria di prima linea (uomini tra i 21 e i 31 anni d'et\u00e0), una di seconda linea (uomini tra i 32 e i 37 anni) e tre reggimenti di fanteria e uno squadrone di cavalleria di terza linea (uomini tra i 38 e i 45 anni); vi era poi una divisione di cavalleria reclutata a livello nazionale e una milizia territoriale (uomini tra i 18 e i 20 anni e tra i 46 e i 50 anni) per compiti di retrovia, oltre ad alcuni distaccamenti di irregolari cetnici. Il territorio annesso nel 1912-1913 fu suddiviso in cinque nuovi distretti militari, ma la loro integrazione nello Stato serbo era ancora agli inizi quando scoppi\u00f2 la guerra ed essi misero in campo un'unica divisione di fanteria di prima linea combinata, seguita nel 1915 da una seconda e da un primo nucleo di una terza. Una divisione di fanteria di prima linea aveva quattro reggimenti di fanteria di 4.000 uomini ciascuno divisi in quattro battaglioni, un reggimento di cavalleria su quattro squadroni di 130 uomini l'uno, un reggimento di artiglieria e truppe dei servizi, per un totale di 430 ufficiali e 19.000 sottufficiali e soldati; le divisioni di seconda linea erano pi\u00f9 piccole, annoverando tre reggimenti di fanteria, mezzo reggimento di cavalleria e un battaglione di artiglieria, mentre la divisione di cavalleria aveva quattro reggimenti ciascuno su quattro squadroni di cavalleria, uno squadrone di mitragliatrici e uno di artiglieria a cavallo.\nLa mobilitazione serba fu indetta il 25 luglio e completata il 30 luglio, portando sotto le armi circa 420.500 uomini suddivisi in quattro armate: la 1\u00aa Armata del generale Petar Bojovi\u0107 (con la divisione di cavalleria, una divisione di fanteria di prima linea e tre di seconda linea), la 2\u00aa Armata del generale Stepa Stepanovi\u0107 (quattro divisioni di prima linea) e la 3\u00aa Armata del generale Pavle Juri\u0161i\u0107 \u0160turm (una divisione di prima linea e una di seconda) schierate lungo la frontiera settentrionale a sud dei fiumi Sava e Danubio, e l'Armata di U\u017eice del generale Milo\u0161 Bo\u017eanovi\u0107 (una divisione di seconda linea e reparti di supporto) a protezione della frontiera occidentale con la Bosnia, mentre una \"armata dei nuovi distretti militari\" era in via di formazione nelle regioni orientali e meridionali; comandante in capo designato era il principe ereditario Alessandro Kara\u0111or\u0111evi\u0107, anche se il comando effettivo era esercitato dal capo di stato maggiore generale Radomir Putnik.\nLegato alla Serbia da un trattato di alleanza stipulato all'epoca delle guerre balcaniche, il Regno del Montenegro tenne fede ai suoi impegni e il 5 agosto 1914 dichiar\u00f2 guerra all'Austria-Ungheria ponendo le sue forze armate a fianco dei serbi. L'esercito montenegrino (Crnagorska Vojska) mobilit\u00f2 35.000 uomini suddivisi in sei piccole divisioni di fanteria da 4.000-6.000 uomini ciascuna; ogni divisione aveva due o tre brigate di fanteria composte da 5 a 10 battaglioni di 4-500 uomini ciascuno (spesso tutti membri di uno stesso clan), oltre a due batterie di artiglieria e una compagnia logistica. Comandante in capo nominale era il re Nicola I del Montenegro assistito dal capo di stato maggiore Janko Vukoti\u0107, ma in virt\u00f9 di un patto di difesa siglato il 23 agosto 1914 con la Serbia il comando dell'esercito montenegrino pass\u00f2 al generale serbo Bo\u017eidar Jankovi\u0107; le forze montenegrine furono suddivise in quattro \"distaccamenti\", i primi due con due divisioni e gli altri con una: il Distaccamento Lov\u0107en del generale Mitar Martinovic presidiava la frontiera meridionale del regno nella zona del Monte Lov\u0107en, il Distaccamento della Erzegovina del generale Janko Vukoti\u0107 difendeva il Montenegro occidentale, il Distaccamento Pljevlja del generale Luka Gojnic operava nel Sangiaccato a fianco dei serbi e il Distaccamento della Vecchia Serbia del generale Radomir Vesovic controllava la frontiera meridionale con l'Albania.\nLa campagna.\nLe prime offensive.\nLe ostilit\u00e0 sul fronte serbo presero avvio gi\u00e0 il 29 luglio 1914, quando monitori austro-ungarici scesi lungo il corso del Danubio aprirono il fuoco sulla capitale Belgrado, subito abbandonata dalle autorit\u00e0 statali serbe; le forze austro-ungariche continuarono con i loro bombardamenti di artiglieria per tutte le prime settimane di agosto, coprendo la costruzione di un sistema di ponti lungo i fiumi Drina e Sava. Rendendosi conto di non poter difendere l'intera estensione della frontiera austro-serba, lunga circa 550 chilometri, il generale Putnik arretr\u00f2 il nucleo centrale delle forze serbe nella regione della \u0160umadija a sud della capitale, in una buona posizione per accorrere rapidamente o a nord verso il corso della Sava e del Danubio o a ovest verso la Drina.\nBench\u00e9 l'inizio della partenza della 2\u00aa Armata per il fronte orientale stesse ponendo le forze austro-ungariche in inferiorit\u00e0 numerica rispetto ai serbi, il generale Potiorek decise comunque di procedere con un'offensiva, scattata a partire dal 12 agosto 1914: la 5\u00aa Armata austro-ungarica attravers\u00f2 il corso della Drina con l'VIII Corpo d'armata all'altezza di Loznica e con il XIII Corpo d'armata pi\u00f9 a sud a Ljubovija, mentre il IV Corpo della 2\u00aa Armata attraversava la Sava davanti \u0160abac e la 6\u00aa Armata copriva il fianco meridionale muovendo dalla zona di Vi\u0161egrad; il punto di convergenza delle forze austro-ungariche era Valjevo, a sud-ovest di Belgrado. Putnik destin\u00f2 inizialmente la sua 3\u00aa Armata al contrasto della 5\u00aa Armata austro-ungarica, trattenendo il resto delle forze per contrastare un pi\u00f9 consistente tentativo di forzare la linea della Sava; ma quando si rese conto che ci\u00f2 non era in programma spost\u00f2 rapidamente anche la 1\u00aa e la 2\u00aa Armata contro la 5\u00aa Armata austro-ungarica, dando il via a un contrattacco generale.\nI primi scontri tra le opposte avanguardie presero vita la sera del 15 agosto nei dintorni del monte Cer, per poi intensificarsi nei giorni seguenti: la 3\u00aa Armata serba punt\u00f2 con decisione il fronte del XIII Corpo d'armata austro-ungarico, mentre la 2\u00aa Armata contrattaccava l'VIII e il IV Corpo d'armata pi\u00f9 a nord con in appoggio la 1\u00aa Armata lungo il corso del fiume Jadar; le due ali della 5\u00aa Armata austro-ungarica si ritrovarono troppo distanti per potersi supportare a vicenda, e dopo una serie di intensi attacchi e contrattacchi furono sconfitte separatamente e costrette a una confusa ritirata oltre il corso della Drina a partire dal 19 agosto. Violenti scontri si svolsero tra il 21 e il 22 agosto tra la 2\u00aa Armata serba e il IV Corpo austro-ungarico per il possesso di \u0160abac: la citt\u00e0 fu poi sgombrata dagli austro-ungarici e riconquistata dai serbi la mattina del 24 agosto, ponendo fine alla battaglia. La vittoria serba nella battaglia del Cer, il primo successo campale riportato dagli Alleati nella prima guerra mondiale, cost\u00f2 agli austro-ungarici la perdita di 40.000 uomini tra morti, feriti e prigionieri e garant\u00ec un grosso bottino di armi e munizioni a favore dei serbi, le cui scorte di materiale bellico non erano ancora state ripianante dopo i consumi delle guerre balcaniche.\nAi primi di settembre, mentre i due eserciti si riorganizzavano, gli Alleati sollecitarono i serbi perch\u00e9 conducessero almeno una limitata offensiva sul loro fronte, in particolare per trattenere la 2\u00aa Armata austro-ungarica e ritardare il suo trasferimento in Galizia, dove i russi erano sotto pressione dopo le sconfitte patite nelle battaglie di Kra\u015bnik e di Komar\u00f3w; il 6 settembre Putnik lanci\u00f2 quindi un attacco in direzione della regione della Sirmia: le forze della 1\u00aa Armata serba tentarono l'attraversamento del fiume Sava, ma furono efficacemente contrastate dalle difese austro-ungariche e subirono diverse perdite. Sperando di approfittare della situazione, nella notte tra il 7 e l'8 settembre Potiorek diede il via ad una nuova offensiva austro-ungarica a partire dalla Bosnia: la 5\u00aa Armata forz\u00f2 nuovamente il corso della Drina con la 6\u00aa Armata in appoggio a sud; nel corso dei pesanti scontri della cosiddetta battaglia della Drina, la 2\u00aa Armata serba riusc\u00ec a bloccare e infine costringere alla ritirata la 5\u00aa Armata austro-ungarica, ma a sud la 6\u00aa Armata riusc\u00ec a stabilire una testa di ponte in territorio nemico e a respingere la 3\u00aa Armata serba.\nPutnik richiam\u00f2 la sua 1\u00aa Armata dalla Sirmia e organizz\u00f2 un contrattacco contro la 6\u00aa Armata a partire dal 17 settembre: pressata sul fronte e con l'Armata di U\u017eice serba e le forze montenegrine dal Sangiaccato intente a un minaccioso movimento aggirante sul suo fianco meridionale, con un'offensiva oltre il confine con la Bosnia in direzione di Srebenica e Pale abbandonata per\u00f2 dopo pochi giorni, la 6\u00aa Armata austro-ungarica dovette dare vita a una ritirata sulle sue posizioni originali a partire dal 25 settembre; il contrattacco serbo fu infine bloccato dagli austro-ungarici nel corso di quattro giorni di sanguinosi scontri attorno al monte Jagodnja, e le forze di Potiorek rimasero quindi in possesso di una ristretta testa di ponte oltre la Drina davanti Zvornik. Le operazioni su vasta scala cessarono ai primi di ottobre, mentre anche sul fronte serbo prendeva vita la guerra di trincea; entrambe le parti si limitarono a tenere le proprie linee e a condurre solo alcuni attacchi e contrattacchi di portata locale.\nLa disfatta austro-ungarica sulla Kolubara.\nAssorbiti dagli eventi in Galizia, dove i russi erano passati decisamente all'offensiva cogliendo una netta vittoria nella battaglia di Leopoli, gli austro-ungarici dedicarono scarsa attenzione al fronte serbo, nonostante le ripetute richieste di Potiorek di poter riscattare i precedenti insuccessi con una nuova offensiva; la necessit\u00e0 di stabilire un collegamento terrestre con l'Impero ottomano, sceso in guerra a fianco degli Imperi centrali, e di impressionare gli stati balcanici ancora neutrali spinse il comando austro-ungarico ad autorizzare una nuova invasione della Serbia per i primi di novembre 1914, nonostante l'inverno ormai iniziato: Potiorek ricevette rinforzi che portarono le sue forze a circa 450.000 uomini, contro i circa 400.000 a disposizione di Putnik.\nLa terza offensiva austro-ungarica inizi\u00f2 il 5 novembre con l'assalto della 5\u00aa e 6\u00aa Armata lungo il corso della Drina: le forze serbe opposero una dura resistenza, ma gravemente a corto di munizioni per la propria artiglieria il 10 novembre Putnik dovette ordinare una ritirata strategica verso posizioni pi\u00f9 difendibili a est, oltre il corso del fiume Kolubara; rallentate dal clima, con le forti piogge che trasformarono le strade in pantani di fango, le forze austro-ungariche presero U\u017eice e Valjevo il 15 novembre e raggiunsero il Kolubara il giorno seguente. La battaglia di Kolubara si apr\u00ec il 16 novembre con una serie di pesanti scontri tra austro-ungarici e serbi mentre i primi tentavano di forzare il corso del fiume; nonostante le pesanti perdite inflitte al nemico, Putnik si ritrov\u00f2 a dover difendere una linea troppo estesa per le sue provate forze e il 29 novembre ordin\u00f2 una nuova ritirata strategica ancora pi\u00f9 a est. Sgombrata dai serbi, la capitale Belgrado fu occupata dagli austro-ungarici il 2 dicembre.\nOrmai in pieno clima invernale e con il corso della Kolubara ingrossato dalle forti piogge, Potiorek dovette arrestare l'avanzata della sua 6\u00aa Armata nella zona di Valjevo nel tentativo di migliorare le sue sovraestese linee di comunicazione, mentre la 5\u00aa Armata a Belgrado doveva predisporsi per una manovra aggirante del fianco settentrionale dei serbi; le forze serbe andarono intanto a raggrupparsi nella zona del monte Rudnik dove ricevettero infine i vitali rifornimenti di munizioni da parte degli alleati francesi, giunti via nave nel porto di Salonicco e poi trasportati per ferrovia fino a Ni\u0161. La notte del 2 dicembre Putnik scaten\u00f2 quindi un'improvvisa controffensiva contro il nemico: la 1\u00aa Armata serba, con la 2\u00aa e la 3\u00aa in appoggio sul fianco destro, attacc\u00f2 con decisione il fronte della 6\u00aa Armata austro-ungarica, iniziando subito a guadagnare molto terreno e a respingere il nemico verso ovest; per il 6 dicembre il fronte della 6\u00aa Armata era stato rotto e le forze austro-ungariche furono obbligate alla ritirata. La 5\u00aa Armata tent\u00f2 di muovere in aiuto della 6\u00aa attaccando il fianco destro dei serbi, ma la mossa fu efficacemente contrastata dalla 2\u00aa e dalla 3\u00aa Armata serba; l'8 dicembre i serbi ripresero U\u017eice e Valjevo, mentre il giorno dopo anche la 5\u00aa Armata iniziava una manovra di ripiegamento verso l'area di Belgrado. Per il 10 dicembre il grosso delle forze austro-ungariche era stato ricacciato oltre la Drina e la Sava, rendendo insostenibile la situazione per il contingente che occupava Belgrado; il 15 dicembre, dopo il ripiegamento oltre il Danubio degli ultimi reparti austro-ungarici, i serbi rioccuparono senza combattere la loro capitale.\nLa terza invasione della Serbia si trasform\u00f2 in una disfatta per le forze austro-ungariche: il complesso delle tre offensive caus\u00f2 la perdita per le forze imperiali di circa 227.000 uomini tra morti, feriti e prigionieri, oltre alla perdita di vasti quantitativi di materiale bellico e a gravi danni per il morale dell'Imperiale e regio esercito. Incolpato della disfatta, il generale Potiorek fu destituito dai suoi incarichi e si ritir\u00f2 a vita privata fino alla fine delle ostilit\u00e0, venendo rimpiazzato alla guida delle operazioni austro-ungariche nei Balcani dall'arciduca Eugenio d'Asburgo-Teschen; il comandante della 5\u00aa Armata austro-ungarica generale Liborius Ritter von Frank fu parimenti rimosso e l'unit\u00e0 fusa con la 6\u00aa Armata in una nuova formazione congiunta sotto il generale Karl Terszty\u00e1nszky von N\u00e1das. Il successo dei serbi era stato completo, ma in quattro mesi di guerra le armate di Potiorek avevano riportato un totale di 170.000 perdite tra morti e feriti, situazione aggravata dallo scoppio nel paese di una violenta epidemia di febbre tifoide che in pochi mesi fece altre 150.000 vittime tra la popolazione, perdite molto dure da sostenere per una piccola nazione come la Serbia.\nLa Bulgaria scende in campo.\nPer gran parte del 1915 la situazione sul fronte serbo rimase stazionaria: le forze di Putnik erano troppo spossate per tentare qualunque offensiva, mentre l'Austria-Ungheria, oltre a essere sotto pressione a est, dal maggio 1915 dovette fronteggiare l'entrata in guerra del Regno d'Italia e l'apertura di un nuovo fronte di guerra a ovest, fatto che port\u00f2 al ritiro di gran parte della 5\u00aa Armata dai Balcani e al suo ridispiegamento nella regione del Carso; solo dopo la decisiva vittoria contro i russi nel corso dell'offensiva di Gorlice-Tarn\u00f3w, con il conseguente crollo del fronte orientale e l'abbandono della Galizia precedentemente occupata, e il fallimento delle prime offensive italiane sul fronte del fiume Isonzo gli Imperi centrali poterono tornare a dedicare attenzione al settore balcanico. Il comandante in capo tedesco, generale Erich von Falkenhayn, desiderava mantenere nel conflitto l'Impero ottomano, che oltre a dover sostenere le offensive russe nel Caucaso e britanniche in Mesopotamia fin dalla fine dell'aprile 1915 si trovava a fronteggiare i reparti anglo-francesi sbarcati sulla penisola di Gallipoli a pochi chilometri dalla capitale Costantinopoli: la conquista della Serbia avrebbe consentito di ristabilire i collegamenti lungo la ferrovia Berlino-Baghdad, facendo affluire armi e rinforzi tedeschi agli spossati alleati ottomani.\nNel settembre 1915 gli Imperi centrali iniziarono quindi ad ammassare sul confine serbo nuove forze richiamate dal fronte orientale, dove i russi erano ancora in piena ritirata: l'Austria-Ungheria mise a disposizione sul fronte della Sava la 3\u00aa Armata del generale Hermann K\u00f6vess con l'XI (due divisioni di fanteria), il XIV (due divisioni di fanteria e una della Landwehr) e il XIX Corpo d'armata (due divisioni di fanteria e una brigata della Landsturm), oltre ad altre quattro divisioni di fanteria autonome dislocate a protezione del confine bosniaco sotto il comando del generale Stjepan Sarkoti\u0107; sul fianco sinistro della 3\u00aa Armata, lungo il corso del Danubio, prese posizione l'11\u00aa Armata tedesca del generale Max von Gallwitz con il III Corpo d'armata e il IV e X Corpo d'armata della riserva, ciascuno su due divisioni di fanteria. Il 30 settembre le due armate furono riunite in un gruppo d'armate agli ordini del generale tedesco August von Mackensen.\nCi\u00f2 che garant\u00ec la piena riuscita di una nuova invasione della Serbia fu per\u00f2 la discesa in campo della Bulgaria a fianco degli Imperi centrali. Uscito pesantemente sconfitto dalla seconda guerra balcanica, a seguito della quale aveva dovuto cedere ampi territori a Serbia, Grecia e Romania, il Regno di Bulgaria proclam\u00f2 la sua neutralit\u00e0 allo scoppio della guerra, ma fin da subito sia la Triplice Intesa che gli Imperi centrali presero ad avviare trattative con il governo del primo ministro Vasil Radoslavov per trascinare il paese nel proprio schieramento. La posizione negoziale degli austro-tedeschi era per\u00f2 molto forte, potendo offrire ai bulgari le vaste zone della Macedonia controllate dai serbi e rivendicate dal governo di Sofia nonch\u00e9 rassicurazioni sul fatto che se il conflitto si fosse esteso a Romania e Grecia le rivendicazioni bulgare sarebbero state debitamente tenute di conto; al contrario la Triplice Intesa, vista la contrariet\u00e0 serba a qualsiasi cambiamento dei confini in Macedonia e le trattative aperte con Romania e Grecia per una loro entrata nel conflitto, poteva promettere ai bulgari solo la Tracia orientale ottomana. Agevolata anche dalla concessione a favore di Sofia di un ampio prestito bancario, il 6 settembre 1915 la Germania sigl\u00f2 con la Bulgaria un trattato di alleanza militare, e il 22 settembre i bulgari proclamarono la mobilitazione generale del loro esercito.\nLe forze terrestri bulgare potevano annoverare pi\u00f9 di 390.000 uomini delle forze di prima linea, pi\u00f9 varie truppe di retrovia e una milizia per la difesa territoriale; l'esercito (Suhop\u0103tni vojski na B\u0103lgarija) mobilit\u00f2 inizialmente 11 divisioni di fanteria e una di cavalleria: ogni divisione aveva due brigate di due reggimenti di 4.583 uomini ciascuno oltre a un reggimento di artiglieria e truppe di supporto. Le forze bulgare furono riunite in tre armate: la 1\u00aa Armata del generale Kliment Boyadzhiev (quattro divisioni di fanteria) subordinata al gruppo d'armate di Mackensen e schierata nella parte settentrionale del confine bulgaro-serbo tra Vidin e Sofia, la 2\u00aa Armata del generale Georgi Todorov (quattro divisioni di fanteria e una di cavalleria) agli ordini del comando bulgaro e schierata nella parte sud del confine davanti alla Macedonia, e la 3\u00aa Armata del generale Stefan Toshev (tre divisioni di fanteria) con compiti di presidio della frontiera con la Romania. Lo zar Ferdinando I di Bulgaria, nominalmente comandante in capo, prefer\u00ec cedere la conduzione delle operazioni al filo-tedesco ministro della guerra generale Nikola \u017dekov, coadiuvato dal capo di stato maggiore dell'esercito generale Konstantin \u017dostov.\nIl crollo della Serbia.\nLo schieramento della Bulgaria con gli Imperi centrali rendeva insostenibile la situazione per le forze serbe: l'afflusso di nuove reclute non bastava a colmare le gravi perdite patite nelle campagne precedenti e alla fine del maggio 1915 un contingente di 20.000 uomini agli ordini del generale Dragutin Milutinovic dovette essere inviato in Albania, per sostenere il traballante regime del filo-serbo primo ministro Essad Pasci\u00e0, messo alle strette dai ribelli musulmani ispirati dall'Impero ottomano e dalle bande di guerriglieri kosovari sostenute dall'Austria-Ungheria. Davanti ai preparativi bellici dei bulgari Putnik dovette riorganizzare le sue forze: a presidio della frontiera nord furono lasciate, rispettivamente a ovest ed est di Belgrado, la 1\u00aa Armata del feldmaresciallo \u017divojin Mi\u0161i\u0107 con due divisioni di seconda linea e la 3\u00aa Armata del generale Pavle Juri\u0161i\u0107 \u0160turm (due divisioni di prima linea e un distaccamento di irregolari); la difesa della frontiera con la Bulgaria fu affidata alla 2\u00aa Armata del generale Stepa Stepanovi\u0107 (una divisione di prima linea e una di seconda), sostenuta sui fianchi da due armate di nuova costituzione, a nord l'Armata del Timok del generale Milos Bozanovic (una divisione di prima linea, la divisione di cavalleria e alcuni reggimenti non indivisionati) e a sud l'Armata della Serbia meridionale del generale Petar Bojovi\u0107 (due divisioni di prima linea e una di seconda).\nCon poco pi\u00f9 di 200.000 uomini a disposizione e gravi carenze in fatto di munizioni e artiglieria, i serbi speravano nell'imminente arrivo di un contingente di truppe anglo-francesi, ma l'intervento degli Alleati era ostacolato dalla complicata situazione interna della Grecia, paralizzata dal contrasto tra il filo-tedesco re Costantino I e il primo ministro Eleutherios Venizelos, favorevole invece alla Triplice Intesa; solo il 5 ottobre 1915 il governo greco diede il suo assenso allo sbarco di alcune divisioni francesi e britanniche nel porto di Salonicco, troppo in ritardo perch\u00e9 la mossa potesse far rimandare i piani degli Imperi centrali.\nIl 6 ottobre 1915 gli Imperi centrali diedero il via alla loro offensiva: la 3\u00aa Armata austro-ungarica forz\u00f2 il corso della Sava e l'11\u00aa Armata tedesca quello del Danubio, scontrandosi frontalmente con la 3\u00aa e la 1\u00aa Armata serba; contemporaneamente, tre divisioni di Sarkoti\u0107 compirono un movimento aggirante del fragile fianco occidentale dei serbi attaccando attraverso la Drina. I serbi opposero una dura resistenza, ma soverchiati dovettero cedere: il 9 ottobre gli austro-tedeschi presero Belgrado scendendo poi verso sud all'inseguimento delle forze di Putnik lungo la valle del fiume Grande Morava, dove per\u00f2 i loro movimenti furono rallentati dal terreno impervio e dalle azioni ritardanti dei serbi. Il colpo di grazia alla resistenza dei serbi giunse da est: l'11 ottobre la Bulgaria dichiar\u00f2 ufficialmente guerra alla Serbia e le forze bulgare si riversarono oltre la frontiera. La 1\u00aa Armata bulgara ingaggi\u00f2 la 2\u00aa Armata serba e l'Armata del Timok nella battaglia della Morava, puntando a respingere i serbi dalle valli dei fiumi Morava e Timok e a occupare la capitale provvisoria serba di Ni\u0161; le forze bulgare sconfissero rapidamente le unit\u00e0 nemiche che difendevano la frontiera ma furono rallentate dal terreno impervio, dal clima pessimo e dalla resistenza delle fortezze di Pirot e Zaje\u010dar, le quali non capitolarono prima del 26 ottobre consentendo al corpo centrale delle forze serbe di ritirarsi verso ovest. Pi\u00f9 a sud, la 2\u00aa Armata bulgara invase la Macedonia sconfiggendo davanti a s\u00e9 le forze serbe nel corso della battaglia della Ovche Pole: la citt\u00e0 di Vranje fu occupata il 16 ottobre tagliando le comunicazioni ferroviarie tra la Serbia e la Macedonia, e il 22 ottobre i bulgari fecero il loro ingresso a Skopje e Kumanovo.\nL'occupazione bulgara della Macedonia inser\u00ec un cuneo tra i serbi e le forze anglo-francesi che cercavano di muovere in loro soccorso da Salonicco: tra il 2 e il 12 novembre due divisioni francesi che tentavano di aprirsi la strada attraverso la valle del Vardar nella Macedonia meridionale furono bloccate e sconfitte dai bulgari nel corso della battaglia di Krivolak, venendo infine forzate a ritirarsi verso Salonicco. Con la via di ritirata verso sud tagliata e il suo fronte incurvato alle due estremit\u00e0 e a rischio di accerchiamento, a Putnik non rest\u00f2 altra scelta che ordinare una ritirata generale delle sue forze verso il Kosovo: il 27 ottobre i primi reparti bulgari si incontrarono con gli austro-ungarici a Kladovo, mentre il 2 novembre i tedeschi facevano il loro ingresso a Kragujevac; il 5 novembre infine la 1\u00aa Armata bulgara occup\u00f2 la citt\u00e0 di Ni\u0161, sgombrata dai serbi.\nPutnik tent\u00f2 di stabilire una linea di resistenza a difesa del Kosovo, ma si ritrov\u00f2 ben presto attaccato su tutti i lati e numericamente soverchiato: a partire dal 10 novembre nel corso della offensiva del Kosovo i bulgari, cui i tedeschi avevano delegato la conduzione delle operazioni finali iniziando a ritirare le proprie truppe, puntarono con decisione verso Pristina, spezzando infine la resistenza dei serbi il 22 novembre nel corso di duri scontri presso Gnjilane. Fallito un disperato contrattacco in direzione di Vranje e Kumanovo nel tentativo di aprirsi la strada verso sud e perduta anche Pristina il 24 novembre, a Putnik non rest\u00f2 altro da fare che ordinare una ritirata attraverso l'Albania settentrionale, sperando di arrivare alla costa dell'Adriatico da dove ricevere aiuti via mare da parte degli Alleati. La ritirata dell'esercito serbo in Albania inizi\u00f2 il 25 novembre: in pieno inverno, pi\u00f9 di 200.000 soldati serbi, 23.000 prigionieri di guerra austro-ungarici e varie decine di migliaia di profughi civili intrapresero una difficile marcia attraverso l'innevata catena montuosa del Prokletije diretti verso i porti di San Giovanni di Medua e Durazzo occupati da un corpo di spedizione italiano, perdendo migliaia di uomini a causa di ipotermia, stenti, malattie e attacchi degli irregolari albanesi; tra dicembre 1915 e febbraio 1916 una flottiglia di navi da trasporto italiane, francesi e britanniche evacu\u00f2 i resti delle forze serbe dai porti albanesi, trasportandole prima a Biserta e poi a Corf\u00f9: un totale di pi\u00f9 di 260.000 persone (di cui circa 145.000-150.000 soldati) furono evacuate con successo dalle navi degli Alleati, oltre la met\u00e0 delle quali dalla Regia Marina.\nPer la fine di dicembre 1915 la Serbia era ormai completamente occupata dagli Imperi centrali; per ordine del re Nicola l'esercito montenegrino non si ritir\u00f2 in Albania con le forze degli alleati ma rimase a combattere per difendere i confini del regno: il Distaccamento del Sangiaccato del generale Janko Vukoti\u0107 protesse il ripiegamento dei reparti serbi sconfiggendo tra il 6 e 7 gennaio 1916 un contingente austro-ungarico nella battaglia di Mojkovac, ma il 10 gennaio le forze imperiali lanciarono una massiccia invasione del piccolo regno, che in breve tempo si ritrov\u00f2 soverchiato. La capitale Cettigne fu occupata il 13 gennaio, e il 19 gennaio seguente i resti dell'esercito montenegrino deposero le armi.\nConseguenze.\nL'eliminazione della Serbia dal conflitto consent\u00ec all'Austria-Ungheria di chiudere uno dei molti fronti su cui erano disperse le sue forze e alla Germania di stabilire una solida linea di comunicazione con gli alleati ottomani, consentendole di intervenire in loro sostegno con invii di armi e specialisti. La Serbia occupata fu spartita tra gli alleati vittoriosi: la Bulgaria ottenne pi\u00f9 di met\u00e0 del territorio serbo prebellico con la Macedonia, parte del Kosovo e la regione di Ni\u0161, mentre il resto della Serbia, unitamente al Montenegro, fu assoggettato a un'amministrazione militare austro-ungarica (K.u.k. Milit\u00e4rverwaltung in Serbien). Tanto in Serbia quanto in Montenegro le truppe d'occupazione austro-ungariche e bulgare dovettero fronteggiare una dura guerriglia da parte degli irregolari cetnici locali; nel febbraio-marzo del 1917 i bulgari affrontarono una vasta rivolta nelle regioni orientali della Serbia (la cosiddetta insurrezione di Toplica), repressa dopo duri scontri.\nIl regime di occupazione degli Imperi centrali fu molto duro, alimentato dal forte sentimento anti-serbo diffusosi nell'Austria-Ungheria dopo l'assassinio di Francesco Ferdinando e che gi\u00e0 aveva portato a persecuzioni e massacri ai danni dei serbi di Bosnia: i morti civili serbi durante tutto il periodo della prima guerra mondiale, stimati sulla base delle statistiche demografiche di prima della guerra, furono calcolati in 450.000, a causa di azioni militari dirette, malnutrizione e malattie; il giornalista Erlinkman, nel suo studio del 2004, riport\u00f2 una stima di 120.000 civili serbi uccisi in azioni militari dirette e 30.000 morti nelle prigioni austro-ungariche, mentre lo storico jugoslavo Vladimir Dedijer, nel 1975, indic\u00f2 un totale di 600.000 civili serbi deceduti per ogni causa. Una stima dei caduti militari serbi, fatta dal demografo Boris Urlanis nel 1971, indic\u00f2 un totale di 275.000 soldati morti, di cui 165.000 caduti in azione, morti per le ferite o dispersi presunti morti; il governo della Jugoslavia indic\u00f2, nel 1925, un totale di 365.164 militari serbi uccisi durante il conflitto, mentre Dedijer calcol\u00f2 369.815 caduti per ogni causa tra le forze armate serbe.\nCirca 145.000 soldati serbi, salvati dai porti albanesi e riorganizzati a Corf\u00f9 con l'assistenza della Francia, furono poi inviati a Salonicco a unirsi alla neo-costituita Armata alleata in Oriente, impegnata contro bulgari e tedeschi nel corso della campagna di Macedonia; al comando del maresciallo \u017divojin Mi\u0161i\u0107, queste forze guidarono poi la riconquista della loro madrepatria nell'ottobre del 1918, dopo la sconfitta della Bulgaria nel corso dell'offensiva del Vardar."}
{"id": "1686692", "revid": "253269", "url": "https://it.wikipedia.org/wiki?curid=1686692", "title": "Robert Loggia", "text": "Biografia.\nLoggia nacque a Staten Island, borough di New York, il 3 gennaio 1930, figlio di modesti immigrati italiani, Biagio Loggia, un calzolaio originario di Palma di Montechiaro (in provincia di Agrigento), ed Elena Blandino, una casalinga originaria di Vittoria (in provincia di Ragusa). Si diplom\u00f2 alla New Dorp High School prima di seguire i corsi al Wagner College. Dopo aver studiato giornalismo all'Universit\u00e0 del Missouri nel 1951, prest\u00f2 servizio militare nell'United States Army durante la guerra di Corea.\nNel 1954 inizi\u00f2 a frequentare i corsi di recitazione presso l'Actors Studio, studiando con Stella Adler, e alla met\u00e0 degli anni cinquanta intraprese una lunga carriera come attore televisivo e cinematografico. Recit\u00f2 in numerose serie per il piccolo schermo, come \"Alfred Hitchcock Presenta\", \"Colombo\", \"Malcolm\", \"Starsky &amp; Hutch\", \"Charlie's Angels\", \"Magnum, P.I.\", \"I Soprano\".\nCandidato all'Oscar al miglior attore non protagonista nel 1985 per la sua interpretazione in \"Doppio taglio,\" apparve in altri film di successo come \"Porgi l'altra guancia\" (1974), \"Ufficiale e gentiluomo\" (1982), \"Scarface\" (1983), \"L'onore dei Prizzi\" (1985), \"Over the Top\" (1987) e \"Independence Day\" (1996), e nella miniserie televisiva \"La ciociara\" (1988).\nPrest\u00f2 inoltre la voce per i personaggi di Sykes in \"Oliver &amp; Company\" (1988) e di Ray Machowski del videogioco \"Grand Theft Auto III\"; fu inoltre la voce narrante nella versione americana del videogioco \"\".\nNel 2010 gli fu diagnosticata la malattia di Alzheimer. Mor\u00ec il 4 dicembre 2015 per complicazioni dovute alla patologia neurologica, nella sua casa a Brentwood quartiere di Los Angeles, all'et\u00e0 di 85 anni.\nVita privata.\nDal 1954 al 1981 fu sposato con Marjorie Sloan, dalla quale ebbe tre figli: Tracey (attrice), John (scenografo) e Kristina (attrice). La coppia divorzi\u00f2 nel 1981.\nNel 1982 spos\u00f2 Audrey O'Brien, una dirigente d'azienda gi\u00e0 madre di Cynthia Marlette. I due rimasero insieme fino alla morte di Loggia nel 2015.\nDoppiatori italiani.\nNelle versioni in italiano dei suoi film, Robert Loggia \u00e8 stato doppiato da:\nDa doppiatore \u00e8 sostituito da:"}
{"id": "1686693", "revid": "228587", "url": "https://it.wikipedia.org/wiki?curid=1686693", "title": "Giuseppe Ventimiglia", "text": "Membro del Parlamento del Regno di Sicilia, collabor\u00f2 validamente con Paolo Balsamo e suo zio, Carlo Cottone principe di Castelnuovo, a migliorare la qualit\u00e0 della vita dei siciliani ponendo fine al feudalesimo.\nBiografia.\nGiuseppe Ventimiglia nacque a Palermo nel 1766, figlio primogenito del principe Vincenzo e di sua moglie, Anna Maria Cottone di Castelnuovo, di tradizioni costituzionaliste. Sin dalla giovent\u00f9 venne inviato a studiare a Roma presso il Collegio del Nazareno per poi dedicarsi ad un \"grand tour\" in Europa, toccando tappe importanti come il viaggio in Italia, Svizzera, Impero, Ungheria e Polonia. Durante quest'ultimo viaggio conobbe ed accompagn\u00f2 il sovrano Stanislao Poniatowski al suo primo incontro con la zarina Caterina II, facendo quindi seguito all'imperatrice sino a Kiev ed a Kherson, navigando lungo il Dnieper. Giunto in Crimea, da qui raggiunse la Moldavia e la Valacchia facendo tappa a Bucarest, attraversando poi la Prussia, la Sassonia e quindi giungendo in Francia ed in Inghilterra. Tornato a Parigi, qui conobbe sua cugina Charlotte Ventimille, del ramo francese della sua famiglia, e la spos\u00f2 prima di fare ritorno con lei in patria.\nL'ambiente culturale che ritrov\u00f2 a Palermo era intriso dei personaggi patrocinati da suo zio Carlo, principe di Castelnuovo, ed ebbe perci\u00f2 corrispondenze con l'astronomo Giuseppe Piazzi e con Paolo Balsamo tra gli altri. Si batt\u00e9 negli inizi dell'Ottocento per il mantenimento dell'Accademia Palermitana degli Studi, minacciata di chiusura dallo stesso re Ferdinando III che era intenzionato a ripulirla dell'impronta libertaria che aveva assunto ed a restituirla ai gesuiti. Proprio per questi suoi ideali, divenne una delle figure chiave quando gli inglesi si adoperarono per restituire ai Borbone la loro corona nell'Italia meridionale dopo la caduta dei francesi: lord Horwick (futuro conte Grey e primo ministro inglese) lo teneva in grande considerazione per una possibile intesa anglo-sicula al fine di sconfiggere il \"partito\" dei sostenitori della regina Maria Carolina che appoggiava i francesi di Murat. Proprio per questo scopo il Ventimiglia si pose a capo di 30.000 uomini armati \"per la conservazione della forma di governo esistente, della propriet\u00e0 dei particolari, dei pr\u00edvilegi dei diversi ordini\". Tra questi privilegi che il Ventimiglia riteneva ormai intollerabili vi era una sorta di tassa fissa che la Sicilia doveva pagare al governo di Napoli senza motivazione e che rimandava a una specie di donativo medievale; egli propose al contrario una imposta fondiaria basata su un catasto da preparare e solo in seguito una eventuale imposta indiretta per coprire il gettito eventualmente insufficiente.\nAppoggi\u00f2 apertamente Luigi Filippo d'Orl\u00e9ans, genero del re, e chiese alla regina l'allontanamento dei ministri napoletani (in particolare del Medici) nonch\u00e9 la fondazione di una amministrazione siciliana indipendente, dove i baroni potessero avere un ruolo significativo nel governo centrale una volta che Napoli fosse stata riconquistata alle truppe dei napoleonici.\nAssieme ad altri 43 baroni, il Ventimiglia venne per\u00f2 arrestato la notte tra il 19 ed il 20 luglio del 1811 e con altri tre venne rinchiuso nel castello di San Giacomo a Favignana. L'accusa ufficiale furono una serie di lettere che il governo aveva intercettato, nelle quali il principe dimostrava di avere una corrispondenza col principe ereditario d'Inghilterra nel quale egli paventava se necessario una volont\u00e0 da parte del popolo siciliano di utilizzare anche le armi contro il governo se necessario per far valere i propri diritti e dove chiedeva un appoggio ufficioso della Gran Bretagna a queste operazioni. Rimase in prigionia malgrado lo stato di salute precario sino al 20 gennaio 1812 quando venne liberato per intervento di lord Bentinck. \nDa subito il Ventimiglia con altri si adoperarono per la stesura di una prima costituzione siciliana che si rifacesse il pi\u00f9 possibile a quella inglese che rappresentava a sua detta un modello ideale di connubio tra democrazia e monarchia: il risultato fu la Costituzione siciliana del 1812.\nIntanto alla carica di ministro degli esteri del governo siciliano riconosciuto dalla nuova costituzione venne nominato lo stesso lord Bentinck, poich\u00e9 l'Inghilterra ancora esercitava un protettorato sull'isola.\nCon la restaurazione, re Ferdinando torn\u00f2 al potere ufficialmente anche sul trono siciliano e come risultato il Ventimiglia ed i suoi alleati vennero allontanati dai centri di potere. Nel tentativo estremo di salvare la costituzione siciliana in cui tanto aveva creduto e per la quale si era battuto per un decennio, sembre seguendo l'amico duca di Orleans, si rec\u00f2 a Parigi ove venne ricevuto da Luigi XVIII di Francia che, pur complimentandosi largamente con lui, non si impegn\u00f2 a fare pressioni al governo borbonico perch\u00e9 riconoscesse delle assicurazioni politiche per la Sicilia e la sua costituzione.\nMor\u00ec a Parigi, ormai minato irrimediabilmente dalla tisi, nell'ottobre del 1814."}
{"id": "1686698", "revid": "2043609", "url": "https://it.wikipedia.org/wiki?curid=1686698", "title": "Luisa Diana di Borbone-Orl\u00e9ans", "text": "Biografia.\nInfanzia.\nNata nella residenza parigina del Duca d'Orl\u00e9ans, era conosciuta come \"Mademoiselle de Chartres\". Della sua giovent\u00f9, fu detto che fu una bambina molto sensibile e sarebbe cresciuta fino a essere uno delle pi\u00f9 belle fra le figlie del Reggente. Nonostante il suo essere un'altra femmina, (1 di 7 in totale), la sua nascita non venne accolta con la stessa gioia della nascita del fratello, Luigi di Borbone-Orl\u00e9ans, Duca d'Orl\u00e9ans.\nLa duchessa Elisabetta Carlotta di Baviera scrisse a proposito della nascita di Luisa Diana: \n\"Nel momento in cui ho concluso la mia lettera alla Principessa del Galles, sono venuti ad annunciarmi che Madame d'Orl\u00e9ans era in travaglio. Erano solo le undici quando la mia carrozza part\u00ed dal Castello di Saint-Cloud, e alle undici e un quarto sono arrivata e sono entrata nell'anticamera, e mi \u00e8 stato detto a bassa voce : Sua Altezza Reale \u00e8 stata portata in modo sicuro a letto un'ora fa. Ma queste parole sono state pronunciate in tono cos\u00ec triste che non ho dubitato che Madame d'Orl\u00e9ans aveva portato al mondo una settima figlia, e che purtroppo \u00e8 quello che \u00e8 successo.\"\nMatrimonio.\nNel mese di dicembre 1731, \u00e8 stato deciso che avrebbe dovuto sposare il suo lontano cugino Luigi Francesco di Borbone, principe di Conti. Il suo matrimonio \u00e8 stato organizzato da sua madre Francesca Maria, vedova duchessa di Orl\u00e9ans, e da sua cugina di primo grado Luisa Elisabetta, vedova principessa di Conti. La cerimonia ebbe luogo il 22 gennaio 1732 presso il Palazzo di Versailles.\nDopo due anni di matrimonio ebbe un figlio, Luigi Francesco Giuseppe di Borbone-Conti e, nel 1736, un secondo figlio che mor\u00ec alla nascita.\nMorte.\nMor\u00ec a soli vent'anni nel 1736 dopo un parto, e poco dopo mor\u00ec anche il figlio. Fu sepolta nella chiesa di Saint-Andr\u00e9-des-Arcs. Il suo unico figlio sopravvissuto, Luigi Francesco Giuseppe, fu l'ultimo principe di Conti."}
{"id": "1686700", "revid": "1543377", "url": "https://it.wikipedia.org/wiki?curid=1686700", "title": "Declare Independence", "text": "Declare Independence \u00e8 una canzone scritta e prodotta dalla cantante islandese Bj\u00f6rk. Il brano \u00e8 il terzo singolo del suo sesto album, \"Volta\". Il singolo venne pubblicato il 1\u00ba gennaio 2008. Durante un concerto a Shanghai, in Cina, Bj\u00f6rk dedic\u00f2 la canzone al Movimento di Indipendenza Tibetano, causando polemiche a livello internazionale.\nLa canzone \u00e8 promossa dal videoclip diretto dal regista francese Michel Gondry, che collabora con la cantante islandese per la settima volta dal 1993, quando diresse il video di \"Human Behaviour\", il primissimo singolo di Bj\u00f6rk da solista.\nDescrizione.\nLa canzone inizialmente era un pezzo strumentale composto da Mark Bell, musicista inglese che collabora frequentemente con l'autrice islandese, durante un suo spettacolo live nel novembre del 2006. Bj\u00f6rk vi aggiunse successivamente il testo, dedicandolo alle Isole F\u00e6r \u00d8er e alla Groenlandia.\n\"Declare Independence\" inizialmente doveva essere pubblicata come secondo singolo dell'album \"Volta\" nell'agosto del 2007; tuttavia, a causa del successo dell'album, Bj\u00f6rk rimase impegnata pi\u00f9 a lungo nel promuovere il suo lavoro a livello internazionale, e la registrazione a Londra del videoclip con il regista francese Michel Gondry non pot\u00e9 essere effettuata.\nIl termine per il concorso per il videoclip di \"Innocence\", inizialmente fissato come terzo singolo, venne spostato al 10 giugno 2007, in modo da render possibile l'uscita del singolo nel luglio del 2007, data di pubblicazione inizialmente prevista per \"Declare Independence\".\n\"Declare Independence\" \u00e8 paragonata a canzoni del gruppo Atari Teenage Riot.\nVideoclip.\nIl videoclip \u00e8 stato diretto dal regista francese Michel Gondry, ed \u00e8 la loro settima collaborazione. In una conferenza stampa del 2007, Gondry dichiar\u00f2 che avrebbe girato un video con Bj\u00f6rk per il prossimo singolo in uscita, sebbene non avesse specificato per quale canzone, ma limitandosi a dire che sarebbe stato per una canzone \"punk\". La conferma che il video in questione sarebbe stato \"Declare Independence\" venne riportata in un articolo comparso su Monster and Critics dell'8 maggio 2007.\nLa registrazione del video doveva aver luogo inizialmente nell'agosto del 2007 a Londra, ma alla fine venne realizzato nell'Ottobre del 2007 a New York.\nIl videoclip ultimato fu pubblicato su AOL il 6 dicembre del 2007. Il making-of del video \u00e8 disponibile dal 29 novembre 2007. L'anteprima del video and\u00f2 in onda in esclusiva sul Channel 4 nel Regno Unito il 13 dicembre 2007. Il videoclip \u00e8 disponibile anche nella DVD compilation \"Michel Gondry 2: More Videos (Before and After DVD 1).\nIl video si apre con Mark Bell sospeso su una parete, al di sopra di Bj\u00f6rk, mentre suona un basso a forma di telaio. I fili di questo basso si portano attraverso il megafono di Bj\u00f6rk verso gli elmetti di diversi soldati, e quindi attraverso un sistema di carrucole, ritornano al Mark Bell. Con il progredire della canzone, i fili si tingono di diversi colori man mano che passano attraverso il circuito. Quando inizia il beat i soldati iniziano a saltare sulla piattaforma facendo salire in alto una larga banda bianca attorno a loro. Questo striscione viene colorato da cinque persone. Il video termina con una sottile striscia di vernice verde che scorre sulla telecamera.\nNel video Bj\u00f6rk \u00e8 in piedi davanti ai soldati; sulla spalla destra ha la bandiera delle Isole F\u00e6r \u00d8er, mentre sulla sinistra la bandiera della Groenlandia.\nControversie.\nIn due concerti a Tokyo, in Giappone, Bj\u00f6rk mostr\u00f2 il suo supporto per la dichiarazione di indipendenza del Kosovo. Questo fatto suscit\u00f2 reazioni di disappunto da parte della stampa serba, a tal punto da portare la cancellazione delle imminenti performance della cantante islandese al Serbian EXIT Festival del 2008.\nIl 3 marzo del 2008 gli organizzatori dell'EXIT Festival dichiararono alla stampa che il motivo per il quale era stata cancellata l'esibizione di Bj\u00f6rk non era per la dedica della canzone al Kosovo di per s\u00e9, ma per l'incapacit\u00e0 degli organizzatori di garantire la sicurezza dei fan della cantante islandese. Il giorno seguente, il manager di Bj\u00f6rk disse per mezzo della rivista NME: \"Speriamo che Bj\u00f6rk non parli del Kosovo durante altri concerti in Europa, o durante interviste, perch\u00e9 qualora lo facesse saremmo costretti a cancellare altre date del tour\". Nell'articolo veniva inoltre riportato che gli organizzatori del festival serbo avrebbero concesso a Bj\u00f6rk di parteciparvi qualora lei avesse rinnegato ci\u00f2 che aveva detto.\nIl 7 marzo del 2008, l'organizzatore dell'EXIT festival Bojan Boscovic disse, sempre tramite la rivista NME, che Bj\u00f6rk aveva un \"libero invito\" per partecipare al festival, in quanto la posizione del responsabile della manifestazione nei confronti dell'accaduto era diversa rispetto a quella che aveva quando l'incidente era avvenuto.\nAmmise inoltre di aver mandato personalmente una mail al manager di Bj\u00f6rk, che non doveva essere per\u00f2 vista come una dichiarazione dell'EXIT Festival.\nAl concerto del 2 marzo 2008 a Shanghai, in Cina, Bj\u00f6rk url\u00f2 \"Tibet, Tibet\" tre volte seguito da \"Raise you flag!\" quattro volte durante la parte finale di \"Declare Independence\"; il pubblico non fischi\u00f2 la cantante, ma per il resto del concerto ci fu un'atmosfera \"poco piacevole\" e i ragazzi lasciarono lo spettacolo rapidamente.\nQueste parole di Bj\u00f6rk inizialmente non vennero riportate dai media controllati dal partito, ma alcuni siti online come Tianya\nrisposero con diversi commenti negativi al gesto della cantante islandese. Un sito defin\u00ec il gesto di Bj\u00f6rk \"poco rispettoso\"..\nL'accaduto successivamente venne riportato anche dalla stampa internazionale.\nUn portavoce di Emma Entertainment invit\u00f2 ad ignorare le dichiarazioni di Bj\u00f6rk e si rifiut\u00f2 di fare ulteriori commenti. Sanzoni vennero imposte da parte del partito cinese agli organizzatori del concerto; inoltre a Bj\u00f6rk venne vietato di visitare la Cina in futuro.\nUn portavoce del Free Tibet Movement disse che il gruppo era lieto per le parole di Bj\u00f6rk, e di considerare \"vergognosa\" decisione di Gordon Brown e di David Miliband di non sollevare la questione durante la loro recente visita a Pechino. Bj\u00f6rk aveva suonato al Tibetan Freedom Concert nel 1996 e nel 1997.\nIl 4 marzo 2008 la cantante islandese rilasci\u00f2 una dichiarazione ufficiale sul suo sito in merito ai due incidenti. In territorio cinese l'accesso al suo sito web \u00e8 bloccato.\nNon appena le parole di Bj\u00f6rk vennero riportate dalla stampa internazionale, il Ministro della Cultura Cinese fu costretto a rilasciare un commento per mezzo dell'agenzia di stampa Xinhua. La sua dichiarazione diceva che Bj\u00f6rk aveva \"infranto la legge Cinese e ferito i sentimenti del popolo cinese\", e che in futuro \"verranno imposte rigide regole alle rockstar che suoneranno in Cina\". Ha confermato inoltre che ulteriori performance in territorio cinese di Bj\u00f6rk saranno proibite.\nA parte le dichiarazioni sul suo sito web, Bj\u00f6rk parl\u00f2 dell'incidente per la prima volta in un'intervista pubblicata il 18 marzo 2008.\nIl 17 luglio del 2008 il Ministro della Cultura Cinese rilasci\u00f2 una dichiarazione confermando che \"qualsiasi gruppo artistico o individuo impegnato in attivit\u00e0 che minacciano la sovranit\u00e0 nazionale\" non sono ammessi in Cina. La dichiarazione inoltre chiarisce che coloro i quali che \"minacciano l'unit\u00e0 nazionale\", \"sollecitano all'odio etnie\", \"violano le norme culturali o religiose\", o che \"propugnano oscenit\u00e0 o feudalismo e superstizioni\" durante eventi live non potranno pi\u00f9 esibirsi in territorio cinese. Queste nuove e rigide regole sono conseguenza delle parole di Bj\u00f6rk nel concerto di marzo.\nLa dedica della canzone \"Declare Independence\" alle Isole F\u00e6r \u00d8er caus\u00f2 minori polemiche nel paese.\nAl Big Day Out del 2008, festival musicale che si tiene a Sydney, Bj\u00f6rk dedic\u00f2 il brano al popolo aborigeno australiano.\nLa canzone viene riproposta (in particolar modo sui social network) per il referendum sull'indipendenza della Scozia, passando tuttavia quasi inosservata.\nTracce.\nIl singolo, uscito digitalmente il 1\u00ba gennaio 2008, vede inoltre l'uscita materiale in forma di cofanetto, contenente i 2 CD e i 2 vinili della canzone e dei suoi Remix."}
{"id": "1686708", "revid": "984922", "url": "https://it.wikipedia.org/wiki?curid=1686708", "title": "Stazione meteorologica di Sesto al Reghena", "text": "La stazione meteorologica di Sesto al Reghena \u00e8 la stazione meteorologica di riferimento relativa alla localit\u00e0 di Sesto al Reghena.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Friuli-Venezia Giulia, in provincia di Pordenone, nel comune di Sesto al Reghena, a 13 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,7\u00a0\u00b0C, quella del mese pi\u00f9 caldo, luglio, \u00e8 di +21,5\u00a0\u00b0C"}
{"id": "1686721", "revid": "767487", "url": "https://it.wikipedia.org/wiki?curid=1686721", "title": "Baiocchella", "text": "Baiocchella o baiocchetto era il diminutivo dispregiativo di baiocco. Era usato per indicare le piccole monete in biglione coniate in diverse zecche papali ed in particolare a Roma. \nCaratteristiche.\nInizialmente il baiocco era di argento con titolo alto, ma gradualmente persero talmente di peso che sotto Paolo IV arrivarono a pesare circa 0,25 grammi. Di conseguenza cominciarono ad essere coniati in biglione per avere una moneta che fosse pi\u00f9 facilmente utilizzabile. Da qui il nome dispregiativo. \nLe prime emissioni di queste monete a basso titolo sono quelle di Paolo IV (1559 - 1565), anche se il termine di baiocchella non \u00e8 documentato per queste emissioni. Le prime monete ad essere chiamate con questo nome sono quelle coniate da Paolo V che recavano il ritratto del pontefice e la legenda . Altre baiocchelle furono quelle di Gregorio XIII e di Sisto V che avevano solo il 19% di fino.\nLa baiocchella fu quindi bandita con decreto del 23 novembre 1592 e cambiate \"per quattrini 3\".\nQueste monete erano state coniate alle zecche di Roma, Ancona, Fano, Montalto e Macerata.\nFurono imitate da diversi signori nell'area dell'Italia centrale.&lt;br&gt; I conti Ippoliti, nella zecca del loro feudo di Gazoldo, aperta nel 1590, coniarono monete false, soprattutto baiocchelle dello Stato Pontificio. Per questo motivo venne chiusa dopo alcuni anni dall'imperatore Rodolfo II d'Asburgo. Nel 1592 Rodolfo Gonzaga, marchese di Castiglione e Castel Goffredo, venne scomunicato da papa Clemente VIII per aver coniato nella propria zecca di Castiglione monete papali false. "}
{"id": "1686722", "revid": "217830", "url": "https://it.wikipedia.org/wiki?curid=1686722", "title": "Gran Premio del Qatar MotoGP 2007", "text": ""}
{"id": "1686723", "revid": "984922", "url": "https://it.wikipedia.org/wiki?curid=1686723", "title": "Stazione meteorologica di Tramonti di Sopra", "text": "La stazione meteorologica di Tramonti di Sopra \u00e8 la stazione meteorologica di riferimento relativa alla localit\u00e0 di Tramonti di Sopra.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Friuli-Venezia Giulia, in provincia di Pordenone, nel comune di Tramonti di Sopra, a 411 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,8\u00a0\u00b0C, quella del mese pi\u00f9 caldo, luglio, \u00e8 di +18,9\u00a0\u00b0C"}
{"id": "1686724", "revid": "1226", "url": "https://it.wikipedia.org/wiki?curid=1686724", "title": "Atlantis, l'impero perduto", "text": ""}
{"id": "1686727", "revid": "30610", "url": "https://it.wikipedia.org/wiki?curid=1686727", "title": "Pandinus imperator", "text": "Lo scorpione imperatore (\"Pandinus imperator\" ) \u00e8 uno scorpione della famiglia Scorpionidae nativo dell'Africa.\nDescrizione.\n\"Pandinus imperator\" \u00e8 uno tra i pi\u00f9 grossi scorpioni al mondo, potendo raggiungere lunghezze fino a 20 cm.\nIl corpo \u00e8 totalmente nero e lucido, mentre lateralmente nella zona tra tergum e sternum il colore \u00e8 pi\u00f9 chiaro, essendo il corpo meno protetto da segmenti sclerificati. Sotto luci ultraviolette appare fluorescente o di colore verdastro, come molte altre specie. Il telson si presenta di colore rosso-ambrato.\nBiologia.\nMalgrado sia uno degli scorpioni pi\u00f9 grossi al mondo il suo veleno non \u00e8 particolarmente pericoloso. Esso viene testato per la cura delle aritmie, nella sua principale componente proteica attiva, l'Imperatoxina. Per uccidere le prede si serve delle chele.\nDistribuzione e habitat.\n\"Pandinus imperator\" \u00e8 originario dell'Africa centrale e occidentale: la sua presenza \u00e8 accertata nella Repubblica Democratica del Congo, in Costa d'Avorio, Ghana, Guinea, Guinea-Bissau, Nigeria e Togo, ma \u00e8 probabile che sia presente anche in altri paesi della regione.\nVive in ambienti umidi di foresta pluviale."}
{"id": "1686730", "revid": "56818", "url": "https://it.wikipedia.org/wiki?curid=1686730", "title": "Valore-p", "text": ""}
{"id": "1686731", "revid": "767487", "url": "https://it.wikipedia.org/wiki?curid=1686731", "title": "Bandiera galiziana", "text": "La bandiera galiziana \u00e8 un drappo bianco con banda araldica turchese. La versione istituzionale reca al centro anche lo stemma della Galizia, mentre quella civile ne \u00e8 sprovvista. \u00c8 la bandiera ufficiale della Galizia dal 1984.\nLa corretta blasonatura \u00e8: \"d'argento alla banda azzurra\".\nCaratteristiche.\nRiconoscimento legislativo.\nLa bandiera galiziana \u00e8 riconosciuta dalla legge della comunit\u00e0 autonoma \"Ley 29 mayo 1984 (Xunta de Galicia)\", rubricata in \"Galicia, S\u00edmbolos\". La legge disciplina anche proporzioni e colori.\nIn particolare l'art.6 dello Statuto d'Autonomia galiziano sancisce:\nProporzioni.\nLa bandiera galiziana, sia civile che istituzionale, ha proporzioni generiche di 2:3. In ogni caso la legge galiziana regola anche le proporzioni degli elementi interni.\nEsattamente, essendo \"a\" la larghezza della bandiera, \"b\" la lunghezza e \"c\" l'estensione della banda blu, allora a=2; b=3, c=b/6 o 0,5. L'altezza della banda \u00e8 c/2 or 0,25.\nPer l'insegna civile, lo scudo galiziano \u00e8 inserito in un ipotetico rettangolo lungo orizzontalmente b/5 e verticalmente 6xd/5. Per la corona sullo scudo non ci sono proporzioni ufficiali ma solitamente \u00e8 circa 10/17 dello scudo intero.\nStoria.\nLa bandiera galiziana deriva interamente dalla bandiera marittima de La Coru\u00f1a.\nIl motivo \u00e8 piuttosto particolare: durante il XIX secolo molte migliaia di Galiziani emigrarono per le Americhe. La Coru\u00f1a era il porto principale da cui salpavano le imbarcazioni principali per il Nuovo Continente, pertanto recavano la bandiera navale della citt\u00e0 ma, secondo tradizione, molti galiziani ignoravano che quella fosse la bandiera cittadina e l'associarono alla bandiera della Galizia, tanto che spesso quando arrivavano a destinazione sventolavano questo vessillo indicando come fossero galiziani. Anni dopo, curiosamente, la stessa bandiera attravers\u00f2 l'Oceano verso l'antica terra d'origine, ma questa volta era stata ufficialmente adottata anche come bandiera galiziana.\nA sua volta la bandiera marittima de La Coru\u00f1a (oggi soppressa dato che la citt\u00e0 ha soltanto una bandiera comunale) deriva da una Croce di Sant'Andrea azzurra su drappo bianco. L'attuale disegno \u00e8 dovuto alla rimozione di uno dei bracci della croce, effettuata perch\u00e9 la bandiera era praticamente uguale a quella della Marina Imperiale Russa, generando confusioni."}
{"id": "1686732", "revid": "212813", "url": "https://it.wikipedia.org/wiki?curid=1686732", "title": "Scorpione imperatore", "text": ""}
{"id": "1686733", "revid": "196390", "url": "https://it.wikipedia.org/wiki?curid=1686733", "title": "Ut\u00f2pia Internacional", "text": ""}
{"id": "1686735", "revid": "69794", "url": "https://it.wikipedia.org/wiki?curid=1686735", "title": "Achille Mauri", "text": "Le sue opere, gradite da Camillo Benso, diedero uno slancio alla preparazione dell'Unit\u00e0 d'Italia dal punto di vista culturale e letterario.\nBiografia.\nNacque da Giuseppe Mauri e Angola Porro, ultimo di sei figli, di cui due morti bambini. Da giovane, dopo un'esperienza di seminario, si diede all'insegnamento letterario intorno al 1830. Nel 1835 pubblic\u00f2 il suo primo libro, didattico, dal titolo \"Adolescenza\" e, successivamente, il romanzo biografico su Caterina Medici di Broni (1840). Nel 1848 divenne segretario del governo provvisorio costituitosi in Lombardia dopo le Cinque giornate di Milano e redasse il manifesto alle nazioni europee del 12 aprile. Esule quindi in Piemonte dopo l'armistizio di Salasco, fu poi deputato di Arona. Ritiratosi dalla politica nel 1849, vi torn\u00f2 nel 1871, quando divenne senatore del Regno, assumendo in seguito la direzione generale per gli affari del culto presso il ministero della Giustizia.\nDi particolare prestigio \u00e8 una sua ricca opera di buone fotografie sullo sviluppo del regno di Umberto I nel periodo 1863-1870, titolata \"fotografo di Sua Maest\u00e0\" e successivamente una direzione dell'edizione milanese di una collana su Galileo Galilei.\nMauri muore nel 1883 ed \u00e8 tumulato nel Cimitero Monumentale di Milano, nella Cripta del Famedio."}
{"id": "1686738", "revid": "212813", "url": "https://it.wikipedia.org/wiki?curid=1686738", "title": "Pandius imperator", "text": ""}
{"id": "1686739", "revid": "848247", "url": "https://it.wikipedia.org/wiki?curid=1686739", "title": "Giovanni Poggio", "text": "Biografia.\nGiovanni Poggio si arruol\u00f2 giovane nell'esercito sabaudo e fu incorporato nell'artiglieria da piazza come cannoniere di prima classe.\nPrese parte alla guerra in Crimea, in qualit\u00e0 di \"capo pezzo della batteria\", \"La Rocca di Cavour\", con la spedizione piemontese del 1855, dove partecip\u00f2 alla battaglia della Cernaia .\nPartecip\u00f2 poi, alle principali battaglie delle campagne risorgimentali del 1859 decorato della M\u00e8daille de la Campagne d'Italie - Napoleone III - Regia aut. del 1\u00ba aprile 1860 e alla campagna dell'Italia meridionale del 1860. In particolare in quest'ultima impresa, il 30 settembre, in uno scontro con le truppe borboniche nella battaglia del Volturno, contribu\u00ec in modo decisivo a cambiare le sorti del combattimento, trasformando una possibile sconfitta in una vittoria garibaldina. Per il mirabile comportamento tenuto fu decorato della medaglia d'argento al Valor Militare.\nIl 12 novembre 1860 durante l'assedio della citt\u00e0 di Capua, difesa dalle truppe borboniche, fu ferito gravemente da un proiettile di artiglieria ad un braccio. Cerc\u00f2 di sollevarsi ma in quel momento un altro proiettile gli asportava l'altro braccio. Condotto all'ambulanza, gli furono amputate entrambe le braccia, mentre veniva assistito dalla crocerossina e scrittrice inglese Jessie White, un'entusiasta sostenitrice dell'unit\u00e0 d'Italia.\nPer il coraggio e l'altruismo dimostrato nella battaglia fu decorato della medaglia d'oro al Valor Militare.\nIl re Vittorio Emanuele II, visitandolo all'ospedale di Napoli, lo promosse personalmente \"ufficiale sul campo\", ma la burocrazia lo lasci\u00f2 soldato semplice. A tale dimenticanza rimedi\u00f2 successivamente Umberto II che, il 28 marzo del 1960, come riconoscimento concesse con \"Regie Lettere Patenti\" ai discendenti di Giovanni Poggio la titolarit\u00e0 dello stemma.\nMor\u00ec all'et\u00e0 di ottanta anni, il 5 dicembre 1910.&lt;/br&gt; \nIn ricordo dell'Eroe, le citt\u00e0 di Torino ed Alessandria gli intitolarono due vie. Masio, suo paese natale, gli eresse un monumento, opera dello scultore Attilio Gartmann, e gli dedic\u00f2 le scuole. Anche la citt\u00e0 di Pinerolo gli intitol\u00f2 la locale sezione degli artiglieri.\nNote.\n2. \u201cDove gli altri non vanno\u201d\nStoria e mito di Giovanni Poggio, masiese, soldato d'artiglieria, eroe delle guerre risorgimentali. (Masio, 2011)\nFrancesco Cacciabue"}
{"id": "1686742", "revid": "1776051", "url": "https://it.wikipedia.org/wiki?curid=1686742", "title": "Giuseppe Panattoni", "text": "Nel novembre 1847 \u00e8 tra i principali collaboratori, insieme ad altri come Lodovico Bosellini, del primo numero del mensile \"La Temi\" di Firenze (diretto da Carlo Guarnacci). La rivista proseguir\u00e0 con qualche interruzione fino al settembre 1864.\nIn politica fu all'inizio lealista. Negli anni '30, credendo nella possibilit\u00e0 che le riforme di Leopoldo II di Toscana, prese pubbliche posizioni in favore della dinastia lorenese, come dimostra la presenza del suo nome tra i sottoscrittori del monumento a Leopoldo I, sovrano di Toscana.\nNegli anni '40 fu quindi membro del partito liberale (guidato da Bettino Ricasoli, l'inventore del vino Chianti), che dopo la fine della stagione costituzionalista in Toscana, nel 1849, inizi\u00f2 a vedere nell'unione (paritetica) del suo paese al Regno di Sardegna il modo migliore per osteggiare il rafforzamento del potere statale perorato dai granduchi lorenesi e per difendere le prerogative della classe dominante (aristocratica) toscana.\nInizi\u00f2 l'attivit\u00e0 come deputato di Lari, dove ancora oggi \u00e8 possibile visitare il palazzo di famiglia, al Parlamento toscano riunitosi dal 22 giugno 1848 all'8 febbraio 1849 sotto il nome di \"Consiglio Generale\".\nFu altres\u00ec eletto, insieme a Lorenzo Panattoni, all\"'Assemblea Costituente Toscana\" inaugurata il 25 marzo 1849 e chiusasi il 12 aprile 1849.\nLo troviamo quindi, sempre insieme a Lorenzo Panattoni, all\"'Assemblea dei Rappresentanti della Toscana\", creata l'11 agosto 1859 e riunitasi per l'ultima volta il 20 marzo 1860 per sancire l'unificazione della Toscana al Piemonte.\nTra le varie cose lo si ricorda per aver assistito Alessandro Manzoni nella diatriba editoriale con Le Monnier."}
{"id": "1686748", "revid": "275648", "url": "https://it.wikipedia.org/wiki?curid=1686748", "title": "Kevin Shirley", "text": "Ha lavorato con molti artisti come: Iron Maiden, Deep Purple, Rush, Led Zeppelin, Dream Theater, Aerosmith, Journey, Black Crowes, Europe, Mr. Big, HIM, Slayer, Joe Bonamassa.\nHa collaborato con il supergruppo Black Country Communion."}
{"id": "1686753", "revid": "913245", "url": "https://it.wikipedia.org/wiki?curid=1686753", "title": "Meseret Defar", "text": "Biografia.\nNel suo palmar\u00e8s figurano un titolo olimpico, ottenuto ai Giochi olimpici estivi 2004 di Atene nei 5000 m, ed un bronzo vinto quattro anni prima nella stessa distanza. Sempre nei 5000 m ha ottenuto anche un oro ai mondiali di Osaka 2007, un argento a Helsinki 2005 ed un bronzo a Berlino 2009. Sulla distanza dei 3000 m ha vinto quattro ori ai mondiali indoor.\nHa detenuto per circa un anno il record del mondo dei 5000 m con il tempo di 14'16\"63 ottenuto ai Bislett Games 2007 di Oslo (record poi battuto da Tirunesh Dibaba), e attualmente detiene il record del mondo indoor dei 3000 m."}
{"id": "1686756", "revid": "1699816", "url": "https://it.wikipedia.org/wiki?curid=1686756", "title": "La banda dei ranocchi", "text": " \u00e8 un anime giapponese del 1973, prodotto dalla Tatsunoko Production in 39 episodi. Rappresenta una delle prime esperienze alla regia di Yoshiyuki Tomino, futuro autore di Gundam e Daitarn 3.\nTrama.\nDemetan \u00e8 un giovane ranocchio proveniente da una famiglia povera (vive assieme ai suoi genitori, il padre fa il giocattolaio), al punto da non potersi neppure permettere di andare a scuola, e per questo \u00e8 automaticamente un emarginato all'interno della comunit\u00e0. Tuttavia fa amicizia con una graziosa ranocchietta, popolare e molto dolce, di famiglia ricca di nome Ranatan; questo nonostante la differenza del loro status sociale.\nOvviamente il padre della ranocchia, che \u00e8 anche il sindaco del villaggio delle rane dello stagno, non si trova per nulla d'accordo riguardo al fatto che la figlia frequenti in modo cos\u00ec assiduo Demetan e cerca in tutti i modi di ostacolar tale relazione. Pian piano, per\u00f2, la loro amicizia trascender\u00e0 tutte le difficolt\u00e0, e avr\u00e0 la meglio sui pregiudizi non solo del padre di Ranatan, ma anche dell'intera comunit\u00e0 dello stagno in cui vivono.\nInsieme i due vivranno numerose avventure, imparando molto sull'amore, sull'odio e sull'invidia. Le storie sono spesso tristi, al limite del sadismo, con Demetan che deve fare i conti con predatori naturali (il pesce gatto) o difendersi dai bulli che dominano lo stagno.\nSigla.\nLa sigla \u00e8 stata incisa dal gruppo Le Mele Verdi nel 1980 sul singolo \"La banda dei ranocchi/Ippo Tommaso\"."}
{"id": "1686758", "revid": "287204", "url": "https://it.wikipedia.org/wiki?curid=1686758", "title": "Francesca Vanini", "text": "Fu inizialmente al servizio della corte di Mantova ed \"inizi\u00f2 la carriera nel 1690, distinguendosi in opere di Carlo Francesco Pollarolo e di Lotti\". Tra il 1695 e il 1700 apparve sui palcoscenici lirici di varie citt\u00e0 italiane, Bologna, Firenze, Venezia, Mantova e Parma. \nNel 1701 cant\u00f2 a Napoli e si esib\u00ec ne \"Gli equivoci del sembiante\" di Antonio Caldara a Casale nel 1703, a Genova e Venezia in \"Flavio Anicio Olibrio\" di Francesco Gasparini al Teatro San Cassiano di Venezia con Domenico Cecchi e Giuseppe Maria Boschi nel 1706 ed a Vicenza nel 1707. \nTra il 1707 e il 1709 fu con suo marito, il basso Giuseppe Boschi, nuovamente a Venezia, e poi, tra il 1710 e il 1711, a Londra. Durante questi soggiorni la Vanini partecip\u00f2 a due prime h\u00e4ndeliane: l\"Agrippina\", nel 1709, dove interpret\u00f2 il personaggio di Ottone, e il \"Rinaldo\", nel 1711, dove fu invece Goffredo. \nLa sua voce aveva per\u00f2 all'epoca gi\u00e0 iniziato il suo declino.\n\"Ricordata per il talento e lo stile raffinato\", Francesca Vanini fu \"il primo contralto \u00abserio\u00bb di gran fama\" della storia dell'opera, rendendosi protagonista del definitivo affrancamento del registro vocale di contralto dal repertorio di nutrici lubriche e ruffiane in cui era stato confinato dalla prima opera barocca. Voce non particolarmente estesa, che si articolava su un intervallo compreso tra il sol2 e il mi4, era per\u00f2 in grado di sostenere tessiture eccezionalmente basse, come quella di Ottone nell\"Agrippina\", mentre nella scrittura delle sue parti h\u00e4ndeliane \"sono frequenti i passi di agilit\u00e0\". Fu molto apprezzata anche dai tecnici del canto e in particolare da Pier Francesco Tosi, il quale ne lod\u00f2 la capacit\u00e0 di seguire il metodo di Francesco Pistocchi consistente nell'introdurre abbellimenti senza trasgredire sul tempo."}
{"id": "1686760", "revid": "287204", "url": "https://it.wikipedia.org/wiki?curid=1686760", "title": "Primi supersingolari", "text": "In matematica, in particolare in teoria algebrica dei numeri, un numero primo formula_1 \u00e8 detto supersingolare per una curva ellittica formula_2 definita sui numeri razionali se la riduzione di formula_2 modulo formula_1 \u00e8 una curva ellittica supersingolare sul campo finito formula_5.\nPi\u00f9 in generale, se formula_6 \u00e8 un qualsiasi campo globale, cio\u00e8 un'estensione finita di formula_7 o di formula_8, e se formula_9 \u00e8 una variet\u00e0 abeliana definita su formula_6, allora un \"primo supersingolare\" formula_11 per formula_9 \u00e8 un posto finito di formula_6 tale che la riduzione di formula_9 modulo formula_11 \u00e8 una variet\u00e0 abeliana supersingolare.\nAlternativamente, il termine \"primo supersingolare\" \u00e8 usato per un divisore primo dell'ordine del gruppo mostro formula_16, il pi\u00f9 grande dei gruppi eccezionali semplici. In questo caso ci sono precisamente 15 primi supersingolari: 2, 3, 5, 7, 11, 13, 17, 19, 23, 29, 31, 41, 47, 59, e 71.\nSebbene questi due definizioni sono sicuramente distinte (la prima \u00e8 relativa a una particolare curva ellittica, mentre la seconda no), esse sono relazionate. Infatti, per un numero primo formula_1, le seguenti affermazioni sono equivalenti:\n(i) La curva modulare formula_18 ha genere zero.\n(ii) Ogni curva ellittica supersingolare di caratteristica formula_1 pu\u00f2 essere definita sopra il sottocampo del primo formula_5.\n(iii) L'ordine del gruppo mostro \u00e8 divisibile per formula_1.\nL'equivalenza \u00e8 dovuta a Andrew Ogg. Pi\u00f9 precisamente, nel 1975 Ogg mostr\u00f2 che i numeri primi che soddisfano (i) sono esattamente i 15 primi elencati sopra e in breve intu\u00ec dell'esistenza di un gruppo eccezionale semplice avente esattamente questi numeri primi come divisori. Questa strana coincidenza diede avvio alla teoria del Monstrous Moonshine."}
{"id": "1686763", "revid": "71814", "url": "https://it.wikipedia.org/wiki?curid=1686763", "title": "Atto illecito", "text": ""}
{"id": "1686765", "revid": "287204", "url": "https://it.wikipedia.org/wiki?curid=1686765", "title": "Robert Muresan", "text": ""}
{"id": "1686781", "revid": "729019", "url": "https://it.wikipedia.org/wiki?curid=1686781", "title": "Bob Norster", "text": "Ha fatto il suo esordio con la nazionale il 20 marzo 1982 contro la . Nel 1983 \u00e8 stato selezionalo per il tour in Nuova Zelanda dei British and Irish Lions e nel 1989 per quello in Australia.\nHa preso parte, giocando tre partite, alla Coppa del Mondo 1987, competizione nella quale il \u00e8 arrivato terzo.\nIl 13 marzo 1989 ha disputato la sua ultima partita internazionale contro l'.\nDurante la sua carriera ha giocato nel Cardiff RFC."}
{"id": "1686785", "revid": "2068406", "url": "https://it.wikipedia.org/wiki?curid=1686785", "title": "Stazione meteorologica di Udine Campoformido", "text": "La stazione meteorologica di Udine Campoformido \u00e8 una stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa all'omonima localit\u00e0 nei pressi della citt\u00e0 di Udine. La stazione risulta attualmente dismessa. \nCaratteristiche.\nLa stazione meteorologica, di tipo automatico DCP, si trova nell'Italia nord-orientale, in Friuli-Venezia Giulia, in provincia di Udine, nel comune di Campoformido, a 93 metri s.l.m. e alle coordinate geografiche . La stazione meteorologica porta la denominazione \"Udine\", pur non essendo ubicata nel relativo territorio comunale.\nOltre a rilevare i dati 24 ore su 24, quella di Udine Campoformido \u00e8 stata una delle sei stazioni del Servizio Meteorologico dell'Aeronautica Militare su un totale di otto stazioni italiane in cui venivano effettuate osservazioni in quota grazie ai radiosondaggi, con un almeno due lanci di palloni sonda al giorno (alle ore 0 e alle ore 12 UTC). Dal febbraio 2016 anche tale servizio \u00e8 stato spostato nel vicino aeroporto di Rivolto. \nMedie climatiche ufficiali.\nDati climatologici 1961-1990.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,6\u00a0\u00b0C; quella del mese pi\u00f9 caldo, luglio, \u00e8 di +22,5\u00a0\u00b0C.\nLe precipitazioni medie annue fanno registrare il valore di 1.371,4 mm con minimo relativo in inverno, picco massimo in autunno e massimo secondario in primavera per gli accumuli stagionali.\nMedie climatiche aerologiche ufficiali.\nNelle tabelle sottostanti sono riportate le medie climatiche registrate dalla stazione aerologica fino al 1960."}
{"id": "1686793", "revid": "119991", "url": "https://it.wikipedia.org/wiki?curid=1686793", "title": "Stazione meteorologica di Campoformido", "text": ""}
{"id": "1686794", "revid": "767487", "url": "https://it.wikipedia.org/wiki?curid=1686794", "title": "Kryptops palaios", "text": "Il criptope (Kryptops palaios) era un dinosauro carnivoro vissuto nel Cretaceo inferiore (circa 105 milioni di anni fa). I suoi resti sono stati rinvenuti in Niger.\nDescrizione.\nI resti fossili, bench\u00e9 molto incompleti e comprendenti una mascella e parte delle zampe, permettono di supporre una lunghezza dell'animale di circa 6 o 7 metri. Il criptope doveva avere un cranio corto e compatto, ricoperto probabilmente di cheratina e dotato di piccole creste.\nClassificazione.\nQuesto dinosauro, descritto da Paul Sereno e Steve Brusatte nel 2008, \u00e8 considerato il pi\u00f9 antico e primitivo tra gli abelisauridi, una famiglia di dinosauri teropodi caratteristici dei continenti meridionali.\nL'importanza di questo animale \u00e8 data dal fatto che, data l'et\u00e0 e la primitivit\u00e0, fa supporre che gli abelisauridi possano essersi originati in Africa, e non in Sudamerica come precedentemente pensato.\nAmbiente.\nTra gli altri animali vissuti nello stesso ambiente sono da ricordare il carcarodontosauride primitivo \"Eocarcharia\", lo spinosauride \"Suchomimus\" e, tra gli erbivori, gli iguanodonti \"Ouranosaurus\", \"Elrhazosaurus\" e \"Lurdusaurus\" e il sauropode \"Nigersaurus\". In strati un poco pi\u00f9 recenti \u00e8 stato rinvenuto un altro abelisauride primitivo, \"Rugops primus\"."}
{"id": "1686795", "revid": "174925", "url": "https://it.wikipedia.org/wiki?curid=1686795", "title": "Proiezione (cinema)", "text": ""}
{"id": "1686799", "revid": "119991", "url": "https://it.wikipedia.org/wiki?curid=1686799", "title": "Stazione meteorologica di Rivolto", "text": ""}
{"id": "1686801", "revid": "599013", "url": "https://it.wikipedia.org/wiki?curid=1686801", "title": "Gustavo Adolfo", "text": ""}
{"id": "1686802", "revid": "119991", "url": "https://it.wikipedia.org/wiki?curid=1686802", "title": "Stazione meteorologica di Codroipo", "text": ""}
{"id": "1686805", "revid": "4252", "url": "https://it.wikipedia.org/wiki?curid=1686805", "title": "Digiunoterapia", "text": "Digiunoterapia \u00e8 un termine che si \u00e8 diffuso fra i pi\u00f9 accesi e convinti sostenitori e praticanti del digiuno inteso come pratica volta a recuperare il benessere e la salute totale del corpo fisico.\nStoria.\nLa pratica del digiuno si perderebbe nella notte dei tempi, in quanto, secondo i sostenitori sarebbe \"istintuale\"; ma il primo a parlarne in questi termini \"terapeutici\", e in un libro abbastanza esteso sull'argomento, sarebbe stato Herbert M. Shelton.\nA lui fanno riferimento praticamente quindi tutti gli igienisti, o per lo meno quelli fra loro che seguono la \"corrente di pensiero\" igienista da lui iniziata. Altre infatti sono nate ed esistono, contrapposte o complementari ad essa.\nUna di queste per esempio prevede l'uso di argilla e/o altre metodiche naturali in aggiunta alla pratica del digiuno, che non solo ed esclusivamente questo. Il digiuno totale e il processo di autolisi menzionato, assieme alle corrette combinazioni alimentari e a una sana alimentazione, non sarebbero infatti sufficienti, secondo molti altri ugualmente autorevoli igienisti.Solamente una vita sana a tutti gli effetti ; per questo altri autori evidenziano il ruolo essenziale che giocherebbero anche altri fattori e rimedi naturali.\nIn Russia lo studio del digiuno terapeutico risale alla fine del 1800 (trattato \u00a0di Petr Vil\u2019jaminov del 1769), \u00a0continua nell\u2019800 con le ricerche di L. A. Struve, I. G. Spasskij, N. L. Zeland e prosegue con Vladimir Pa\u0161utin, che studia le caratteristiche fisiologiche e patofisiologiche del digiuno umido e secco (1902). Nel Novecento lo studio continua con Aleksej Suvorin (1931) e Bakulev (1956) e sar\u00e0 divulgato nell\u2019Unione Sovietica negli anni \u201960, per opera di Jurij Nikolaev (1905-1998). \nA questo medico, psichiatra di professione, si deve l\u2019approvazione e l\u2019introduzione del metodo, (per cui coni\u00f2 il nome Razgruzo\u010dnodieti\u010deskaja terapija, dietodigiuno terapia, abbreviato in RDT), nel sistema sanitario statale dell\u2019URSS.\nTra la fine degli anni \u201840 e gli anni \u201860 Nikolaev intensific\u00f2 le sue osservazioni sui malati di schizofrenia che diventarono l\u2019oggetto della sua tesi di dottorato, esposta nel 1960 col titolo \"Razgruzo\u010dno-dieti\u010deskaja terapija \u0161izofrenii i ee fiziologi\u010deskoe obosnovanie\" (La terapia del digiuno nel trattamento della schizofrenia e le sue basi fisiologiche). Di l\u00ec a poco riusc\u00ec a inoltrare il digiuno terapeutico nella pratica clinica, contribuendo a farlo approvare dal Ministero della Sanit\u00e0 dell\u2019URSS. Nel 1961 Nikolaev fu invitato a dirigere la cattedra di psichiatria dell\u2019Istituto medico di Rostov sul Don e durante i suoi due anni di gestione riusc\u00ec a creare una scuola di esperti di digiuno terapeutico e a \u201ccontagiare\u201d numerosi colleghi. Nei decenni successivi Nikolaev lavor\u00f2 fondamentalmente a Mosca, all\u2019Istituto di ricerca scientifica di psichiatria del Ministero della Repubblica Sovietica Russa, riuscendo comunque a coordinare il lavoro dei tanti reparti di digiunoterapia che nel frattempo erano stati aperti ovunque in tutta l\u2019Unione Sovietica. Importante per lo sviluppo del metodo fu la raccolta \"Problemy le\u010debnogo golodanija\" (Problemi di digiuno terapeutico), uscita a Mosca nel 1969 e ospitante, oltre a quello di Nikolaev, il contributo di altri ricercatori. Del crescente aumento dell\u2019interesse e del fervore degli studi parla lo stesso Nikolaev nel suo libro \"Golodanie radi zdorovija\" (Il digiuno per la salute), uscito per la prima volta nel 1973 in 200.000 copie e riedito nel 1988.\nCritiche al digiuno e pericoli connessi.\nLa corretta ripresa alimentare.\nLa pratica del digiuno malgestita sarebbe, a detta degli stessi fautori del metodo, molto pi\u00f9 dannosa della malattia stessa.\nI pericoli maggiori (in circostanze \"normali\", ossia in individui \"non malati gravi\") sarebbero comunque sempre e solo da riportare alla \"buona interruzione\" del digiuno stesso, ossia alla \"\"corretta ripresa\" alimentare\". \nLo stomaco e l'intestino, infatti, ormai non pi\u00f9 abituati a lavorare come prima, andrebbero riportati lentamente, non in modo brusco, alla loro attivit\u00e0. E questo, tanto pi\u00f9 lentamente quanto pi\u00f9 protratto \u00e8 stato il digiuno. \nMolte altre critiche vengono rivolte alla digiunoterapia e ai praticanti della stessa, soprattutto dalla medicina, che rileva tra le altre cose la mancanza di sperimentazione scientifica circa i presunti effetti benefici del digiuno, e la potenziale pericolosit\u00e0 dello stesso.\nIn presenza del morbo (o sindrome) di Gilbert, spessissimo non diagnosticato, il digiuno pu\u00f2 danneggiare anche le cellule cerebrali.\nIl parere di Ehret.\nAnche secondo le teorie pseudoscientifiche di Arnold Ehret, un digiuno portato all'eccesso, ossia troppo lungo, \u00e8 dannoso (anche Ehret basa comunque le sue teorie alternative su un modello biologico e medico totalmente non dimostrato da un punto di vista scientifico).\nSecondo il suo ipotetico e non dimostrato concetto di \"muco\", la presunta sostanza estranea ostruirebbe i vasi sanguigni, che si restringerebbero molto durante i digiuni prolungati, rallentando cos\u00ec la circolazione sanguigna non solo della presunta \"mucosit\u00e0\", ma anche di tutti i presunti \"materiali di scarto\" che non potrebbero poi pi\u00f9 essere eliminati adeguatamente."}
{"id": "1686806", "revid": "729019", "url": "https://it.wikipedia.org/wiki?curid=1686806", "title": "Battaglia di Francoforte sull'Oder", "text": "La battaglia di Francoforte sull'Oder si svolse il 13 aprile 1631, durante la fase svedese della Guerra dei trent'anni, quando le truppe svedesi comandate dal re Gustavo Adolfo assaltarono la citt\u00e0 di Francoforte sull'Oder; fu una delle prime azioni dell'esercito svedese sul territorio imperiale dopo lo sbarco dell'anno precedente.\nLa presa di Francoforte sull'Oder.\nGustavo Adolfo appena sbarcato in Europa cerc\u00f2 di allargarsi a sud; il suo \"Rubicone\" fu l'Oder, e la sua prima vittima fu la citt\u00e0 di Francoforte. La diversione aveva, fra gli altri, l'obiettivo di distrarre l'assedio da Magdeburgo da parte del Tilly, che, in effetti, per qualche tempo, rimase incerto sul da farsi: se correre in aiuto di Francoforte o finire l'opera in corso davanti alla citt\u00e0 ribelle sull'Elba.\nIl 13 aprile gli svedesi con un esercito di 23.000 uomini giunsero davanti alle mura di Francoforte: la assalirono e la conquistarono non dopo aver chiesto la resa incondizionata ed il pagamento di un forte riscatto. Memore del terribile saccheggio a cui gli imperiali si erano lasciati andare nella conquista di Neubrandenburg, re Gustavo Adolfo contrariamente alle sue abitudini, volle far pagare la stessa moneta alla sfortunata Francoforte, il cui assedio gli era costato la perdita di 800 uomini. Fu in sostanza un'anticipazione feroce di quanto poco dopo accadde a Magdeburgo: i 3.000 uomini della guarnigione della citt\u00e0 sull'Oder furono massacrati insieme con molti abitanti della citt\u00e0, tanto che servirono ben sei giorni per bruciare i cadaveri, e scavare tombe da 100 posti ognuna per far posto a tutti ai cadaveri delle vittime. I due contendenti non avevano piet\u00e0, nelle barbarie e nelle ritorsioni, negli atti di violenza e negli eccidi, l'uno dell'altro e la guerra cominciava ad assumere sempre pi\u00f9 le sembianze di un grosso indiscriminato massacro. Tilly, appena informato della caduta della citt\u00e0 imperiale, sospese la marcia di avvicinamento della sua armata che aveva intrapreso e torn\u00f2 risoluto su Magdeburgo.\nDopo Francoforte, gli svedesi si assicurarono anche la presa di Landsberg. Avevano ormai il controllo di tutto il territorio alle loro spalle; anche Kolberg, la piazzaforte sul Baltico, aveva finito col cedere e si arrese a marzo. Il re svedese si concentr\u00f2 quindi nella pressione diplomatica nei confronti dei cauti Elettori protestanti, i quali avrebbero potuto fornirgli l'adeguato sostegno al prosieguo del conflitto. Inizi\u00f2 dal pi\u00f9 debole Giorgio Guglielmo di Brandeburgo, al quale notific\u00f2 in maniera chiara che pretendeva alleati sicuri ed obbedienti, non voleva neutrali in questa impresa; ripeteva spesso: \u201d\"qui combattono Dio e il Diavolo, chi combatte per me combatte per Dio, chi vuole stare con il diavolo mi deve combattere. Tertium non datur\"\u201d.\nNel mese di maggio marci\u00f2 quindi risoluto su Potsdam e Berlino, conquist\u00f2 la fortezza di Spandau e costrinse l'Elettore del Brandeburgo ad un'alleanza provvisoria nei suoi confronti ed al pagamento di una retta mensile di qualche decina di migliaia di talleri. Il 22 giugno, dopo la caduta di Magdeburgo venne poi firmata la formale alleanza fra Svezia e Brandeburgo. Rimaneva tuttavia da convincere ancora lo zoccolo duro rappresentato dall'Elettore di Sassonia, la cui posizione si era certo indebolita dalla defezione forzata del suo collega di Berlino, ma che ancora non aveva cambiato opinione nei confronti dell'invasore nordico. Questa ferma presa di posizione obbligher\u00e0 Gustavo Adolfo ad assistere impotente all'immane disastro che stava per abbattersi sulla citt\u00e0 simbolo dei protestanti, alla cui difesa il re svedese aveva posto un valido generale originario dell'Assia, il maresciallo Dietrich Falkenberg."}
{"id": "1686807", "revid": "124902257", "url": "https://it.wikipedia.org/wiki?curid=1686807", "title": "Olympiakos Syndesmos Filathl\u014dn Peirai\u014ds (pallavolo maschile)", "text": "L'Olympiakos Syndesmos Filathl\u014dn Peirai\u014ds \u00e8 una societ\u00e0 di pallavolo maschile greca, con sede a Il Pireo: milita nel campionato greco di Volley League; fa parte dell'omonima societ\u00e0 polisportiva."}
{"id": "1686808", "revid": "984922", "url": "https://it.wikipedia.org/wiki?curid=1686808", "title": "Stazione meteorologica di Udine Centro", "text": "La stazione meteorologica di Udine Centro \u00e8 la stazione meteorologica di riferimento relativa all'area urbana della citt\u00e0 di Udine.\nCoordinate geografiche.\nLa stazione meteo si trova nell'Italia nord-orientale, in Friuli-Venezia Giulia, nel comune di Udine, a 146 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,1\u00a0\u00b0C; quella del mese pi\u00f9 caldo, luglio, \u00e8 di +22,6\u00a0\u00b0C ."}
{"id": "1686814", "revid": "104458", "url": "https://it.wikipedia.org/wiki?curid=1686814", "title": "Amerigo Anton", "text": ""}
{"id": "1686822", "revid": "1186766", "url": "https://it.wikipedia.org/wiki?curid=1686822", "title": "Russel Hobbs", "text": "Russel Hobbs (soprannominato Russ) \u00e8 un membro della \"cartoon band\" dei Gorillaz, nella quale ha il ruolo di batterista. \u00c8 mancino.\nStoria del personaggio.\nNato a Brooklyn, New York, il 3 giugno del 1975, Russel venne educato con sani principi dai propri genitori, e cresceva educato e rispettoso.\nTuttavia, il giovane cominci\u00f2 a dare problemi: venne espulso dalla \"Xavier School for Young Achievers\" che frequentava per aver malmenato alcuni studenti, in seguito ad una possessione diabolica dalla quale ottenne i suoi occhi completamente bianchi.\nDopo l'espulsione, l'ansia e la presenza del demone in lui mandarono Russel in un coma durato 4 anni, durante i quali Padre Merrin riusc\u00ec ad esorcizzarlo.\nNon voluto dalla \"Xavier School\", Russel cominci\u00f2 a frequentare la \"Brooklyn High School\", dove conobbe numerosi ragazzi di colore che si cimentavano nei vari campi dell'hip hop.\nUna sera, tuttavia, mentre tornava a casa in macchina con amici Russel fu vittima di una sparatoria, dalla quale usc\u00ec malridotto ma salvo, mentre tutti gli amici che erano con lui vennero uccisi. I loro spiriti, tuttavia, vennero assorbiti dal corpo di Russel, dove si rifugiarono, potendo per\u00f2 uscire in qualsiasi momento.\nUno di questi spiriti \u00e8 Del, basato sul rapper statunitense Del tha Funkee Homosapien, che \u00e8 anche il doppiatore del personaggio.\nDurante la prima pausa della band, alla fine del 2003 Grim Reaper venne a reclamare lo spirito di Del; fu un trauma terribile per Russel, che si rintan\u00f2 nello scantinato di Ike Turner e cominci\u00f2 la stesura del \"miglior album rap di tutti i tempi\", dal titolo \"The Seventh Heaven Hip Hop and Harmony Album\", che tuttavia non vide mai la luce.\nRussel \u00e8 stato l'ultimo della band a tornare ai Kong Studios dopo la prima pausa.\nIn seguito alla truffa di \"El ma\u00f1ana\", 2D e Russel decisero di abbandonare nuovamente il gruppo, sconvolti dal dolore: tuttavia, come Murdoc rivela nel libro \"The Rise of the Ogre\", i membri della band stanno lavorando a un nuovo CD, in particolare sembra che Russel voglia darsi alla produzione di dischi.\nNell'album \"Plastic Beach \"\u00e8 praticamente assente e viene \"rimpiazzato\" con basi ritmate e appare soltanto nei video \"On Melancholy Hill \"e \"Rhinestone Eyes \"dove \u00e8 inspiegabilmente diventato un gigante, salva Noodle e la porta nell'isola dove si trovano il resto della band e Cyborg Noodle.\nPersonalit\u00e0.\nLe numerose possessioni del corpo di Russel da parte di entit\u00e0 sovrannaturali hanno lasciato un segno indelebile nella sua psiche: in particolare, l'esorcismo da Del ne ha minato la sanit\u00e0 mentale: \u00e8 quindi diventato dipendente da farmaci come lo Xanax.\nNella fase due della band, perci\u00f2, \u00e8 assai malinconico e statico, passa il tempo a fissare il vuoto o a dormire, non partecipa attivamente alla vita della band.\nNella fase uno, invece, \u00e8 pi\u00f9 dinamico, poco paziente sia nei confronti di Murdoc (al quale diede un pugno sul naso, fratturandolo in cinque diversi punti, quando lo trov\u00f2 in situazioni non convenzionali nei bagni dei Kong Studios con Paula Cracker, la ragazza di 2D) che di 2D (che minaccia e percuote a causa della sua idiozia), mentre con Noodle \u00e8 assai protettivo.\nNonostante ci\u00f2, Russel \u00e8 un ragazzo gentile e colto (questo grazie all'educazione privata ricevuta in giovent\u00f9). Spesso \u00e8 lui che risolve i conflitti fra membri della band. Russel \u00e8 assai permaloso riguardo ai commenti che riguardano il suo peso, che sarebbe frutto di un'intolleranza alimentare.\nGli piace cucinare, mangiare, \u00e8 un grande esperto di musica in generale ed ha il pallino della tassidermia: si diverte a cucire insieme parti di vari animali (a volte mettendo delle ruote al posto delle zampe, come nell\"'Hot Rod Warthog\") per crearsi un'armata di bestie ibride, gli \"Animal Kwackers\"."}
{"id": "1686824", "revid": "287204", "url": "https://it.wikipedia.org/wiki?curid=1686824", "title": "Trasferelli", "text": "I Trasferelli (noti all'estero anche come \"Action Transfers\" e \"Kalkitos\") o Trasferibili a secco (noti all'estero anche come \"Dry Transfers\" o \"Rub Down Transfer\") sono un foglio di polimero adesivizzato e termosensibile sul quale vengono stampati, con degli inchiostri speciali, disegni, simboli, alfabeti e decorazioni. Lo sfregamento permette a ci\u00f2 che vi \u00e8 stampato sopra di \"trasferirsi\" sul supporto desiderato senza avere alcuno spessore e quindi con una resa che assomiglia molto alla vera e propria stampa. Un disegno trasferibile pu\u00f2 essere \"trasferito\" su un foglio tramite un'interazione chimica di forze che interagiscono tra di loro in un bilanciamento di trazione o pressione al grammo: l'inchiostro infatti deve aderire al supporto con una specifica forza aggressiva e contemporaneamente permettere all'adesivo di attaccarsi a ogni superficie (carta, vetro, legno, ceramica e cos\u00ec via) con una forza specifica relazionata alla prima. \nStoria.\nStoria della produzione.\nLa tecnica su cui sono basati i Trasferibili fu sviluppata principalmente da tre aziende a partire dal 1960: la britannica Letraset, la francese Mecanorma e la italiana Reber R41.Le aziende Letraset e Mecanorma si sono distinte per l'ampia vastit\u00e0 di alfabeti proposti, in pieno accordo con le mode del momento, mentre Reber R41 si connotava per una selezione strettissima di caratteri e per la sua collaborazione esclusiva con la Fonderia Nebiolo di Torino (azienda attiva dal 1880 e chiusa negli anni '90 dello scorso secolo), e con il designer di caratteri tipografici Aldo Novarese.\nOggi \u00e8 possibile trovare molti alfabeti Letraset, Mecanorma e Reber R41 in versione digitale.\nTrasferelli.\nNei primi anni '60 la ditta Letraset diede incarico a una propria divisione (Letraset Consumer) di realizzare una nuova linea di adesivi trasferibili, denominati \"Action Transfers\", dedicati ai bambini. Questa linea usava la stessa tecnica dei caratteri Letraset applicandola a set di figurine su soggetti come \"animali del mondo\", \"scene storiche\", \"avventure spaziali\" e cos\u00ec via. Gli Action Transfers erano inizialmente monocromatici, solo alcuni anni dopo la tecnica venne raffinata per consentire la produzione di adesivi in quadricromia.\nTradizionalmente i Trasferelli erano associati a fogli trasferibili pensati per i bambini: negli anni '70 e '80 diventarono molto popolari e venivano venduti nelle edicole set di Trasferelli che comprendevano un giornalino a tema (western, fiabe, avventure nello spazio e cos\u00ec via) e alcuni fogli trasferibili con i soggetti abbinati alla storia, in modo da permettere al bambino di posizionare i protagonisti sullo sfondo secondo la propria fantasia. Tra i diversi set di Trasferelli se ne annoverano alcuni basati su temi originali, altri legati a marchi di successo come le serie a fumetti DC Comics e Marvel, personaggi Disney, film e serie televisive di fantascienza come \"Guerre stellari\" o \"Galactica\", le serie animate di Hanna &amp; Barbera e anime giapponesi come \"Il Grande Mazinga\". Alcuni set vennero inseriti anche come \"regalo\" all'interno di confezioni di cibo per l'infanzia, quali per esempio il formaggino Bebe di Galbani.\nLa produzione \u00e8 andata scemando nei primi anni ottanta, e le figurine originali sono attualmente oggetti da collezione.\nTrasferibili.\nCon il nome Trasferibili invece si intendono fogli trasferibili dedicati al mondo dei professionisti, artisti e del \"fai da te\" in generale (modellismo, cornici, insegne e via dicendo). Le prime tre industrie di trasferibili al mondo sono state Letraset (Inghilterra), Mecanorma (Francia), Reber R41 (Italia), tutte create a partire dagli anni '60. \u00c8 possibile affermare che, contrariamente a quanto creduto, ciascuna di queste tre aziende avesse un proprio sistema trasferibile ed una propria formula di \"trasferimento\". Mentre Letraset e Mecanorma hanno cessato la propria produzione e commercializzazione trasferibile Reber R41 \u00e8 attiva dal 1960.\nRetini.\nI retini (\"screen tones\") sono l'equivalente per professionisti dei trasferelli per bambini. Sono stati a lungo usati dai grafici prima della computer grafica e restano molto popolari, per esempio, come strumento per la realizzazione di elementi grafici nei fumetti, in particolare nei manga. Esistono retini trasferibili e retini realizzati in superficie adesiva, sui quali \u00e8 possibile scrivere, incollare e tagliare.\nTecnica.\nI Trasferelli, cos\u00ec come i Trasferibili, sono realizzati stampando le immagini con speciali inchiostri serigrafici su un foglio di polimero, che \u00e8 una speciale materia plastica. La caratteristica principale di questi colori \u00e8 che devono aderire pochissimo al foglio di plastica, in modo da poterli trasferire con la semplice pressione di una matita o di un'asticciola di legno o plastica. Il disegno viene stampato a rovescio, per primo il nero e poi, man mano che asciugano, gli altri colori. Spesso come ultimo colore si stampa il bianco, in modo che, anche se il trasferibile viene attaccato su una superficie scura, i colori risultino brillanti. In seguito, ancora con tecniche serigrafiche, si sovrappone alle immagini un collante che consentir\u00e0 il fissaggio sulla superficie su cui saranno applicate. Infine, il lato adesivo delle immagini viene protetto applicando sul foglio originale un secondo foglio di carta siliconata, che deve essere rimosso prima dell'uso."}
{"id": "1686828", "revid": "1543377", "url": "https://it.wikipedia.org/wiki?curid=1686828", "title": "VDNCh", "text": "VDNCh (, ) \u00e8 una stazione della Metropolitana di Mosca situata sulla Linea Kalu\u017esko-Ri\u017eskaja; prende il nome dall'acronimo di \"\u0412\u044b\u0441\u0442\u0430\u0432\u043a\u0430 \u0414\u043e\u0441\u0442\u0438\u0436\u0435\u043d\u0438\u0439 \u041d\u0430\u0440\u043e\u0434\u043d\u043e\u0433\u043e \u0425\u043e\u0437\u044f\u0439\u0441\u0442\u0432\u0430\" (Esposizione delle Conquiste dell'Economia Popolare), situato in prossimit\u00e0 della stazione.\nQuando fu inaugurata, il 1\u00ba maggio 1958, era la stazione pi\u00f9 settentrionale della linea Ri\u017eskaja. La stazione presenta pilastri ricoperti in marmo bianco e decorati con griglie di ventilazione circolari. VDNCh fu disegnata da Nade\u017eda Bykova, I. Gochar-Charmandarjan, Ivan Taranov e Ju. \u010cerepanov. Situata a una profondit\u00e0 di 53,5 metri, \u00e8 una delle fermate pi\u00f9 profonde della metropolitana; \u00e8 anche una delle pi\u00f9 affollate, dato che ogni giorno vi transitano circa 119.000 passeggeri (studio del 1999).\nIn origine, la stazione doveva essere decorata maestosamente secondo lo stile delle altre stazioni degli anni cinquanta, con mosaici di V. A. Favorskij lungo le arcate tra i pilastri. Tuttavia, con la nascita della battaglia di Nikita Chru\u0161\u010d\u00ebv contro gli \"extra\" decorativi, i mosaici furono sostituiti da pittura verde.\nL'ingresso circolare originale si trova sul lato occidentale di Prospekt Mira, di fronte all'Obelisco dello Spazio. All'estremit\u00e0 meridionale della stazione fu aggiunto un secondo ingresso nel 1997.\nNel 2018 la stazione \u00e8 stata fornita di bagni, il cui uso \u00e8 consentito tramite la tessera polifunzionale dei trasporti Troika.\nInterscambi.\nAnche se non \u00e8 collegata direttamente a VDNCh, la stazione della Monorotaia di Mosca Vystavo\u010dnyj Centr \u00e8 raggiungibile a piedi.\nLa stazione nei media.\nLa stazione VDNCh (o VDNKh) \u00e8 presente anche nel videogioco post-apocalittico Metro 2033, basato sull'omonimo romanzo, ambientato nella metropolitana di Mosca, in un distopico 2033."}
{"id": "1686830", "revid": "15077425", "url": "https://it.wikipedia.org/wiki?curid=1686830", "title": "Tombi 2", "text": ""}
{"id": "1686831", "revid": "15077449", "url": "https://it.wikipedia.org/wiki?curid=1686831", "title": "Tomba! 2", "text": ""}
{"id": "1686835", "revid": "15077548", "url": "https://it.wikipedia.org/wiki?curid=1686835", "title": "Ore! Tomba", "text": ""}
{"id": "1686851", "revid": "110157", "url": "https://it.wikipedia.org/wiki?curid=1686851", "title": "Museo dell'arciconfraternita dei Genovesi", "text": "Il museo dell'Arciconfraternita dei Genovesi si trova a Cagliari, in via Gemelli, presso la sede dell'arciconfraternita dei Santi Martiri Giorgio e Caterina dei Genovesi, adiacente all'omonima chiesa, nel quartiere Monte Urpinu.\nIl museo \u00e8 costituito da una raccolta di testimonianze storico - artistiche legate all'arciconfraternita dei Genovesi, fondata a Cagliari alla fine del XVI secolo e tuttora esistente.\nLe sale al piano terra del museo ospitano dipinti, sculture, suppellettili e paramenti liturgici, custoditi in passato presso l'antica sede dell'arciconfraternita, la chiesa dei Santi Giorgio e Caterina, costruita in via Manno, nel quartiere Marina, e distrutta dai bombardamenti il 13 maggio 1943.\nTra i dipinti, di particolare rilievo sono:\nTra le sculture, si conserva un'opera dell'artista ligure Giuseppe Anfosso, allievo del genovese Pasquale Navone; l'opera, giunta da Genova nel 1792, \u00e8 un gruppo scultoreo in legno policromo che raffigura il \"Martirio di santa Caterina\". Diversi sono gli oggetti d'argento custoditi nel museo, tra cui una croce astile del XVII secolo, un ostensorio del XVIII secolo, il turibolo e la navicella per l'incenso del XIX secolo. Queste ultime sono opera dell'argentiere Luigi Montaldo (1782 - 1867), nato a Genova ma trasferitosi a Cagliari nei primi anni dell'800, membro dell'arciconfraternita dei Genovesi dal 1832. Interessante anche l'esposizione delle antiche vesti liturgiche, come la pianeta del XVII secolo, con ricamate le effigi dei santi Giorgio e Caterina e lo stemma di Genova.\nAl primo piano sono invece custoditi alcuni importanti documenti della storia dell'arciconfraternita, tra cui il volume in pergamena del 1596, redatto in lingua italiana, contenente lo statuto dell'associazione."}
{"id": "1686854", "revid": "729019", "url": "https://it.wikipedia.org/wiki?curid=1686854", "title": "Monorotaia di Mosca", "text": "Il sistema di trasporto a monorotaia di Mosca (MMTS) \u00e8 una monorotaia (sistema Intamin delle ferrovie a sella) della citt\u00e0 di Mosca, in Russia, che serve il distretto amministrativo Nord-orientale. Collega le stazioni della metropolitana Timirjazevskaja con VDNCh per una lunghezza di 4,7 km. Il progetto ebbe inizio nel 1998 e i primi passeggeri poterono accedervi il 30 novembre 2004 solo per effettuare giri turistici. Il 10 gennaio 2008 la monorotaia ha iniziato ad operare secondo il servizio normale. \u00c8 indicata sulle mappe della metropolitana con il numero 13.\nStazioni.\nLe stazioni della monorotaia e quelle della metropolitana di Mosca hanno le insegne comuni con numerazione comune."}
{"id": "1686856", "revid": "599013", "url": "https://it.wikipedia.org/wiki?curid=1686856", "title": "Gareth Llewellyn", "text": "Llewellyn ha cominciato la sua carriera nel Llanharan RFC e in seguito si \u00e8 trasferito in club di primo piano come Neath RFC, Harlequins, Ospreys, Narbonne e, dal 2005-06, Bristol in cui milita tuttora.\nHa fatto il suo debutto con il il 4 novembre 1989 contro la e in totale ha all'attivo 92 presenze, che gli hanno permesso di superare il 12 giugno 2004 contro l' il precedente record di 87 detenuto da Neil Jenkins. In seguito il suo record di presenze per la nazionale \u00e8 stato superato da Gareth Thomas, attuale detentore, e Colin Charvis. Llewellyn rimane comunque la seconda linea con pi\u00f9 \"caps\". \u00c8 stato inoltre capitano del Galles per 7 volte e ha preso parte a tre Coppe del Mondo (1995, 1999, 2003), giocando partite internazionali in tre decenni differenti e sotto otto coach diversi. Nel 2004 ha annunciato il suo ritiro dalla nazionale, disputando il 20 novembre 2004 l'ultimo match contro la .\nCon la nazionale ha vinto il Cinque Nazioni 1994.\nLlewellyn \u00e8 stato soprannominato \"The Master\" dai propri tifosi per via della sua longevit\u00e0 e del suo grande rendimento durante un periodo di quasi vent'anni.\nDall'inizio della stagione 2008/2009 ricopre il ruolo di giocatore/allenatore nel club della prima divisione gallese Tonmawr RFC."}
{"id": "1686857", "revid": "287204", "url": "https://it.wikipedia.org/wiki?curid=1686857", "title": "Oltremare", "text": ""}
{"id": "1686861", "revid": "729019", "url": "https://it.wikipedia.org/wiki?curid=1686861", "title": "Colle del Parpaillon", "text": "Il Colle del Parpaillon (2.783 m s.l.m. - in francese \"Col du Parpaillon\") \u00e8 un valico alpino francese situato nelle Alpi Cozie francesi e che collega la Valle dell'Ubaye ed il circondario di Embrun. Unisce il dipartimento delle Alpi dell'Alta Provenza con quello delle Alte Alpi.\n\u00c8 possibile raggiungerlo attraverso una strada sterrata. Appena sotto il colle, tra i 2.637 ed i 2.645\u00a0m, si trova il tunnel del Parpaillon costruito dall'esercito francese a partire dal 1891 ed i cui lavori durarono parecchi anni. Lungo 500 metri, da qualche anno si pu\u00f2 transitare ed \u00e8 molto utilizzata d'estate da fuoristradisti in auto e moto nonch\u00e9 quad.\nLa strada che conduce al colle \u00e8 stata costruita dal genio militare tra il 1891 ed il 1911. Gi\u00e0 nel XVIII secolo il colle era considerato strategico dal punto di vista militare."}
{"id": "1686866", "revid": "167080", "url": "https://it.wikipedia.org/wiki?curid=1686866", "title": "Vicereame", "text": ""}
{"id": "1686868", "revid": "125276012", "url": "https://it.wikipedia.org/wiki?curid=1686868", "title": "Monetazione pontificia", "text": "La monetazione pontificia \u00e8 l'insieme delle emissioni di monete del governo pontificio.\nSi riferisce alla produzione delle zecche di Avignone, Roma e delle altre strutture che hanno nei secoli coniato monete per lo Stato pontificio.\nStoria delle monete pontificie.\nIl diritto di battere moneta \u00e8 uno dei regalia, cio\u00e8 delle prerogative dei sovrani. Quindi le prime monete pontificie dovrebbero iniziare con la nascita del potere temporale dei papi. Tuttavia esistono monete di papa Zaccaria (741-52), e di Gregorio III (Ficoroni, \"Museo Kircheriano\"), e forse di Gregorio II (715-741).\nNon ci sono dubbi sul fatto che questi pezzi, due dei quali sono d'argento, siano reali monete e non semplici medaglie, come quelle che erano distribuite come \"presbyterium\" all'incoronazione del nuovo papa dal tempo di Valentino (827). L'impronta ricorda quella delle monete bizantine e merovingie del VII e dell'VIII secolo e la loro forma squadrata si trova anche nella monetazione bizantina. Quelle che recano la legenda GREII PAPE \u2014 SCI PTR (Gregorii Papae \u2014 Sancti Petri) non pu\u00f2 essere attribuita a papa Gregorio IV (827-44), per le peculiarit\u00e0 della coniazione. L'esistenza di queste monete quando i papi ancora riconoscevano la dominazione bizantina \u00e8 spiegata da Hartmann (Das K\u00f6nigreich Italien, Vol. III), il quale ritiene che nell'VIII secolo i papi avevano ricevuto dagli imperatori l'attributo di \"Praefectus Urbis\". Sotto l'impero le monete delle provincie recavano il nome del magistrato civile locale e queste monete di Gregorio e Zaccaria sarebbero semplicemente monete imperiali bizantine che recavano il nome del primo magistrato della Citt\u00e0 di Roma.\nNon ci sono monete di papa Stefano II o di papa Paolo I, che regnarono quando il Ducato di Roma era gi\u00e0 indipendente dall'Impero d'Oriente; le prime monete pontificie reali sono quelle di Adriano I, dal cui regno fino a quello di papa Giovanni XIV (984) i papi coniarono moneta a Roma.\nNon esiste monetazione papale nel periodo tra il 984 ed il 1305; ci\u00f2 si spiega, in parte, dal fatto che il Senato di Roma, che aveva sostituito il papato nel governo temporale della citt\u00e0, emise le monete dal 1143. D'altronde il principe Alberico aveva gi\u00e0 coniato monete a suo nome.\nLe monete del Senato di Roma di solito recavano l'iscrizione \"ROMA CAPUT MUNDI\", o \"S. P. Q. R.\", o entrambe con o senza emblemi. Nel 1188 la zecca fu restituita a papa Clemente III, con l'accordo che met\u00e0 dei profitti sarebbero stati assegnati al \"Senatore di Roma\". Il Senato, nel frattempo, continu\u00f2 ad emettere moneta, e sulle monete emesse in questo periodo non ci sono riferimenti all'autorit\u00e0 papale. Nel XIII secolo il Senatore fece coniare le monete a proprio nome e cos\u00ec esistono monete di Brancaleone degli Andal\u00f2, di Carlo I d'Angi\u00f2, di Francesco Anguillara, vicer\u00e9 di Roberto d'Angi\u00f2 re di Napoli, etc.; cos\u00ec fece anche re Ladislao I di Napoli. Cola di Rienzo, durante il suo breve tribunato, coni\u00f2 monete con la legenda: N. TRIBUN. AUGUST.: ROMA CAPU. MU.\nMonete papali riappaiono con lo spostamento della corte pontificia ad Avignone, anche se esiste una singola moneta che \u00e8 riferita a Benedetto XI (1303-4), con la legenda COITAT. VENASIN; ma, poich\u00e9 questo papa non risiedette mai nel Contado Venassino, che appartenne alla Santa sede dal 1274, la moneta si dovrebbe riferire a Benedetto XII. Esistono monete di tutti i papi da Giovanni XXII a Pio IX.\nStoria della zecca pontificia.\nI papi ed il Senato, quando coniarono moneta, probabilmente usarono la zecca imperiale di Roma che si trovava alle pendici del Campidoglio, non distante dall'Arco di Settimio Severo; ma nel XV secolo la zecca si trovava, a Ponte, nel palazzo del Banco di Santo Spirito, attuale sede dell'Accademia lancisiana.\nInfine nel 1665 Alessandro VII spost\u00f2 la zecca vicino all'abside di San Pietro. Bernini invent\u00f2 una macchina per lavorare pi\u00f9 rapidamente e Francesco Girardini forn\u00ec una bilancia estremamente sensibile; in quel periodo la zecca di Roma era la pi\u00f9 efficiente del suo tempo. Nel 1845 Pio IX la dot\u00f2 delle apparecchiature pi\u00f9 moderne.\nL'amministrazione della zecca inizialmente era affidata al cardinal camerlengo; la supervisione diretta fu comunque esercitata dal Senato, almeno nel periodo in cui questo corpo prese possesso della zecca, fino al papato di papa Martino V. Il Senatore ed i conservatori della Camera Capitolina designavano i responsabili dalla zecca, mentre la coniazione era certificata dai capi delle corporazione degli orafi e degli argentieri.\nNel 1322 Giovanni XXII cre\u00f2 l'ufficio del tesoriere per la zecca di Avignone, ed il suo responsabile, poco alla volta, si rese indipendente dal camerlengo. Pi\u00f9 tardi fu creato l'ufficio del prelata presidente della zecca. Secondo Lunadori (Relaz. della Corte di Roma, 1646), le strutture la coniazione delle monete erano in carico alla Collegio cardinalizio.\nLe diverse zecche pontificie.\nRoma non fu l'unica citt\u00e0 dello Stato pontificio ad ospitare una zecca: prima dell'anno 1000, esisteva a Ravenna una ex-zecca imperiale, che fu ceduta nel 996 all'arcivescovo Gerberto da Aurillac da Gregorio V; esistevano zecche anche a Spoleto e Benevento, che in precedenza erano state sedi di ducati longobardi. L'arcivescovo di Ravenna, che era feudatario dell'imperatore anzich\u00e9 del papa, coni\u00f2 monete finch\u00e9 mantenne il suo potere temporale sulla citt\u00e0 e sul territorio circostante. La zecca di Enrico VI fu creata a Bologna nel 1194, e quasi tutte le monete coniate n questa citt\u00e0 presentano il motto , o . Il denaro di Bologna si chiamava \"bolognino\"; il bolognino d'oro aveva lo stesso valore del fiorino di Firenze. La lira a Bologna valeva 20 bolognini. Queste monete furono coniate a nome del comune; solamente quando Bologna torn\u00f2 sotto il controllo della santa Sede, sotto Clemente VI, che le monete bolognesi possono essere considerate come pontificie.\nZecche pontificie derivanti da privilegi precedenti.\nAltre citt\u00e0 avevano delle zecche o perch\u00e9 erano capitali di principati soggetti alla Santa Sede o in virt\u00f9 di privilegi concessi da qualche principe e quando questi stati feudali passarono alla Santa Sede, mantennero le zecche che divennero papali. Questo \u00e8 il caso di Camerino (da Leone X a Paolo III), Urbino, Pesaro e Gubbio (sotto Giulio II, Leone X e Clemente XI), Ferrara (da Clemente VIII), Parma e Piacenza (da Giulio II a Paolo III).\nZecche pontificie di durata limitata.\nCi sono state altre localit\u00e0 e regioni cui i papi concessero per periodi limiti di tempo il diritto di coniazione come Ancona (da Sisto IV a Pio VI), L'Aquila (1486, quando la citt\u00e0 si ribell\u00f2 contro re Ferdinando I di Napoli e si alle\u00f2 con Innocenzo VIII; queste monete sono rare e recano la scritta ), Ascoli (da Martino V a Pio VI), Avignone (da Clemente V in poi), Carpentras (sotto Clemente VIII), il Contado Venassino (la regione vicino ad Avignone; da Bonifacio VIII), Fabriano (sotto Leone X), Fano (da Innocenzo VIII a Clemente VIII), Fermo (da Bonifacio IX, 1390, a Leone X), le Marche (da Bonifacio IX a Gregorio XIII), Macerata (da Bonifacio IX a Gregorio XIV), Modena (sotto Leone X e Clemente VII), Montalto (sotto Sisto V), Orvieto (sotto Giulio II), il \"Patrimonio\" (da Benedetto XI a Benedetto XII), Perugia (da Giulio II a Giulio III), Ravenna (da Leone X a Paolo III e sotto Benedetto XIV), Recanati (sotto Nicola V), Reggio (da Giulio II ad Adriano VI), Spoleto (sotto Paolo II) e il ducato di Spoleto, PROVINCI\u00c6 DUCATUS (sotto Paolo V), Viterbo (sotto Urbano VI and Sisto IV).\nLe monete papali.\nPapa Pio VI (1775-1799), avendo la necessit\u00e0 di coniare una grande quantit\u00e0 di monete di bronzo, affid\u00f2 la produzione a molte citt\u00e0 del Patrimonio di san Pietro, dell'Umbria e delle Marche, che, assieme a quelle gi\u00e0 nominate, continuarono a battere queste monete; tra le altre c'erano Civitavecchia, Gubbio, Matelica, Ronciglione (le monete del 1799 che mostrano l'incendio di questa citt\u00e0 sono famose), Terni e Tivoli. Pio VII soppresse tutte queste zecche ad eccezione di quelle di Roma e Bologna.\nDal 1370 ci furono monete coniate nel periodo che intercorre tra la morte del papa e l'elezione del successore, emesse sotto l'autorit\u00e0 del cardinale camerlengo, che almeno dal XV secolo mise il proprio nome e le proprie ami sul rovescio della moneta mentre al dritto si trovava le legenda \"SEDE VACANTE\" e la data, intorno alle chiavi decussate sormontate da un padiglione.\nAccanto alle monete, furono coniate anche medaglie in alcune occasioni. Si \u00e8 verificato anche (1829) che alcune medaglie della sede vacante recassero i nomi dei tre conservatori capitolini e del priore dei capo rioni.\nSegni sulle monete pontificie.\nTutte le monete pontificie, con rare eccezioni, recano il nome del papa, preceduti (fino al pontificato di Paolo II) da una croce greca, e quasi tutte quelle pi\u00f9 antiche recano o al dritto oppure al rovescio, la legenda S. PETRUS, ed alcune anche la legenda S. PAULUS.\nDa Leone III al periodo della dinastia ottoniana, le monete recano anche il nome del sacro romano imperatore oltre a quello del papa. Dopo il spesso appaiono sulle monete le ami del papa regnante da sole.\nSi trovano anche immagini del Salvatore, o di santi, figure simboliche, di uomini o animali, le chiavi (che appaiono per la prima volta su monete di Benevento) ecc. Dal XVI al XVII secolo vengono aggiunte frasi bibliche o morali, in allusione ai santi o al simbolo presente sulla moneta, ad esempio: MONSTRA TE ESSE MATREM, SPES NOSTRA, SUB TUUM PR\u00c6SIDIUM, TOTA PULCHRA, SUPRA FIRMAM PETRAM, DA RECTA SAPERE (durante il Conclave), UBI THESAURUS IBI COR, CRESCENTEM SEQUITUR CURA PECUNIAM, HILAREM DATOREM DILIGIT DEUS, PRO PRETIO ANIM\u00c6, FERRO NOCENTIUS AURUM, IN SUDORE VULTUS, CONSERVAT\u00c6 PEREUNT, TOLLE ET PROIICE, ecc. A volte ci sono allusioni ad eventi storici come l'acquisizione di Ferrara, o la liberazione di Vienna dall'assedio dei Turchi (1683), o a qualche concessione del papa ai suoi sudditi, oppure ad un anno giubilare. Dal papato di Clemente X le monete battute a Roma recano una piccola rappresentazione dello stemma del prelato incaricato della zecca, un'abitudine rimasta fino al 1817. L'unico caso di un cardinal camerlengo che fece incidere il proprio stemma su una moneta durante la vita del papa fu quello del cardinal Armellini, sotto Adriano VI, (1522-1523) per una moneta da quattro grossi.\nLe zecche diverse da Roma coniarono le monete con le armi delle rispettive citt\u00e0, o con quelle del legato pontificio, o del vice-legato, o del governatore; ad esempio il cardinal Scipione Borghese nel 1612 batt\u00e9 monete ad Avignone con il proprio nome e stemma, omettendo il nome del papa, un esempio seguito l'anno successivo dal pro-legato cardinal Filonardi. Le citt\u00e0 spesso misero sulle monete l'immagine del proprio santo patrono. La data fu apposta sulle monete battute in occasione delle Sede vacante, da principio occasionalmente ma in seguito come regola sistematica; apparve raramente sulle monete prima del 1550; la pratica divenne generale nel XVII secolo; veniva usato o l'anno dalla nascita di Cristo oppure l'anno del pontificato; Gregorio XVI fiss\u00f2 questa prassi per legge come anche che ogni moneta dovesse avere indicato il proprio valore.\nA Bologna dagli inizi del XVII secolo il valore delle monete d'oro o d'argento era usualmente indicato con i numeri 20, 40, 80, etc., che indicavano la quantit\u00e0 di bolognini o baiocchi; a Roma, nel XVIII secolo, quasi tutte le monete di rame portavano l'indicazione del loro valore.\nIl contorno delle monete pontificie raramente reca un'iscrizione; al pi\u00f9 vi si trova un monogramma della citt\u00e0 in cui fu coniata. Dal XVI secolo gli incisori-medaglisti posero le loro sigle sulle monete; tra questi artisti si possono citare Benvenuto Cellini, Francesco Raibolini, detto il Francia (Bologna), i quattro Hamerani, Giulio Romano (tridente), Cavaliere Lucenti, Andrea Perpenti etc. Fino al tempo di Pio VI i coni rimanevano propriet\u00e0 degli incisori.\nSistema monetario pontificio.\nFino al pontificato di Leone III la monetazione pontificia segu\u00ec il sistema monetario bizantino; in seguito adott\u00f2 il sistema carolingio. Giovanni XXII (1316 - 1334) pass\u00f2 al sistema fiorentino e batt\u00e9 monete d'oro, ma il peso di queste monete variava tra i 22 ed 30 carati (4,4 - 6\u00a0g), fino a che Gregorio XI (1370 - 1378) fiss\u00f2 il peso a 24 carati (4,8\u00a0g); ma ci fu una nuova riduzione del peso ed in seguito furono coniati due diversi fiorini, il fiorino papale, che mantenne il vecchio peso, ed il fiorino di Camera: tra i due il cambio era 69 fiorini papali = 100 fiorini di Camera.\nIl ducato fu coniato dalla zecca papale dall'anno 1432; era una moneta d'origine veneziana che circolava accanto al fiorino; nel 1531 furono sostituite dallo scudo, una moneta d'origine francese (\u00e9cu) che rimase l'unit\u00e0 monetaria degli Stati Pontifici. Contemporaneamente apparve lo zecchino. Il vecchio fiorino papale era uguale a 2 scudi e 11 baiocchi (1 baiocco = 0.01 scudi); un ducato era uguale ad 1 scudo e 9 baiocchi. Anche lo scudo sub\u00ec fluttuazioni sia nella valutazione del mercato che nel suo peso: il cosiddetto scudo delle stampe (1595) era valutato 184,2 baiocchi, cio\u00e8 poco meno di 2 scudi. Benedetto XIII ristabil\u00ec la buona qualit\u00e0 delle lega ma sotto Pio VI si deterior\u00f2 nuovamente.\nNel 1835 Gregorio XVI riorganizz\u00f2 il sistema monetario degli Stati pontifici, stabilendo che l'unit\u00e0 fosse lo scudo, diviso in 100 baiocchi, mentre il baiocco era diviso in 5 quattrini (il quattrino, fino al 1591, era stato uguale ad \u00bc di baiocco).\nLo scudo era rappresentato sia da monete d'oro da 10 scudi, da 5, chiamate anche \"Gregorine\", e da 2\u00bd scudi. Lo scudo d'oro di Gregorio XVI pesava 1,734 grammi al titolo di 900/1000 (quindi 1,56\u00a0g di fino),\nLa moneta da uno scudo era d'argento, al titolo di 900/1000 e pesava 26,898 (24,2082 grammi di fino). La moneta da uno scudo prima della riforma pesava 26,428 ma era al titolo di 917/1000 (24,234476 grammi di fino). Dal 1853 Pio IX, accanto a quello d'argento, coni\u00f2 anche uno scudo d'oro.\nIl precedente scudo d'oro del XVII secolo valeva circa l,65 scudi di quello di Pio VII, cio\u00e8 quello adottato da Gregorio XVI; lo zecchino valeva 2,2 scudi.\nLo scudo di Gregorio valeva 5,3 lire del sistema dell'Unione monetaria latina. Le frazioni d'argento erano il mezzo scudo, ed il giulio da 10 baiocchi, chiamato anche \"paolo\". Il \"giulio\" era stato creato da Giulio II per togliere dalla circolazione i carlini di Carlo I d'Angi\u00f2, che erano di cattiva lega. I pezzi da due giuli erano chiamati \"papetti\" a Roma, mentre il grosso, introdotto nel 1736, era uguale a mezzo giulio (5 baiocchi); c'era anche il mezzo grosso, ed il testone = 3 giulii.\nLe monete di bronzo erano il baiocco, il mezzo baiocco ed il quattrino.\nAltre monete usate negli Stati pontifici.\nAltre monete che erano state usate in vari periodi negli Stati pontifici furono la baiocchella, cio\u00e8 una moneta da un baiocco di rame ricoperta d'argento e di dimensioni minori.\nCi furono diverse monete nei due metalli dal valore di 2, 4, 6, 8, 12 e 16 baiocchi a cui vennero dati diversi soprannomi: \nAltre monete furono:\nA Bologna furono coniati anche scudi da 80 baiocchi, e mezzi-scudi da 40 baiocchi; la gabella era una moneta bolognese, equivalente al carlino o al giulio; il gabellone era equivalente a 26 bolognini (baiocchi); il franco, nel XV secolo valeva 12 baiocchi a Bologna, ma solo 10 baiocchi a Roma.\n\"Alberetto\" o \"baiocco dell'albero\" era il soprannome dei baiocchi della Repubblica Romana (1798-1799), soprannome dovuto alla presenza del fascio della libert\u00e0 su questi pezzi.\nRecenti scoperte.\nIl testo precedente \u00e8 tratto dalla Catholic Encyclopedia, una pubblicazione del 1913.\n. L'affermazione secondo cui le \"prime monete pontificie dovrebbero iniziare con la nascita del potere temporale dei papi\" sembra comunque imprecisa. \"De facto\" i papi hanno coniato anche come \"pagatori\" delle truppe imperiali. Gi\u00e0 papa Gregorio I (590-604) oper\u00f2 in questa funzione e pi\u00f9 in generale alcuni papi hanno coniato monete per conto degli imperatori bizantini. Alcune emissioni d'argento della zecca di Roma sono state trovate agli inizi degli anni 1980 e \u00e8 stato dimostrato che recano il monogramma del pontefice in carica anche se apposto sopra delle insegne degli imperatori bizantini del VII e degli inizi dell'VIII secolo. Questo fatto spinge quindi la data accertata della monetazione papale almeno al pontificato di papa Vitaliano (657-672). Sono note emissioni simili dei papi Adeodato II (672-673), Sisinnio (678), Gregorio II (715-731), Gregorio III (731-741) e Zaccaria (741-752).\nTutti i pontefici legittimi nel periodo di 250 anni da Gregorio III a Benedetto VII emisero monete, ad eccezione di Stefano (II) (che fu papa solo per 2 o 3 giorni), Bonifacio VI, Leone V, Lando, Leone VI e Stefano VIII. \nSono note anche monete dell'antipapa Cristoforo ma potrebbero essere dei falsi. Dopo la morte di Benedetto VII nel 983 non ci furono pi\u00f9 monete. Tuttavia alcuni autori elencano tra i pontefici che hanno coniato diversi papi del X, XI e XII secolo, ma queste attribuzioni sono per lo pi\u00f9 a studi inadeguati. Le cosiddette emissioni di Pasquale II sono falsi posteriori. Dai due ultimi decenni del XII secolo al tutti i XIII e XIV secolo il Senato Romano emise monete a proprio nome, senza riferimenti al Papa.\nLa monetazione papale riprese con la moneta di Bonifacio VIII nel 1300, dalla zecca di Sorgues in Francia (in tale cittadina c'era infatti un castello papale ed una zecca gi\u00e0 funzionante), ma trenta anni prima, durante il conclave del 1268-1271, fu battuta un'emissione di monete d'argento. Queste furono le prime monete coniate in occasione di una Sede Vacante, monete emesse durante l'interregno tra due papi. Non ci furono altre monete della Sede Vacante fino al 1378; comunque la prassi divenne regolare dopo la morte di Leone X nel 1521.\nTutti i papi tra Bonifacio VIII e Pio IX emisero monete con l'eccezione di Leone XI, che fu papa per quattro settimane nell'aprile 1605. Tuttavia un papa con un pontificato ancora pi\u00f9 corto, Urbano VII, emise le sue monete. Anche Pio III e Innocenzo IX emisero monete ma solo in oro. Anche quattro antipapi dello scisma d'occidente (1378-1417), Clemente VII, Benedetto XIII, Alessandro V e Giovanni XXIII emisero le proprie monete.\nStoria moderna.\nNon esistono collezioni pontificie di monete papali prima di Benedetto XIV, che acquist\u00f2 dal cardinale Domenico Passionei la rimarchevole collezione di Saverio Scilla che fu ampliata in seguito da altre acquisizioni; tuttavia nel 1809 fu portata a Parigi e non fu mai recuperata. Nel XIX secolo la Santa Sede prese possesso della collezione del cav. Belli, iniziata nel secolo precedente da Luigi Tommasini, e questa collezione divenne la base del Gabinetto Numismatico, che \u00e8 sotto la direzione del prefetto delle Biblioteca vaticana ed ha personale suo proprio.\nAnche se dopo la perdita del potere temporale il Papa non ha coniato monete, \u00e8 rimasta invece la tradizione delle medaglie papali annuali che sono coniate per il 29 giugno, festa dei santi Pietro e Paolo, medaglie che sono donate ai cardinali ed agli impiegati della Curia romana. Le medaglie annuali sono anche oggetto per fedeli e collezionisti.\nNel 1866, il vecchio sistema baiocco/scudo fu lasciato in favore di uno uguale quello della lira italiana, divisa in 100 centesimi. Questo mise la monetazione pontificia in linea quanto a dimensione, peso e composizione con l'Unione monetaria latina che comprendeva, oltre all'Italia, paesi come la Francia, Svizzera, Belgio e Spagna. L'obbiettivo era l'ammissione nell'Unione, ma questa non avvenne per vari motivi, tra cui l'esistenza di monete che non rispettavano le norme stabilite.\nDopo la conquista di ci\u00f2 che rimaneva dello Stato pontificio e di Roma da parte dell'Italia nel 1870, non ci furono pi\u00f9 emissioni fino alla creazione dello Stato Citt\u00e0 del Vaticano nel 1929. Tuttavia esistono delle prove di conio di monete da 5 lire di Leone XIII, coniate nel 1878 apparentemente da amici francesi del Papato. Non esistono tentativi simili per Pio X o Benedetto XV.\nLira vaticana.\nDal 1931 le monete del Vaticano sono coniate dalla zecca di Roma (esistono monete datate 1929 e 1930, che furono coniate nel 1931 e retrodatate), ed avevano corso legale anche in Italia e a San Marino, oltre che nella Santa Sede.\nIn base agli accordi con l'Unione europea la Santa sede \u00e8 passata all'uso dell'euro contemporaneamente all'Italia, anche se il Vaticano non \u00e8 membro dell'Unione.\nLe monete comprendono i pezzi da 1, 2, 5, 10, 20, 50 cent e da 1 e 2 euro. Sono state anche emesse monete commemorative in argento da 5, 10 e 20 euro ed in oro da 20, 50, 100 e 200 euro."}
{"id": "1686872", "revid": "767487", "url": "https://it.wikipedia.org/wiki?curid=1686872", "title": "Lezione ventuno", "text": "Lezione ventuno \u00e8 un film del 2008 scritto e diretto da Alessandro Baricco, al suo esordio nella regia cinematografica.\nIl film ruota attorno al personaggio del professore universitario Mondrian Kilroy, gi\u00e0 presente nel romanzo \"City\" (1999), e ad una sua lezione (la numero 21, appunto), sulla nona sinfonia di Beethoven.\nNonostante sia una produzione italiana, il cast \u00e8 internazionale e il film \u00e8 stato recitato in inglese. Le riprese sono avvenute principalmente nel Trentino, precisamente nella valle del Primiero e nel Parco Naturale di Paneveggio e Pale di San Martino, e a Mantova.\nIl film \u00e8 stato presentato in anteprima mondiale l'11 agosto 2008 al festival di Locarno, mentre l'uscita nelle sale italiane \u00e8 avvenuta il 17 ottobre 2008.\nTrama.\nLa nona sinfonia di Beethoven \u00e8 solo uno dei 141 capolavori sopravvalutati secondo il professor Kilroy. All'inizio del film, la voce narrante cita \"Moby Dick\" di Herman Melville e le opere di Emily Dickinson e viene mostrata una parete-collage di ritagli su cui si possono distinguere, fra gli altri, i nomi di Henrik Ibsen, William Shakespeare, Oscar Wilde, Vincent van Gogh e Rembrandt Harmenszoon van Rijn, le locandine dei film \"Metropolis\" di Fritz Lang, \"Otello\" di Orson Welles e \"\" di Stanley Kubrick, immagini di opere pittoriche di Sandro Botticelli, Michelangelo Merisi da Caravaggio, Andy Warhol, Hokusai e Jan Vermeer, una fotografia dell'orinatoio \"Fontana\" di Marcel Duchamp, il Discobolo e il Partenone."}
{"id": "1686908", "revid": "167080", "url": "https://it.wikipedia.org/wiki?curid=1686908", "title": "Drizze", "text": ""}
{"id": "1686911", "revid": "404338", "url": "https://it.wikipedia.org/wiki?curid=1686911", "title": "Archon bostanchii", "text": "Archon bostanchii , \u00e8 un lepidottero della famiglia Papilionidae.\nLa morfologia appare molto simile a quella di \"Archon apollinaris\", di cui fu considerata una sottospecie fino a pochi anni fa.\nUlteriori studi rivelarono invece differenze anatomiche e genotipiche profonde, sia rispetto ad \"Archon apollinaris\" sia ad \"Archon apollinus\", cos\u00ec da farla assurgere al rango di specie distinta (Carbonell e Michel, 2007; Nazari e Sperling, 2007).\nI dati scientifici disponibili su questo taxon sono ancora sporadici.\nBiologia.\nAlimentazione.\nLe larve parassitano \"Aristolochia olivieri\" (fam. Aristolochiaceae).\nDistribuzione e habitat.\nLa specie \u00e8 endemica dell'Iran occidentale (provincia del Lorestan); la fascia altimetrica si aggira attorno ai 900 m di quota.\nTassonomia.\nNon sono state descritte sottospecie."}
{"id": "1686916", "revid": "1718925", "url": "https://it.wikipedia.org/wiki?curid=1686916", "title": "Elaine May", "text": "Biografia.\nFiglia dell'attore Jack Berlin, impresario e regista di una compagnia teatrale di giro, Elaine May debutt\u00f2 sulle scene all'et\u00e0 di sei anni, recitando sul palcoscenico con il padre. Alla morte di Berlin nel 1942, la May si trasfer\u00ec a Los Angeles con la famiglia e si spos\u00f2 all'et\u00e0 di 17 anni. Al matrimonio fece seguito la decisione di intraprendere la carriera di attrice, che la port\u00f2 a studiare recitazione sotto la guida della grande Maria Ouspenskaya, proveniente dal Teatro d'Arte di Mosca. In seguito si iscrisse all'Universit\u00e0 di Chicago, dove incontr\u00f2 l'attore e futuro regista Mike Nichols. Il sodalizio artistico tra la May e Nichols diede vita durante gli anni cinquanta a un fortunato duo cabarettistico, specializzato in rapidi e spiritosi sketch comici, che raggiunse il massimo successo con lo spettacolo \"An Evening with Mike Nichols and Elaine May\", rappresentato a Broadway nel 1960.\nDopo la separazione artistica da Nichols, che si dedic\u00f2 alla regia, la May debutt\u00f2 come attrice cinematografica nel 1967, con un ruolo secondario nella commedia \"Luv vuol dire amore?\", e raggiunse il grande successo sul grande schermo con il film \"\u00c8 ricca, la sposo e l'ammazzo\" (1971), di cui cur\u00f2 al tempo stesso la regia e la sceneggiatura, e in cui recit\u00f2 da protagonista nel ruolo di una ricca botanica, goffa e sciatta, indotta al matrimonio da un cacciatore di dote interpretato da Walter Matthau. Nello stesso anno scrisse la sceneggiatura di \"Ma che razza di amici!\", che fu diretto da Otto Preminger, mentre l'anno successivo diresse la commedia \"Il rompicuori\" (1972), interpretato da sua figlia Jeannie Berlin nel ruolo di una ragazza di buona famiglia che, durante la luna di miele, viene scaricata dal marito a causa di una ricca e seducente bionda. Il successo del film consolid\u00f2 la fama della May come creatrice di satire sul matrimonio, il sesso, l'amore, il suicidio e la solitudine, temi da lei particolarmente sentiti a causa delle sue esperienze matrimoniali non particolarmente felici, la prima (dal 1949 al 1960) con Marvin Irving May, la seconda (dal 1962 al 1963) con il poeta e scrittore Sheldon Harnick.\nNel 1976 torn\u00f2 alla regia con \"Mikey e Nicky\", interpretato da John Cassavetes e Peter Falk. Nel 1978, ottenne una candidatura al premio Oscar per la collaborazione alla sceneggiatura del film \"Il paradiso pu\u00f2 attendere\" di Warren Beatty, e recit\u00f2 nella commedia \"California Suite\" (1978) di Herbert Ross.\nNel 1987 cur\u00f2 la regia di un ambizioso progetto, il film d'avventura \"Ishtar\", interpretato da Dustin Hoffman e Warren Beatty, ma la pellicola si rivel\u00f2 un clamoroso flop al botteghino, tanto che la carriera di regista della May sub\u00ec una battuta d'arresto. L'attivit\u00e0 di sceneggiatrice continu\u00f2 invece a dare grandi soddisfazioni professionali alla May, prima con la commedia \"Piume di struzzo\" (1996) di Mike Nichols, quindi con la seconda candidatura all'Oscar per la miglior sceneggiatura grazie al film \"I colori della vittoria\" (1998). Ha anche partecipato a diverse sceneggiature in qualit\u00e0 di script doctor. Nel 2018 \u00e8 tornata a Broadway dopo sessant'anni d'assenza nella pi\u00e8ce \"The Waverly Gallery\" e per la sua interpretazione di una donna con i primi sintomi di Alzheimer ha vinto il Tony Award alla miglior attrice protagonista in un'opera teatrale.\nDopo essere rimasta vedova del terzo marito David L. Rubinfine, la May \u00e8 stata legata al regista Stanley Donen dal 1999 fino alla morte di lui nel 2019."}
{"id": "1686919", "revid": "287204", "url": "https://it.wikipedia.org/wiki?curid=1686919", "title": "Daniele Scalise", "text": "Biografia.\nNato professionalmente come ricercatore sociale, ha lavorato in RAI come programmista regista, ed \u00e8 stato corrispondente di guerra per l'agenzia Quotidiani Associati.\nDedicatosi alla scrittura, si \u00e8 prevalentemente occupato di discriminazioni di tipo razziale (antisemitismo) e sessuale (omofobia).\nEgli stesso scopertosi omosessuale in et\u00e0 adulta dovette affrontare la questione in famiglia, essendo gi\u00e0 sposato.\nAl suo rapporto con la figlia, e all'esperienza di genitore gay, \u00e8 ispirato il suo lavoro pi\u00f9 recente, \"Lettera di un padre omosessuale alla figlia\" (cit.).\nNel 2000 cur\u00f2 una rubrica gay, \u00abCose dell'altro mondo\u00bb, su un periodico generalista, \"Panorama\"; l'esperienza prosegu\u00ec dal febbraio 2001 all'agosto 2002 sull\"Espresso\" con \u00abGayWatch\u00bb, poi chiuso dalla nuova direttrice della testata, Daniela Hamaui; la rubrica fu in seguito ospitata dal \"Foglio\" di Giuliano Ferrara con il titolo \u00abFroci\u00bb.\nRubriche a parte, \u00e8 collaboratore fisso della rivista \"Prima Comunicazione\" dal 1996.\nProduzione editoriale.\nIl primo lavoro editoriale di Scalise risale al 1996, \"Cose dell'altro mondo. Viaggio nell'Italia gay\", una sorta di libro-documentario sulla condizione degli omosessuali di met\u00e0 anni novanta; ad esso fece seguito \"Il caso Mortara\", libro-inchiesta su un fatto di met\u00e0 Ottocento che sollev\u00f2 l'opinione pubblica internazionale contro lo Stato Pontificio, il prelevamento e l'educazione forzata in un collegio cattolico di Edgardo Mortara, giovane ebreo bolognese tolto alla famiglia d'origine da papa Pio IX perch\u00e9 battezzato in segreto da una domestica cattolica.\nIl libro, insieme a \"Prigioniero del papa re\" del rabbino newyorkese David Kertzer, si inseriva nella polemica ebraica avverso la beatificazione di Pio IX da parte di Karol Wojty\u0142a.\nTra il 2002 e il 2006 cur\u00f2, per Mondadori, cinque libri di una pi\u00f9 vasta antologia di racconti a sfondo omosessuale, \"Men on Men\" e, nel 2005, sempre rimanendo nel filone del pregiudizio di matrice cattolica, diede alle stampe \"I soliti ebrei\", libro nel quale si parla dei pregiudizi pi\u00f9 diffusi verso l'ebraismo, primo tra tutti quello di costituire una \"lobby\" avente lo scopo di dominare il resto dell'umanit\u00e0.\nPi\u00f9 recentemente, nel 2008, raccont\u00f2 in \"Lettera di un padre omosessuale alla figlia\" la sua esperienza di genitore gay che \u00e8 passato intorno ai trent'anni alla presa di coscienza della sua identit\u00e0 sessuale e deve condividere questa scoperta con una moglie, dei genitori e soprattutto una figlia che all'epoca era preadolescente.\nIl libro fu presentato anche alla Salone del Libro di Torino nel maggio 2008 e, in settembre, al Festival della Letteratura di Mantova."}
{"id": "1686925", "revid": "101055655", "url": "https://it.wikipedia.org/wiki?curid=1686925", "title": "El. Venizelos", "text": "El. Venizelos \u00e8 una nave traghetto, ammiraglia della flotta della compagnia di navigazione cretese Anek Lines.\nServizio.\nNel 1979 la compagnia di navigazione svedese Stena Line ordin\u00f2 quattro traghetti gemelli ai cantieri polacchi Stocznia. I ritardi nelle consegne (la prima nave fu completata nel 1987) portarono la compagnia ad annullare l'ordine per le ultime due navi della serie. Lo scafo della terza, ancora incompleto, fu acquistato nel 1988 dalla compagnia crocieristica Fred Olsen; l'anno successivo fu nuovamente venduto, venendo comprato dalla cretese Anek Lines. Lo scafo fu rimorchiato fino al cantiere Perama, al Pireo, dove nel 1992 la costruzione fu finalmente terminata.\nIl traghetto, battezzato \"El. Venizelos\" in onore del grande uomo politico cretese Eleutherios Venizelos, era al momento della sua entrata in servizio il pi\u00f9 grande del Mediterraneo ed il quarto per tonnellaggio nel mondo. Immessa su una linea tra Trieste, Ancona, Igoumenitsa, Corf\u00f9 e Patrasso, vi rimase fino al 2000, quando fu impiegata prima per alcune crociere e poi per il collegamento tra Pireo e Candia, gi\u00e0 svolto saltuariamente nei mesi invernali negli anni precedenti. Nel 2001, dopo una crociera e una breve permanenza a Genova come nave-albergo in occasione del G8, ritorn\u00f2 sulla linea originaria da Trieste verso la Grecia, dove rimase fino al 2003.\nDal 2004 in poi fu stabilmente noleggiato alla tunisina CoTuNav nel periodo estivo, venendo utilizzata dalla Anek nel periodo invernale per crociere o collegamenti tra il Pireo e Creta (La Canea). I noleggi della compagnia tunisina furono interrotti a partire dal 2012, con l'entrata in servizio del nuovo traghetto \"Tanit\".\nNel 2013 la nave fu noleggiata alla francese SNCM, che la utilizz\u00f2 a partire da maggio per i collegamenti tra la Francia e l'Algeria. A ottobre la nave fu restituita alla compagnia proprietaria. Nel luglio 2014 \"El. Venizelos\" \u00e8 stato noleggiato al consorzio Go in Sardinia ma alla fine di agosto la compagnia greca ne ha sospeso l'utilizzo per sospetti mancati pagamenti. . Il fermo improvviso ha creato disagio a migliaia di passeggeri che avevano gi\u00e0 acquistato il biglietto o che erano addirittura in attesa di imbarco sulle banchine dei porto di Olbia.\nIn seguito la nave ebbe un impiego discontinuo, con alcuni noleggi a breve termine (tra i quali uno al governo greco per il trasporto di migranti dalle isole) e sporadiche entrate in servizio al posto di altre navi Anek ferme per lavori.\nNell'estate 2016 fu noleggiata dalla Africa Morocco Link per i collegamenti tra Algeciras e Tangeri Med, per poi tornare ad Anek Lines l'anno successivo.\nNella notte tra il 28 e 29 Agosto 2018 mentre la nave era in navigazione tra Atene e Creta con a bordo 875 passeggeri e 141 membri dell'equipaggio, si \u00e8 sviluppato un incendio nel garage e la nave \u00e8 stata costretta a far rientro al porto di partenza."}
{"id": "1686930", "revid": "110157", "url": "https://it.wikipedia.org/wiki?curid=1686930", "title": "23am", "text": "23am \u00e8 un album di Robert Miles pubblicato nel 1997. Il genere musicale proposto \u00e8 quello dream progressive, un tipo di musica dance suonata con basi classiche.\nIn questo album sono presenti anche tracce cantate.\nInteressante risulta essere la scelta dei titoli che, messi in una data sequenza, producono una frase:"}
{"id": "1686936", "revid": "72396", "url": "https://it.wikipedia.org/wiki?curid=1686936", "title": "Stato e rivoluzione", "text": "Stato e rivoluzione () \u00e8 un saggio scritto da Lenin dall'agosto al settembre 1917 e pubblicato nel maggio del 1918. Ha per sottotitolo \"La dottrina marxista dello Stato e i compiti del proletariato nella rivoluzione\".\nGi\u00e0 da un anno Lenin intendeva scrivere uno studio sulla questione dello Stato, e aveva raccolto in un quaderno la documentazione necessaria, composta di citazioni tratte da scritti di Marx, Engels, Kautsky, Bernstein, Pannekoek e altri. Inizi\u00f2 la stesura di \"Stato e rivoluzione\" nel villaggio di Razliv, presso la frontiera finlandese, proseguendola a Jalkala e poi a Lahti e a Helsingfors, in Finlandia, dove si era nascosto per sfuggire al mandato di cattura spiccato contro di lui dal governo provvisorio di Kerenskij. Il saggio doveva essere pubblicato sotto lo pseudonimo di F. F. Ivanovskij, per evitarne il sequestro, ma l'avvenuta rivoluzione d'ottobre rese inutile tale precauzione.\nCome scrive Lenin nella prefazione alla prima edizione, il problema dello Stato aveva assunto una particolare importanza teorica e politica, nel momento in cui la guerra in corso aveva accelerato il processo di trasformazione del capitalismo monopolistico privato in capitalismo monopolistico di Stato. Gli Stati dei diversi paesi, in stretta unione con le associazioni degli imprenditori, avevano acuito l'oppressione dei lavoratori con il pretesto della necessit\u00e0 che tutti collaborassero al conseguimento della vittoria nella guerra imperialistica, una guerra \u00ab per la spartizione e la ridistribuzione del bottino \u00bb tra i paesi vincitori ai danni di quelli sconfitti.\nContemporaneamente, la guerra aveva suscitato in ciascun paese coinvolto un'ondata di patriottismo e, in particolare, aveva fatto sorgere nei vari partiti socialisti una corrente \u00ab socialsciovinista \u00bb, ossia \u00ab socialista a parole e sciovinista nei fatti \u00bb, che sosteneva la prosecuzione della guerra fino alla vittoria del proprio paese. Ne erano principali esponenti, in Russia, Plechanov, Potresov, Bre\u0161ko-Bre\u0161kovskaja, Rubanovi\u010d e, \u00ab in forma appena velata \u00bb, Cereteli e Cernov; in Germania, Scheidemann, Legien e David; in Francia e in Belgio, Renaudel, Guesde e Vandervelde; in Inghilterra, Hyndman e i fabiani, in Italia, Turati, Treves e la destra del Partito socialista. Tutti costoro operavano di fatto per \u00ab gli interessi della propria borghesia nazionale e del proprio Stato \u00bb, contro quelli del proletariato che pure, in quanto \u00ab socialisti \u00bb, erano chiamati a rappresentare.\nLenin intende pertanto stabilire l'autentica concezione marxista dello Stato, inteso quale strumento dell'oppressione di classe, contro le deformazioni della dottrina operate dagli \u00ab opportunisti \u00bb, i socialisti che intendono conciliare gli opposti interessi di classe, il cui pi\u00f9 autorevole rappresentante \u00e8 il tedesco Karl Kautsky, \u00ab il capo pi\u00f9 noto di quella II Internazionale cos\u00ec miseramente fallita nel corso della guerra \u00bb.\nStato e rivoluzione.\nL'opera si compone di sei capitoli, a loro volta divisi in paragrafi. Un settimo capitolo, \"L'esperienza delle rivoluzioni russe del 1905 e del 1917\", rimase allo stato di abbozzo e fu pubblicato postumo a parte.\n1. La societ\u00e0 classista e lo Stato.\nNell'opera di Engels \"L'origine della famiglia, della propriet\u00e0 privata e dello Stato\", pubblicata per la prima volta nel 1884, \u00e8 espressa l'idea fondamentale del marxismo sulla funzione e sul significato dello Stato: esso \u00e8\nIl primo segno del sorgere dello Stato, rispetto all'antica formazione sociale dei clan e delle trib\u00f9, \u00e8 la delimitazione di un territorio cui segue l'istituzione di una forza pubblica - l'esercito, la polizia - separata dal complesso della popolazione. Infatti, l'organizzazione armata di tutta la popolazione sarebbe impossibile in una societ\u00e0 divisa in classi, perch\u00e9 il loro armamento autonomo produrrebbe una lotta armata tra di esse. Come lo Stato antico e quello feudale erano organi dello sfruttamento degli schiavi e dei servi, cos\u00ec lo Stato rappresentativo moderno \u00e8 lo strumento per lo sfruttamento del lavoro salariato da parte del capitale. L'eccezione \u00e8 rappresentata dai periodi in cui le classi in lotta hanno forze pressoch\u00e9 eguali, cosicch\u00e9 il potere statale, in qualit\u00e0 di apparente mediatore, momentaneamente acquista una certa autonomia di fronte a entrambe.\nCome lo Stato non \u00e8 sempre esistito, ma \u00e8 sorto dalla divisione della societ\u00e0 in classi, cos\u00ec esso sparir\u00e0 quando l'esistenza di queste classi cesser\u00e0 di essere una necessit\u00e0. La societ\u00e0, riorganizzata la produzione in base a una libera ed eguale associazione di produttori, relegher\u00e0 \u00ab l'intera macchina statale nel museo delle antichit\u00e0 accanto alla rocca per filare e all'ascia di bronzo \u00bb.\nIl processo con il quale si produrr\u00e0 l'\u00ab estinzione \u00bb dello Stato \u00e8 descritto in un'altra opera di Engels, l\"'Anti-D\u00fchring\". Con una rivoluzione, il proletariato s'impadronisce del potere dello Stato e trasforma i mezzi di produzione in propriet\u00e0 dello Stato (\"collettivizzazione dei mezzi di produzione\"). La presa di possesso di tutti i mezzi di produzione in nome della societ\u00e0 \u00e8 il primo e ultimo atto dello Stato. A questo punto non vi sono pi\u00f9 differenze e antagonismi di classe, e lo Stato in quanto Stato, ossia quale organismo dell'oppressione di una classe sull'altra, viene soppresso. Lenin chiarisce che, con una rivoluzione violenta, a essere soppresso \u00e8 lo Stato borghese, sostituito dallo Stato proletario che esercita quella forza repressiva, nota come Dittatura del proletariato, che assicura la presa di possesso dei mezzi di produzione in nome della societ\u00e0.\nNella nuova organizzazione sociale, \u00ab al posto del governo sulle persone appare l'amministrazione delle cose e la direzione dei processi produttivi \u00bb. L'intervento di una forza statale nei rapporti sociali diventa superflua e anche lo Stato proletario \u00ab si estingue \u00bb.\n2. Lo Stato e la rivoluzione. L'esperienza del 1848-1851.\nNel 1847, nella \"Miseria della filosofia\", Marx aveva accennato al problema dello Stato, scrivendo della scomparsa del \u00ab potere politico \u00bb nella societ\u00e0 senza classi:\nPochi mesi dopo, Marx ed Engels scrissero nel \"Manifesto del Partito Comunista\" che il proletariato, rovesciato il dominio della borghesia con la rivoluzione, \u00ab si servir\u00e0 della sua supremazia politica per strappare alla borghesia, a poco a poco, tutto il capitale, per accentrare tutti gli strumenti di produzione nelle mani dello Stato, vale a dire del proletariato stesso organizzato come classe dominante \u00bb. Si conferma dunque che per il proletariato vittorioso \u00e8 necessario utilizzare la forza dello Stato \u00ab per reprimere la resistenza degli sfruttatori \u00bb e avviare l'edificazione dell'economia socialista; solo successivamente, con la fine degli antagonismi, \u00ab non vi sar\u00e0 pi\u00f9 potere politico \u00bb.\nIl potere statale centralizzato, tipico della moderna societ\u00e0 borghese, appare alla fine dei regimi assoluti. In Francia vi era un'enorme organizzazione burocratica e militare, uno \u00ab spaventoso corpo parassitario \u00bb - scrive Marx ne \"Il 18 brumaio di Luigi Bonaparte\" - che avvolgeva la societ\u00e0 francese e che fu sviluppato dalla rivoluzione e perfezionato da Napoleone. Anche la repubblica parlamentare, nata nel 1848, nella sua lotta contro la rivoluzione popolare rafforz\u00f2 gli strumenti del potere statale. Non solo \u00ab tutti i rivolgimenti politici non fecero che perfezionare questa macchina, invece di spezzarla \u00bb, ma tutti i partiti in lotta \u00ab considerarono il possesso di questo enorme edificio dello Stato come il bottino principale del vincitore \u00bb.\nCompito del proletariato rivoluzionario \u00e8 pertanto quello di distruggere la macchina statale. Il modo con quale raggiungere lo scopo \u00e8 indicato da Marx. In una lettera a Weydemeyer del 5 marzo 1852, dopo aver premesso che l'esistenza delle classi e il loro conflitto non era una sua scoperta, ma apparteneva agli economisti e agli storici borghesi, Marx scriveva che \u00ab la lotta di classe necessariamente conduce alla dittatura del proletariato \u00bb e che \u00ab questa dittatura stessa costituisce soltanto il passaggio alla soppressione di tutte le classi e a una societ\u00e0 senza classi \u00bb.\nLenin fa notare come la dittatura del proletariato, auspicata da Marx, venga invece rifiutata da Kautsky, per molti anni considerato l'interprete pi\u00f9 ortodosso del marxismo. L'opuscolo di Kautsky \"La dittatura del proletariato\", pubblicato nel 1918, viene definito \u00ab un modello di deformazione piccolo-borghese del marxismo \u00bb da Lenin, che gli oppose il proprio scritto \"La rivoluzione proletaria e il rinnegato Kautsky\".\n3. Lo Stato e la rivoluzione. L'esperienza della Comune di Parigi (1871). L'analisi di Marx.\nL'esperienza della Comune di Parigi fu ricca d'insegnamenti per il movimento rivoluzionario, tanto che Marx, scrivendo all'amico Kugelmann il 12 aprile 1871, quando la Comune ancora resisteva alla repressione del governo francese, ripeteva quanto gi\u00e0 affermato nel suo \"18 brumaio\", e cio\u00e8 che \u00ab il prossimo tentativo della rivoluzione francese non consister\u00e0 nel trasferire da una mano all'altra la macchina militare e burocratica, come \u00e8 avvenuto fino ad ora, ma nello spezzarla \u00bb, essendo tale \u00ab la condizione preliminare di ogni reale rivoluzione popolare \u00bb in Europa, Inghilterra esclusa.\nL'Inghilterra del 1871 era ancora un paese senza militarismo e in gran parte senza burocrazia, pertanto una rivoluzione popolare era possibile senza la condizione preliminare della distruzione dell'apparato statale. Lenin rileva altres\u00ec la distinzione operata da Marx tra rivoluzione \"proletaria\" e rivoluzione \"popolare\", ignorata da menscevichi e plechanoviani, i quali ammettono unicamente la possibilit\u00e0 che una rivoluzione sia borghese o proletaria. Una rivoluzione \u00e8 \u00ab popolare \u00bb, come quella del 1905, quando vede protagonisti operai e contadini: senza la loro alleanza non \u00e8 possibile una trasformazione socialista.\nL'esigenza della distruzione dell'apparato statale venne ribadita nel 1872 nella nuova prefazione al \"Manifesto del Partito Comunista\", in cui Marx ed Engels scrissero che la Comune aveva fornito la prova che \u00ab la classe operaia non pu\u00f2 impossessarsi puramente e semplicemente di una macchina statale gi\u00e0 pronta e metterla in moto per i suoi propri fini \u00bb.\nCome primo decreto, la Comune di Parigi, composta da consiglieri eletti a suffragio universale e revocabili in qualsiasi momento, soppresse l'esercito permanente sostituendo ad esso tutto il popolo armato - un'iniziativa che i menscevichi e i social-rivoluzionari rifiutarono di attuare dopo la rivoluzione di febbraio - la polizia fu privata di ogni prerogativa politica, i funzionari statali e i magistrati furono resi elettivi con salari da operai, il potere clericale annullato. Non esistette pi\u00f9 una minoranza privilegiata: in ci\u00f2 consistette \u00ab la svolta dalla democrazia borghese alla democrazia proletaria, dalla democrazia degli oppressori alla democrazia delle classi oppresse \u00bb.\nLa Comune, organismo nello stesso tempo esecutivo e legislativo, soppresse l'istituto parlamentare. L'essenza del parlamentarismo borghese, anche nelle repubbliche democratiche, consiste nel decidere ogni qualche anno quale membro della classe dominante debba opprimere il popolo. Il vero lavoro di Stato si compie tra le quinte, nei ministeri e nelle cancellerie, mentre nei parlamenti \u00ab non si fa che chiacchierare, con lo scopo determinato di turlupinare il \"popolino\" \u00bb. Occorre invece, mantenendo il principio dell'eleggibilit\u00e0 e della rappresentanza, trasformare gli istituti rappresentativi da \u00ab mulini da parole \u00bb in organismi che lavorino realmente. I consiglieri della Comune facevano le leggi, le applicavano, ne verificavano i risultati e ne rispondevano agli elettori.\nLa Comune di Parigi - scrive Marx - sarebbe stata il modello di forma politica dei centri minori francesi che avrebbero amministrato i loro affari mediante un'assemblea di delegati con sede nel capoluogo, che a sua volta avrebbe mandato suoi rappresentanti nella capitale, garantendo l'unit\u00e0 nazionale.\n4. Seguito. Le spiegazioni complementari di Engels.\nLenin si preoccupa di tenere distinta dal marxismo la posizione anarchica dell'\u00ab abolizione \u00bb immediata dello Stato. Ne \"La questione della abitazioni\" (1872) Engels afferma la necessit\u00e0, negata dagli anarchici, della dittatura del proletariato come \u00ab fase di transizione verso l'abolizione delle classi e, con esse, dello Stato \u00bb, e Marx scrive che gli operai devono sostituire \u00ab la loro dittatura rivoluzionaria alla dittatura della classe borghese \u00bb, dando allo Stato \u00ab una forma rivoluzionaria e transitoria \u00bb.\nCome Marx, Engels critic\u00f2 il programma del Partito operaio tedesco presentato nel 1875 a Gotha dai suoi dirigenti, nel quale era scritto, tra l'altro, che il Partito si sforzava di \u00ab raggiungere con tutti i mezzi legali lo Stato libero \u00bb. In una lettera ad August Bebel, Engels scrive che \u00e8 ora di \u00ab farla finita con tutte queste chiacchiere sullo Stato \u00bb, che \u00e8 soltanto \u00ab un'istituzione temporanea di cui ci si deve servire nella lotta, nella rivoluzione, per tener soggiogati con la forza i propri nemici \u00bb, ma quando \u00ab diventa possibile parlare di libert\u00e0, allora lo Stato come tale cessa di esistere \u00bb.\nAltre critiche furono rivolte da Engels al programma del Partito socialdemocratico tedesco approvato nel congresso di Erfurt dell'ottobre del 1891. Scrivendo a Kautsky, critic\u00f2 la mancanza della rivendicazione della repubblica, pur sapendo che si potevano temere, in quel caso, la reintroduzioni di leggi eccezionali anti-socialiste. Ma non rivendicare la repubblica in Germania, dove \u00ab il governo \u00e8 quasi onnipotente e il Reichstag e gli altri organismi rappresentativi sono privi di reale potere \u00bb, significa adottare una condotta opportunistica, tanto pi\u00f9 che il partito e la classe operaia \u00ab possono giungere al potere soltanto sotto la forma della repubblica democratica. Anzi, questa \u00e8 la forma specifica per la dittatura del proletariato \u00bb.\nAncora nel 1891, nella sua prefazione a \"La guerra civile in Francia\" di Marx, Engels accenna al problema dello Stato. In Francia, tanto dopo la rivoluzione del 1848 quanto dopo quella nel 1871 che abbatt\u00e9 la monarchia napoleonica, gli operai erano armati ma il potere si trov\u00f2 nelle mani della borghesia. In entrambi i casi, \u00ab per i borghesi che si trovavano ancora al governo dello Stato il disarmo degli operai era quindi il primo comandamento. Ecco quindi sorgere dopo ogni rivoluzione vinta dagli operai una nuova lotta, la quale finisce con la disfatta degli operai \u00bb. \u00c8 significativo del tradimento del marxismo dei menscevichi, nota Lenin, che in Russia, dopo la rivoluzione di febbraio, il menscevico e ministro del governo provvisorio Cereteli annunciasse in un suo noto discorso, nel giugno del 1917, che \u00ab la borghesia era decisa a disarmare gli operai di Pietrogrado \u00bb, una decisione presentata \u00ab come una necessit\u00e0 di Stato \u00bb.\nNel 1894 Engels si espresse anche sul nome che avrebbe dovuto avere un partito il cui scopo fosse \u00ab la soppressione di ogni Stato e quindi di ogni democrazia \u00bb. Tale nome doveva essere \u00ab comunista \u00bb e non \u00ab socialdemocratico \u00bb, perch\u00e9 la soppressione dello Stato \u00e8 anche la soppressione della democrazia e l'estinzione dello Stato \u00e8 l'estinzione della democrazia. La democrazia infatti, pur essendo la forma di lotta e di oppressione di classe pi\u00f9 libera e pi\u00f9 aperta, resta sempre uno Stato, un'organizzazione della violenza esercitata da una classe contro un'altra.\n5. Le basi economiche per l'estinzione dello Stato.\nNella \"Critica del Programma di Gotha\" Marx traccia a grandi linee la gestione di una societ\u00e0 socialista appena emersa dalla societ\u00e0 capitalistica. Se in essa sar\u00e0 eliminato lo sfruttamento mediante la socializzazione dei mezzi di produzione, rimarranno le disuguaglianze economiche tra i singoli individui, dovute alla permanenza del diritto borghese che attribuisce a persone, che sono di fatto diseguali tra di loro, una eguale quantit\u00e0 di prodotti in base a un'eguale quantit\u00e0 di lavoro, anzich\u00e9 in base agli effettivi bisogni di ciascuno.\nCome scrive Marx, solo in una fase pi\u00f9 elevata della societ\u00e0 comunista, quando non ci sar\u00e0 pi\u00f9 contrasto tra lavoro intellettuale e manuale, quando il lavoro sar\u00e0 non solo un mezzo di vita ma il primo bisogno della vita e quando, con lo sviluppo onnilaterale degli individui saranno cresciute le forze produttive, allora \u00ab l'angusto orizzonte giuridico borghese \u00bb sar\u00e0 superato e sar\u00e0 realizzato il principio: \u00ab ognuno secondo le sue capacit\u00e0; a ognuno secondo i suoi bisogni \u00bb.\nLa prospettiva del comunismo \u00e8 stata spesso tacciata di utopia. Lenin precisa che l'attualit\u00e0 della politica consiste nell'espropriazione dei capitalisti e nella soppressione delle classi. Una volta realizzata l'eguaglianza di tutti i cittadini relativamente al possesso dei mezzi di produzione, ossia l'eguaglianza del lavoro, allora si porr\u00e0 il problema di passare dall'eguaglianza formale all'eguaglianza reale, sintetizzata dal principio: \u00ab ognuno secondo le sue capacit\u00e0; a ognuno secondo i suoi bisogni \u00bb. Non si pu\u00f2 sapere come l'umanit\u00e0 andr\u00e0 verso questo fine supremo, ma soltanto con il socialismo - la cosiddetta prima fase del comunismo - comincer\u00e0 un movimento progressivo di massa a cui parteciper\u00e0 la maggioranza della popolazione e poi la popolazione intera.\nProprio perch\u00e9 la democrazia \u00e8 il riconoscimento formale del diritto di determinare la forma dello Stato e di amministrarlo, a un certo punto del suo sviluppo \u00e8 la stessa democrazia a unire contro il capitalismo la classe rivoluzionaria, il proletariato, dandogli la possibilit\u00e0 di distruggere la macchina dello Stato borghese, costituita dall'esercito permanente, dalla polizia e dalla burocrazia. Ora \u00ab la quantit\u00e0 si trasforma in qualit\u00e0: arrivato a questo grado, il sistema democratico esce dal quadro della societ\u00e0 borghese e comincia a svilupparsi verso il socialismo \u00bb. Tutti i cittadini partecipano all'amministrazione dello Stato e quando avranno appreso a gestire lo Stato, comincer\u00e0 a sparire la necessit\u00e0 di qualsiasi amministrazione: \u00ab quanto pi\u00f9 la democrazia \u00e8 completa, tanto pi\u00f9 vicino \u00e8 il momento in cui essa diventa superflua \u00bb. Si passa allora alla fase superiore della societ\u00e0 comunista e alla completa estinzione dello Stato.\n6. La degradazione del marxismo negli opportunisti.\nEludere il problema dell'atteggiamento della rivoluzione socialista verso lo Stato \u00e8 tipico degli opportunisti che si definiscono marxisti. Cos\u00ec fece Plechanov, un \u00ab semidottrinario a rimorchio della borghesia in politica \u00bb, nel suo opuscolo \"Anarchismo e socialismo\" pubblicato nel 1894, bench\u00e9 tale questione sia cruciale nella distinzione tra marxisti e anarchici.\nL'opportunista Bernstein, nelle sue \"Premesse sul socialismo\", aveva falsificato Marx sostenendo che egli avrebbe messo in guardia la classe operaia contro \u00ab un ardore troppo rivoluzionario \u00bb al momento della presa del potere, evitando d'impadronirsi dello Stato. Kautsky, polemizzando contro di lui nel libro \"Bernstein e il programma socialdemocratico\", scritto nel 1899, sul problema dello Stato si limita a dire che la classe operaia pu\u00f2 impadronirsi della macchina statale, senza accennare alla sua distruzione: \u00ab Possiamo in tutta tranquillit\u00e0 - scrive Kautsky - lasciare all'avvenire la cura di risolvere il problema della dittatura del proletariato \u00bb.\nAnche in altri due opuscoli, \"La rivoluzione sociale\", del 1902, e \"La via del potere\", del 1909, dedicati alla polemica contro gli opportunisti, Kautsky evit\u00f2 di affrontare il problema dello Stato, tanto da essere attaccato nel 1912 da Anton Pannekoek nell'articolo \"L'azione di massa e la rivoluzione\", nel quale il socialista olandese affermava che la lotta del proletariato era anche \u00ab una lotta contro il potere dello Stato \u00bb che sarebbe cessata solo quando, con la vittoria della rivoluzione, \u00ab l'organizzazione dello Stato \u00e8 completamente distrutta. L'organizzazione della maggioranza prova la sua superiorit\u00e0 annientando l'organizzazione della minoranza dominante \u00bb.\nNella sua risposta, Kautsky dimostr\u00f2 di aver abbandonato la posizione marxista. Scrisse infatti: \u00ab Finora, l'opposizione tra i socialdemocratici e gli anarchici consisteva nel fatto che i primi volevano conquistare il potere dello Stato, i secondi distruggerlo. Pannekoek vuole l'uno e l'altro \u00bb, ignorando evidentemente le considerazioni di Marx sull'esperienza della Comune di Parigi. E continuando: \u00ab noi non possiamo fare a meno dei funzionari, n\u00e9 nel partito n\u00e9 nei sindacati, senza parlare delle amministrazioni dello Stato [...] nessuno dei ministeri attuali sar\u00e0 soppresso dalla nostra politica contro il governo [...] non si tratta di sapere quale forma la socialdemocrazia vittoriosa dar\u00e0 allo \"Stato futuro\", ma come la nostra opposizione trasforma lo Stato attuale \u00bb.\nCos\u00ec, al problema della \"rivoluzione\" posto da Pannekoek, Kautsky sostituisce il problema dell\"'opposizione\", secondo il tipico punto di vista opportunista. Del resto - conclude Lenin - quasi tutti i rappresentanti della Seconda Internazionale sono caduti nell'opportunismo e non si distinguono dai democratici piccolo-borghesi. Il compito dei rivoluzionari \u00e8 rovesciare la borghesia e distruggere il parlamentarismo, sostituito da una repubblica democratica sul tipo della Comune o della repubblica dei soviet."}
{"id": "1686937", "revid": "36426", "url": "https://it.wikipedia.org/wiki?curid=1686937", "title": "Mura di Ripatransone", "text": "Le mura di Ripatransone sono la cerchia difensiva dell'omonima cittadina delle Marche.\nStoria.\nLe fortificazioni della citt\u00e0, sorta dall'unione di quattro castelli, furono ultimate al massimo nel 1198, ma la tradizione ritiene che le prime opere difensive fossero gi\u00e0 costruite nell'anno 822, per volere del fondatore eponimo conte Trasone. La data \u00e8 verosimile se si considera che, di l\u00ec a pochi anni, la nuova citt\u00e0 fu gi\u00e0 chiamata a difendere s\u00e9 stessa e il Piceno dai Saraceni.\nLa cinta acquist\u00f2 uno sviluppo notevole con la crescita di importanza strategica della citt\u00e0, e con la costruzione (XV-XVI secolo) di un complesso a protezione delle risorse idriche del paese, detto Complesso delle Fonti, con una corte e le due porte Cuprense e San Domenico.\nL'opera difensiva fu poi oggetto di un importante restauro negli anni '40 del XV secolo, a causa delle guerre contro lo Sforza. Un altro rafforzamento si ebbe oltre un secolo dopo, sotto il pontificato di Sisto V.\nNe risulta una delle cinte murarie pi\u00f9 ricche e articolate delle Marche: nell'Ottocento si stim\u00f2 che la lunghezza del perimetro raggiungesse i 2.418 metri.\nDescrizione.\nNonostante l'alterna prevalenza delle fazioni guelfe e ghibelline, come molte altre citt\u00e0 Ripa adott\u00f2 i merli a coda di rondine. Numerosi frammenti di muro e interi torrioni si rinvengono tutt'intorno al paese.\nDelle quattro porte principali, tre (Porta di Monte Antico, Porta d'Agello e Porta San Domenico) sono perfettamente conservate. Porta di Capodimonte (detta popolarmente \"del Macello\") \u00e8 invece venuta meno, con un tratto della cortina ovest-nord ovest, nei lavori di costruzione della variante alla SP 23 Cuprense.\nPorta di Monte Antico, la pi\u00f9 nota per essere tuttora situata lungo la principale via d'accesso alla citt\u00e0, \u00e8 a pianta quadrata, con arco a sesto acuto di probabile origine trecentesca. Dai documenti (in specie una pianta della citt\u00e0 di anonimo del XVII secolo) risulta essere stata provvista di antemurale difensivo, come, del resto, la scomparsa Porta di Capodimonte.\nAlle porte principali si aggiunge la nota Porta Cuprense, cos\u00ec chiamata perch\u00e9 aperta sul lato della collina rivolto al mare, e dunque all'imbocco dell'antica via per Cupra Marittima. Essa forma, con Porta San Domenico (di accesso al quartiere di Roflano), il Complesso delle Fonti: un raddoppio della cinta sul lato \"debole\" del paese, la cui cortina e i cui torrioni sono conservati per buona parte.\nDue torrioni sorvegliano ancora il Colle San Nicol\u00f2, uniti da un lungo tratto di muro che si interrompe poco prima di Porta di Monte Antico per far posto alla strada provinciale. Essi appaiono inoltre collegati, sempre tramite frammenti di muro, a un'ulteriore struttura in viale Cellini. Altri due torrioni sono poi individuabili nel quartiere di Agello, con l'omonima porta."}
{"id": "1686938", "revid": "287204", "url": "https://it.wikipedia.org/wiki?curid=1686938", "title": "La dittatura del proletariato", "text": ""}
{"id": "1686944", "revid": "161273", "url": "https://it.wikipedia.org/wiki?curid=1686944", "title": "Dinastia Jin occidentale", "text": ""}
{"id": "1686946", "revid": "96544659", "url": "https://it.wikipedia.org/wiki?curid=1686946", "title": "Brian Piccolo", "text": "\u00c8 stato un giocatore professionista per i Chicago Bears della National Football League per quattro stagioni. \n\u00c8 morto per un carcinoma nel torace all'et\u00e0 di 26 anni.\nIl film del 1971 \"La canzone di Brian\", con James Caan e Billy Dee Williams, ed il remake del 2001 (\"Brian's Song - L'Ultima Corsa\"), con Sean Maher, narrano della sua amicizia fraterna col compagno di squadra Gale Sayers, di colore, in un'epoca di violenti scontri razziali."}
{"id": "1686951", "revid": "287204", "url": "https://it.wikipedia.org/wiki?curid=1686951", "title": "Terzo tempo", "text": "Il terzo tempo (dal fr. \"Troisi\u00e8me mi-temps\" ) \u00e8, nel rugby a 15, il tradizionale incontro dopo-gara tra i giocatori delle due squadre.\nInteso come momento conviviale pomeridiano (in ingl. \"After-match party\" o \"drink\") oppure serale (\"After-match dinner\"), il terzo tempo \u00e8 sempre stato visto come momento di socializzazione tra i giocatori, cui spesso partecipano anche le loro famiglie e, talora, anche i tifosi; nel mondo anglosassone si svolge in genere presso la \"Club House\" della squadra che ospita l'incontro.\nAl terzo tempo sono legati alcuni episodi singolari o divertenti, come quello che accadde nel corso dell'incontro del Cinque Nazioni 1982 tra le Nazionali di e a Parigi: nel pranzo che segu\u00ec al \"match\", per la cronaca vinto dagli inglesi per 27 a 15, i francesi fecero trovare a ciascuno dei loro ospiti d'Oltremanica un flacone omaggio di colonia.\nIl seconda linea inglese Maurice Colclough, per fare uno scherzo, svuot\u00f2 il flacone e lo riemp\u00ec di vino bianco, quindi se lo bevve d'un fiato inducendo un suo compagno di squadra, Colin Smart, a ritenere che ogni flacone contenesse vino; un'ora dopo avere imitato Colclough, Smart si trov\u00f2 all'ospedale per una lavanda gastrica, cosa che fece commentare a un altro compagno di squadra: \u00abImmagino che Colin non se la sia passata bene, per\u00f2 aveva l'alito pi\u00f9 profumato che gli abbia mai sentito\u00bb.\nIn precedenza, sempre a Parigi accadde un altro singolare evento legato a un terzo tempo, per mano dell'esordiente gallese Gareth Edwards nel corso del Cinque Nazioni 1967: Edwards prima trattenne il pallone come ricordo, poi sottrasse quattordici piatti del banchetto post-partita.\nLa tradizione del terzo tempo \u00e8 talmente radicata che la decisione di sospenderlo, o quantomeno non tenerlo con regolarit\u00e0 a causa degli spostamenti delle squadre durante la in Francia, caus\u00f2 il disappunto e le proteste di molti giocatori, di qualsiasi nazionalit\u00e0: l'ex rugbista e allenatore italiano Marco Bollesan, al riguardo, disse che \u00abnella Coppa del Mondo 1987 il terzo tempo ci serv\u00ec a compensare in birra quello che avevamo preso sul campo contro gli \"All Blacks\": 70 punti\u00bb, aggiungendo che, senza il terzo, non avrebbe giocato n\u00e9 il primo n\u00e9 il secondo.\nNei ricevimenti che si svolgono durante il terzo tempo vengono normalmente offerti prodotti del luogo ospite; una costante del terzo tempo sono le bevande alcooliche: normalmente vino nei Paesi latini (Italia e Francia su tutti) e birra in quelli anglosassoni (Regno Unito, Australia, Nuova Zelanda in particolare), anche se non mancano eccezioni legate al luogo: Massimo Giovanelli ha ricordato che, da capitano dell', disput\u00f2 un incontro in Siberia contro l' e il terzo tempo, anche complice un rigido freddo, avvenne a vodka.\nPi\u00f9 recentemente anche il mondo del calcio, per cercare di favorire il \"fair play\", ha promosso il terzo tempo dopo gli incontri, anche se esso non si svolge secondo le stesse modalit\u00e0 del rugby, dal cui ambiente sono peraltro giunte le principali perplessit\u00e0 al riguardo: Andrea Lo Cicero ha infatti sostenuto che, sebbene auspicabile il \"fair play\" anche nel calcio, non si pu\u00f2 rendere obbligatoria una pratica che, a sua detta, \u00ab\u00e8 soprattutto una cosa che deve essere spontanea\u00bb."}
{"id": "1686953", "revid": "1573940", "url": "https://it.wikipedia.org/wiki?curid=1686953", "title": "Veliidae", "text": "Veliidae , \u00e8 una famiglia di Rincoti Eterotteri della superfamiglia Gerroidea (Gerromorpha). Questi insetti, caratteristici per la capacit\u00e0 di camminare sull'acqua, come tutti i Gerroidei, rappresentano il raggruppamento pi\u00f9 ricco di specie nell'ambito della superfamiglia, anche se meno conosciuto dei Gerridi.\nMorfologia.\nI Veliidi sono insetti di piccole dimensioni, con corpo lungo da 2 a 9 mm, in genere di forma ovoidale pi\u00f9 o meno allungata, rivestito da una densa peluria. Il capo \u00e8 breve, fornito di grandi occhi composti e privo di ocelli, con antenne composta di 4 articoli. Il rostro \u00e8 formato da 4 segmenti secondo alcune fonti o da 3 secondo altre.\nLe ali anteriori non sono differenziate in emielitre e hanno una venatura che circoscrive 4-6 cellule. Sono presenti anche specie attere o brachittere oltre a forme con ali ben sviluppate. Le zampe sono relativamente corte e pi\u00f9 grosse rispetto a quelle dei Gerridi, con femori pi\u00f9 brevi dell'addome. Secondo differenti fonti bibliografiche, i tarsi delle zampe anteriori sarebbero formati da 1 segmento oppure da 1-2, quelli delle zampe medie e posteriori da 2 segmenti oppure da 2-3. Uno dei principali caratteri che distingue i Veliidi dai Gerridi \u00e8 la dislocazione delle zampe mediane: la loro inserzione \u00e8 infatti equidistante rispetto alle zampe anteriori e a quelle posteriori, mentre nei Gerridi l'inserzione delle zampe medie \u00e8 molto pi\u00f9 vicina a quella delle zampe posteriori.\nBiologia.\nCome tutti i Gerroidei, i Veliidi sono insetti predatori a spese di piccoli Invertebrati acquatici. Vivono in ambienti umidi d'acqua dolce, generalmente con acque calme o stagnanti; i generi \"Halovelia\" e \"Trochopus\" comprendono invece specie marine che occupano la stessa nicchia ecologica dei generi \"Halobates\" (Gerridae) e \"Hermatobates\" (Hermatobatidae).\nRispetto ai Gerridi tendono a camminare sull'acqua pi\u00f9 che a scivolare, muovendosi comunque rapidamente. Sono anche in grado di fare immersioni, trattenendo l'aria grazie alla peluria del corpo. Molte specie sono pi\u00f9 legate alla terraferma, in quanto si spostano sull'acqua solo per l'attivit\u00e0 predatoria e stazionano invece sulle sponde. Si possono perci\u00f2 rinvenire oltre che sull'acqua anche sul fango, sulle rocce umide, sulle piante acquatiche e sulle sponde.\nSistematica.\nL'inquadramento sistematico della famiglia \u00e8 controverso: molte fonti concordano sulla posizione dei Gerridi nella superfamiglia Gerroidea, tuttavia ci sono divergenze, talvolta anche marcate, sulla composizione della superfamiglia e sulla sua posizione nell'ambito degli Heteroptera. In proposito alla composizione della superfamiglia, vi sono fonti che inseriscono anche taxa che in questa sede sono elevati al rango di superfamiglia (es. Hydrometroidea, ecc.). In merito all'inquadramento dei Gerroidei, vi sono fonti che riuniscono tutti i taxa dell'infraordine Gerromorpha nell'ambito dell'infraordine Nepomorpha.\nQuello adottato in questa sede \u00e8 perci\u00f2 uno degli schemi sistematici proposti dalle varie fonti.\nNell'ambito della famiglia si annoverano oltre 670 specie distribuite in 46 generi a loro volta ripartiti fra 6 sottofamiglie:"}
{"id": "1686954", "revid": "228587", "url": "https://it.wikipedia.org/wiki?curid=1686954", "title": "Dazebao", "text": ""}
{"id": "1686955", "revid": "28592", "url": "https://it.wikipedia.org/wiki?curid=1686955", "title": "Chichagov", "text": ""}
{"id": "1686964", "revid": "123020155", "url": "https://it.wikipedia.org/wiki?curid=1686964", "title": "Tony Estanguet", "text": "Nella sua carriera ha vinto due ori olimpici consecutivi nel C1 ai Giochi olimpici di Sidney nel 2000 e di Atene nel 2004. Inoltre pu\u00f2 vantare ben 11 medaglie mondiali, di cui quattro d'oro, e tre titoli europei.\nL'8 agosto 2008 \u00e8 stato portabandiera della delegazione francese ai Giochi Olimpici di Pechino, dove ha chiuso la gara al nono posto.\n\u00c8 stato selezionato anche per partecipare ai Giochi Olimpici di Londra 2012, grazie alla sua vittoria nei campionati nazionali francesi, e qui ha ottenuto il suo terzo oro nel C1. Pochi mesi dopo annuncia il suo ritiro dall'attivit\u00e0."}
{"id": "1686969", "revid": "125631696", "url": "https://it.wikipedia.org/wiki?curid=1686969", "title": "You Can Leave Your Hat On", "text": "You Can Leave Your Hat On \u00e8 un brano scritto da Randy Newman, tratto dal quarto album del cantautore statunitense, \"Sail Away\", del 1972.\nFu reso famoso da Joe Cocker, che lo reinterpret\u00f2 nel 1986. Nello stesso anno fu inserito nella colonna sonora del famoso film \"9 settimane e \u00bd\", che lo consacr\u00f2 come \"tipico sexy brano\" da strip tease. \nNella canzone il protagonista invita la propria partner a spogliarsi di tutti gli abiti, consentendole, ironicamente, alla fine, di tenere solo il cappello (\"you can leave your hat on\" significa letteralmente \"puoi tenere addosso il cappello\").\nIl brano fu estratto come singolo dal quindicesimo album del cantante britannico dal titolo \"Cocker\", del 1986. Fu girato anche un video dove compare lo stesso Cocker che interpreta la canzone in una sala di registrazione accompagnato da un'orchestra.\nNel film la canzone \u00e8 usata nella famosa scena in cui Kim Basinger si spoglia davanti ad una tendina per Mickey Rourke. Da allora \u00e8 divenuta la canzone per antonomasia degli spogliarelli.\nTom Jones ne registr\u00f2 un'altra cover per il film \"Full Monty\" del 1997.\nAnche Etta James ne propose una cover nel 1974 (Chess Records) prodotta da Gabriel Mekel per la GRT corporation con gli arrangiamenti di Trevor Lawrence.\nNel 2013 ne \u00e8 stata pubblicata una versione realizzata da Jerry Garcia con la band dei Legion of Mary, registrata dal vivo nel 1974.\nLa tonalit\u00e0 originale della canzone \u00e8 il Do Maggiore."}
{"id": "1686970", "revid": "41851", "url": "https://it.wikipedia.org/wiki?curid=1686970", "title": "Taddeo Kuntze", "text": "Visse a Cracovia la giovinezza con il padre, a servizio del vescovo di Cracovia Andrzej Za\u0142uski, che scopr\u00ec le doti artistiche del ragazzo tanto da spedirlo a Roma per istruirsi, dove rimase dal 1754 al 1756. Torn\u00f2 a Roma nel 1765 per dipingere degli affreschi sul soffitto della chiesa di Santo Stanislao dei Polacchi, poi a Frascati nel seminario tuscolano e nel palazzo vescovile su commissione del cardinale duca di York. Seguace del Maratta e del Giaquinto, fu definito come l'ultimo pittore del Rococ\u00f2 a Roma, lavor\u00f2 nelle ville di Frascati, ove decor\u00f2 alcune delle sale delle Ville Tuscolane come Villa Parisi. Ad Ariccia affresc\u00f2 le sale interne della locanda Martorelli con soggetti tratti dall\"'Eneide\" collegati alla storia mitologica della fondazione di Ariccia.\nSue opere sono conservate nei musei e nelle chiese di Polonia a Cracovia, Varsavia e Kock."}
{"id": "1686971", "revid": "1442080", "url": "https://it.wikipedia.org/wiki?curid=1686971", "title": "Eug\u00e8ne Bozza", "text": "Comp\u00ec gli studi di violino, composizione e direzione d'orchestra al Conservatorio di Parigi.\nDal 1939 al 1948 diresse l'orchestra dell'Op\u00e9ra Comique e dal 1951 al 1975 fu direttore del Conservatorio di Valenciennes.\n\u00c8 conosciuto e apprezzato specialmente per le composizioni di musica da camera per ensemble di fiati. Il suo linguaggio, tradizionale e fedele alla scrittura tonale, \u00e8 caratterizzato da grande foga e dinamismo con un gusto particolare per le forme grandiose e le tonalit\u00e0 esplosive."}
{"id": "1686972", "revid": "125128704", "url": "https://it.wikipedia.org/wiki?curid=1686972", "title": "Noodle (personaggio)", "text": "Noodle \u00e8 la chitarrista della \"cartoon band\" dei Gorillaz, per la quale spesso si presta anche al canto. \u00c8 nata a Osaka, in Giappone, il 31 ottobre del 1990.\nBiografia.\nNulla si sa della vita di Noodle prima dei Gorillaz: a 10 anni, la bimba fu recapitata ai Kong Studios in una scatola di cartone, rispondendo all'annuncio messo dai tre membri su \"NME\" in cerca di un chitarrista per la band nascente.\nNon sapendo dire altro che \"noodle\" (\"pasta\") in inglese, questo fu il soprannome che le fu dato.\nDopo il primo scioglimento della band nel 2003, Noodle decise di tornare in Giappone per scoprire qualcosa del suo misterioso passato, spinta anche dagli incubi che sempre pi\u00f9 spesso la tormentavano.\nSentendo le parole chiave \"ocean bacon\" in un ristorante, la memoria le torn\u00f2 tutta in un colpo: non riuscendo tuttavia a decifrare i suoi ricordi, fu aiutata dal suo creatore Mr. Kyuzo, che lavorava come chef nel medesimo ristorante.\nNoodle scopr\u00ec di essere l'unica sopravvissuta dei 23 prototipi di super-soldato creati segretamente dal governo giapponese, che per lei aveva scelto l'arma della musica, e per questo la ragazza era cos\u00ec brava ad usare armi, tecniche di lotta e strumenti musicali, specialmente la chitarra elettrica. Per salvarla dalla distruzione, Mr. Kyuzo decise di spedirla per posta ai Kong Studios.\nCi sono altre due parole chiave che cancellano la memoria di Noodle: a conoscerle c'\u00e8 solo lei e forse Mr. Kyuzo, ma anche Murdoc sta cercando di scoprirle.\nCon la memoria, Noodle acquis\u00ec anche la conoscenza dell'inglese: decise perci\u00f2 dopo queste rivelazioni di tornare ai Kong Studios, e fu la prima ad arrivarci.\nStette da sola negli studios per quasi sei mesi, durante i quali compose gran parte dell'album \"Demon Days\": l'album \u00e8 infatti pi\u00f9 elaborato del precedente, con l'intento di portare un messaggio all'ascoltatore.\nMurdoc, credendo che lei fosse morta, con il suo DNA e oggetti acquistati su eBay crea un cyborg a sua immagine e somiglianza che, per\u00f2, a differenza della Noodle originale \u00e8 pi\u00f9 aggressivo e creato principalmente per proteggere e salvaguardare Murdoc.\nLa \"morte\".\nNel marzo 2006, gli eventi descritti nel videoclip di \"El ma\u00f1ana\" portarono i fan del gruppo a credere che Noodle fosse morta. Nei Kong Studios cominciarono ad ammassarsi degli scatoloni, che vennero poi spostati nella stanza di Noodle, che man mano venne svuotata, mentre all'esterno degli studi di registrazione cominci\u00f2 a volteggiare il mulino a vento tipico dei video di \"Demon Days\", intatto anche dopo \"El ma\u00f1ana\".\nIn seguito, all'esterno degli studi si possono vedere le rovine del mulino precipitato, con qualcosa che sembra il braccio di Noodle che sporge dal terreno. Infine, Murdoc rivel\u00f2 che quella di \"El ma\u00f1ana\" era solo una messinscena per far allontanare Noodle dal gruppo (che lei aveva deciso di lasciare gi\u00e0 da tempo) e allo stesso tempo uno stratagemma per liberarsi di Little Jimmy Manson, personaggio virtuale che partecip\u00f2 alle audizioni come chitarrista nei primi anni di vita del gruppo.\nAlla fine si scopre che Noodle non era effettivamente morta, infatti riappare nel video di \"On Melancholy Hill \"con una maschera a forma di gatto che copre le sue lesioni al volto causate dalla caduta dal famoso mulino a vento.\nAspetto e personalit\u00e0.\nNella fase uno, Noodle ha i capelli neri, tagliati in stile samurai e spesso coperti da varie fogge di cappelli, fra cui il suo preferito \u00e8 uno con due cuffie in corrispondenza delle orecchie. Il vestiario \u00e8 a stampo vagamente militaristico.\nNella fase due l'aspetto di Noodle cambia drasticamente: i capelli sono color porpora e portati pi\u00f9 lunghi, con la frangia che va a coprirle completamente gli occhi, il tono di pelle \u00e8 pi\u00f9 chiaro e l'aspetto \u00e8 pi\u00f9 femminile, con le gambe pi\u00f9 lunghe e affusolate. Si scopre nel video di \"El ma\u00f1ana\" che Noodle ha gli occhi verdi, mentre nella prima parte del video di \"19-2000\" sembra averli totalmente neri, senza iride o pupilla.\nNella fase tre, gi\u00e0 nel video di \"On Melancholy Hill\", il suo corpo \u00e8 maturato ed \u00e8 pi\u00f9 alta, i capelli assomigliano a quelli della fase due ma con qualche modifica, porta una vestito bianco con quattro tasche sul davanti e le ricamature rosse, una sciarpa rossa, ha il rossetto (solo nel video di \"On Melancholy Hill\") e una maschera bianca a forma di gatto con i particolari verdi che le copre totalmente il volto.\nDalla fase quattro Noodle \u00e8 alta quasi quanto 2D e ha ormai il corpo di una ragazza adulta. Porta i capelli scompigliati raccolti in due code laterali e indossa spesso degli occhiali da sole e la gonna.\nAma i film di Hayao Miyazaki, dai quali ha tratto ispirazione per il mulino a vento volante che compare spesso nei video dell'album \"Demon Days\". \u00c8 inoltre una fan di Johnny Thunders e di Richie Sambora."}
{"id": "1686974", "revid": "729019", "url": "https://it.wikipedia.org/wiki?curid=1686974", "title": "Sindrome di Crisponi", "text": "La sindrome di Crisponi \u00e8 una malattia genetica autosomica recessiva riscontrata per la prima volta negli anni '70 in Sardegna.\nEziologia.\nLa sindrome \u00e8 dovuta a mutazioni del gene CRLF1.\nEpidemiologia.\nIn Italia si sono verificati 25 casi in Sardegna e uno in Calabria. Altri tre casi si sono verificati in Germania in famiglie di origine turca.\nPresentazione clinica.\nLa sindrome si manifesta alla nascita con difficolt\u00e0 alimentari, cianosi e crisi respiratorie; \u00e8 caratterizzata da febbre alta intermittente (41-42 \u00b0C) che si pu\u00f2 manifestare anche dopo alcune settimane dalla nascita.\nAltre manifestazioni sono: gravi difficolt\u00e0 termoregolatorie, rigidit\u00e0 muscolare, cifo-scoliosi, apnee centrali notturne, camptodattilia, cheratite, sudorazione paradossa, grave incompetenza del cardias, coinvolgimento del sistema endocrino.\nTerapia.\nLa terapia per le deformit\u00e0 degli arti e della colonna vertebrale \u00e8 chirurgica, mentre per gestire gli sbalzi termici \u00e8 efficace la clonidina, eventualmente associata all'amitriptilina. Durante l'infanzia pu\u00f2 esserci necessit\u00e0 di trattamenti dovuti alle difficolt\u00e0 di nutrizione, alle crisi di laringospasmo e all'ipertermia che possono condurre a morte il paziente."}
{"id": "1686975", "revid": "446353", "url": "https://it.wikipedia.org/wiki?curid=1686975", "title": "Minsk (disambigua)", "text": "Navi.\nDue unit\u00e0 della Marina militare sovietica hanno portato il nome di Minsk:"}
{"id": "1686977", "revid": "1452073", "url": "https://it.wikipedia.org/wiki?curid=1686977", "title": "Dinastia Xin", "text": "La dinastia Xin (cinese: \u65b0\u671d; pinyin: X\u012bn Zh\u0101o) fu fondata nel 9 d.C. da W\u00e1ng M\u01ceng (cinese: \u738b\u83bd) (45 a.C. - 23 d.C.), dignitario della corte degli Han che si era impadronito del potere. W\u00e1ng M\u01ceng tent\u00f2 di mettere in pratica l'ideale sociale e politico dei classici confuciani in un progetto di governo poco realistico che si concluse col caos e con la fine della breve dinastia nel 23 d.C., eventi che gli costarono la nomea di usurpatore. Durante il suo breve regno, la dinastia era l'impero pi\u00f9 vasto del suo tempo con un'area di 6 milioni di kmq.\nL'imperatore Wang Mang.\nAscesa.\nW\u00e1ng M\u01ceng (conosciuto anche come Jujun \u5de8\u541b), apparteneva al clan W\u00e1ng originario della contea di W\u00e8i (\u9b4f) nell'Hebei. La famiglia W\u00e1ng aveva raggiunto una posizione importante sotto la dinastia Han; provenivano dal clan dei W\u00e1ng molti dignitari di corte ed una imperatrice, W\u00e1ng Zh\u00e8ngj\u016bn (cinese: \u738b\u653f\u541b). W\u00e1ng M\u01ceng, non essendo fra i membri pi\u00f9 in vista della famiglia poich\u00e9 suo padre era morto prima di aver ottenuto un titolo, si dedic\u00f2 allo studio dei classici confuciani. Grazie alla raccomandazione dello zio W\u00e1ng F\u00e8ng (cinese: \u738b\u9cf3), che aveva una posizione importante a corte, ottenne il suo primo incarico e inizi\u00f2 una rapida carriera. Lo zio gli cedette una parte del suo feudo e nel 16 a.C. Wang Mang divenne marchese di X\u012bnd\u014du (cinese: \u65b0\u90fd\u4faf; pinyin: X\u012bnd\u014du H\u00f3u).\nAlla sua rapida carriera contribu\u00ec non solo l'appoggio di un clan potente, ma anche l'immagine che W\u00e1ng M\u01ceng seppe crearsi, quella di incarnazione vivente delle virt\u00f9 confuciane. Si prese cura dello zio mentore pi\u00f9 del figlio di questi; promosso, distribu\u00ec parte del suo appannaggio ai suoi subalterni e in beneficenza. Secondo l'ideale dell'umilt\u00e0, rifiut\u00f2 tre volte prima di accettare i doni e le promozioni. Per tutta la vita mantenne questo atteggiamento, nel quale \u00e8 difficile distinguere quanta parte avesse l'abilit\u00e0 politica.\nNell'8 a.C. fu chiamato a sostituire uno zio deceduto, W\u00e1ng G\u0113n (cinese: \u738b\u6839) nella carica di grande \"s\u012bm\u01ce\" (cinese: \u53f8\u99ac), ma con la morte dell'imperatore Chengdi e il passaggio del trono al suo successore Aidi W\u00e1ng M\u01ceng fu costretto a lasciare l'incarico e a ritirarsi a Xinye (\u65b0\u91ce) nell'Henan.L'allontanamento dur\u00f2 poco: nel 2 a.C. fu richiamato nella capitale. Lo scettro era passato nelle mani dell'imperatrice vedova Wang, che nomin\u00f2 W\u00e1ng M\u01ceng reggente del giovane imperatore Pingdi e gli diede il titolo di duca di Anhan (\u5b89\u6f22\u516c). A 49 anni divenne primo ministro.\nEbbe grande cura della sua immagine, secondo i principi confuciani, e conquist\u00f2 fama di uomo integerrimo arrivando a condannare a morte il suo stesso figlio maggiore, Wang Yu, implicato in un complotto. Promosse lo studio dei classici confuciani fondando nuove scuole e moltiplicando il numero degli specialisti del canone residenti a corte, ottenendo in tal modo il sostegno degli intellettuali.\nQuando Pingdi si ammal\u00f2, W\u00e1ng M\u01ceng non perse occasione per manifestare la sua devozione al sovrano, e alla morte dell'imperatore egli scelse come successore Ruzi, un bambino di sette anni, cui fu nominato \"reggente imperiale\" (shehuangdi \u651d\u7687\u5e1d); a corte cominci\u00f2 ad essere chiamato \"pseudo-imperatore\" (jiahuangdi \u5047\u7687\u5e1d). Il nome del periodo imperiale venne cambiato in \"reggenza\" (\u5c45\u651d).L'affermazione di W\u00e1ng M\u01ceng provoc\u00f2 la rivolta armata dei suoi oppositori, che venne presto domata da Wang Yi (\u738b\u9091).\nLa propaganda in favore di W\u00e1ng M\u01ceng si basava sul concetto del mandato del cielo, che presupponeva per ogni dinastia un inizio ed un declino, al termine del quale si sarebbe affermato un nuovo sovrano designato dal cielo, iniziatore di una nuova dinastia. Alla fine, i pi\u00f9 importanti dignitari di corte dichiararono che W\u00e1ng M\u01ceng era il nuovo titolare del mandato del cielo e l'indomani, all'et\u00e0 di 54 anni, W\u00e1ng M\u01ceng sal\u00ec al trono come nuovo imperatore, dando inizio alla dinastia Xin.\nPotere e declino.\nDivenuto imperatore, Wang Mang cerc\u00f2 di mettere in pratica la cosiddetta \"nuova politica\" (xin zheng \u65b0\u653f), che sull'ispirazione del Libro dei riti confuciano, voleva tornare ad un passato mitico. Le misure prese da Wang Mang comprendevano l'instaurazione di un sistema di coltivazioni in gruppi di otto famiglie, jingtian \u4e95\u7530, modello di equit\u00e0 teorica; il monopolio di stato sul commercio del ferro, del sale e dell'alcool; la nazionalizzazione delle foreste e delle terre non coltivate; il controllo sui prezzi e sulla moneta. In generale, dalle cerimonie nuziali agli abiti, tutto doveva essere conforme alle prescrizioni del Lishu.\nLa messa in pratica di queste riforme si rivel\u00f2 per\u00f2 molto difficile. L'abolizione dei latifondi con la ripartizione delle terre fra i contadini, decisa nel 9 d.C., fu annullata tre anni dopo a causa della resistenza dei grandi proprietari terrieri. Alcuni eventi naturali contribuirono ad alimentare il malcontento: fra il 2 e il 5 d.C., e poi nell'anno 11, il corso del Fiume Giallo cambi\u00f2, provocando carestie ed epidemie. Si formarono allora due eserciti ribelli, quelli delle \"sopracciglia rosse\" (chimei \u8d64\u7709) e quello del \"bosco verde\" (lulin \u7da0\u6797), che si scontrarono con l'esercito imperiale. Nel 23 d.C. i ribelli arrivarono sotto le mura di Chang'an e Wang Mang convoc\u00f2 la corte per una cerimonia in cui chiese al cielo di non abbandonarlo, dopo averlo scelto come imperatore. Il giorno seguente, il palazzo fu attaccato e Wang Mang fu ucciso. La sua testa fu esposta sulla piazza Yuanshi \u5b9b\u5e02.\nNel 25 la dinastia Han torn\u00f2 al potere con l'imperatore Guangwu."}
{"id": "1686991", "revid": "278406", "url": "https://it.wikipedia.org/wiki?curid=1686991", "title": "Dipartimento federale di giustizia e polizia", "text": "Il Dipartimento federale di giustizia e polizia (DFGP) \u00e8 uno dei sette Dipartimenti (Ministeri) nel governo svizzero.\nKarin Keller-Sutter dirige questo Dipartimento dal 1\u00ba gennaio del 2019."}
{"id": "1686995", "revid": "22475", "url": "https://it.wikipedia.org/wiki?curid=1686995", "title": "Fratelli di sangue (saggio)", "text": "Fratelli di sangue \u00e8 un saggio sulla 'Ndrangheta scritto dal magistrato Nicola Gratteri e dallo scrittore e giornalista Antonio Nicaso. Pubblicato per la prima volta dalla Luigi Pellegrini Editore nel dicembre 2006, ha avuto undici edizioni.\nNell'agosto del 2008 i diritti di \"Fratelli di Sangue\" sono stati acquistati da Mondadori editore: una versione riveduta ed aggiornata del libro \u00e8 stata pubblicata nel gennaio del 2009 nella collana \"Strade Blu\". Dopo essere entrato nella lista dei libri pi\u00f9 venduti, \u00e8 stato ristampato nell'ottobre del 2009. A maggio del 2010 \u00e8 uscito nella collana Oscar Mondadori. La versione teatrale con la drammaturgia di Enrico Bernard \u00e8 stata rappresentata dai detenuti del Carcere di Vallo della Lucania nel 2019 e nel 2020 per la regia di Mirko Ferra. \nContenuti.\nNel libro viene descritta la criminalit\u00e0 organizzata calabrese raccontandone la storia, la struttura e i codici la cui evoluzione non ha cancellato i vecchi rituali, che sono stati invece riabilitati, ma mai scartati; una organizzazione nella quale convivono San Michele Arcangelo e miti antichi, improbabili invocazioni al Vangelo e riti di iniziazione incentrati sul ruolo del \"legame di sangue\" tra gli affiliati inteso come principum vit\u00e6 e principum mortis. Un universo fortemente simbolico, utile per mantenere una sola identit\u00e0 in qualsiasi luogo e tempo.\nVi si analizza e si descrive il ruolo e il comportamento della 'Ndrangheta in ogni paese della Calabria in cui \u00e8 presente, per poi passare all'ambito nazionale nelle venti regioni italiane e infine uno sguardo nelle attivit\u00e0 illecite all'estero.\nIn appendice al libro \u00e8 presente un glossario della terminologia mafiosa: i termini sono tratti in maniera integrale da sentenze e da rapporti giudiziari."}
{"id": "1687004", "revid": "599013", "url": "https://it.wikipedia.org/wiki?curid=1687004", "title": "Centro per l'impiego", "text": "Un Centro per l'impiego (in acronimo Cpi) \u00e8 un ufficio della pubblica amministrazione italiana, di competenza regionale, a cui \u00e8 demandata la funzione di attuare politiche pubbliche in materia di lavoro ed erogare servizi a favore del mercato del lavoro locale.\nStoria.\nI Centri per l'impiego dipendono dalle Regioni e operano tramite diversi uffici decentrati sul territorio (nei capoluoghi di provincia e nei distretti economici principali). Sono gli eredi del vecchio Ufficio di collocamento, istituiti nel 1949 e di competenza ministeriale, ovvero delle sezioni circoscrizionali per l'impiego e il collocamento in agricoltura (SCICA). Gli Uffici di collocamento operavano attraverso un rigido meccanismo di avviamento numerico, e pi\u00f9 tardi anche di avviamento nominativo, delle persone in cerca di lavoro, iscritte in apposite liste, presso i datori di lavoro nella circoscrizione territoriale.\nLe riforme avvenute a partire dalla met\u00e0 degli anni 1990 del diritto del lavoro in Italia, in particolare con il pacchetto Treu, hanno profondamente modificato le regole relative al mercato del lavoro nonch\u00e9 i servizi ad esso relativi, cercando di scrollarsi di dosso una visione novecentesca e industriale del tessuto economico-occupazionale. Il mutamento \u00e8 iniziato con la legge 15 marzo 1997, n. 59 (c.d. legge Bassanini) che ha decentrato dal centro alla periferia il sistema di collocamento pubblico, difatti con il d. lgs. 23 dicembre 1997, n. 469 (attuativo della legge 59/1997), sono stati istituiti i Centri per l'impiego, destinati ad essere regolati da apposita legge regionale e gestiti dalle amministrazioni provinciali. Al contempo viene completamente superato il meccanismo di avviamento intermediato dalla Pubblica Amministrazione, aprendo anche all'intervento di soggetti privati (tra cui le Agenzie per il Lavoro). Negli anni successivi altri provvedimenti di legge hanno inciso debolmente sull'ordinamento e le funzioni degli uffici, a lungo poco considerati e privi di risorse sufficienti per svolgere efficacemente le proprie funzioni.\n\u00c8 infine con il d. lgs. n. 150 del 2015 (facente parte del pacchetto di decreti delegati del c.d. Jobs Act), che viene imposto un ripensamento e una riorganizzazione del sistema dei servizi pubblici per l'impiego, nel quale i Cpi regionali costituiscono la falange operativa. A partire dal 2019 viene avviato un Piano nazionale di potenziamento dei Cpi (e delle politiche attive del lavoro), sul versante del personale, delle dotazioni infrastrutturali e della qualit\u00e0 dei servizi, per tentare di avvicinare i Cpi italiani agli standard delle omologhe strutture di altri Paesi europei.\nCompiti.\nA differenza degli Uffici di collocamento - storicamente aventi quasi esclusivamente compiti di carattere burocratico-amministrativo - i Cpi sono chiamati ad erogare un ampio ventaglio di servizi al lavoro, che si rivolgono tanto alle persone fisiche (in primis disoccupati e disoccupate, ma anche persone in CIG, a rischio di disoccupazione e gi\u00e0 occupate) quanto alle persone giuridiche (imprese e liberi professionisti).\nPi\u00f9 dettagliatamente, i compiti conferiti ai Cpi costituiscono livelli essenziali delle prestazioni e sono elencati dall'articolo 18 del d.lgs. 150/2015:\nA questi compiti se ne sommano altri, previsti da altre disposizioni di legge, in materia di:\nE' importante sottolineare come l'effettiva erogazione di molti di questi compiti possa, e venga, affidata a operatori privati (accreditati o autorizzati), in regime di sussidiariet\u00e0 orizzontale, tramite un sistema di bandi regionali e contribuzioni pubbliche.\nLe competenze delle Regioni.\nLa Regione in attuazione del D. Lgs. n. 469/1997, art. 4, mediante una legge regionale istituisce i propri servizi regionali per l'impiego, definiti dal Decreto semplicemente Centri per l'Impiego; nelle varie Regioni essi sono stati variamente denominati: Centri Regionali per il Lavoro, Centri Regionali per l'Impiego, Centri Servizi per il Lavoro, ecc.\nDi norma, ai sensi dell'art. 4, comma 1, lett. a) del D. Lgs. n. 469/1997, i Centri per l'Impiego sono attribuiti dalle Regioni alle Province, al fine di rendere il servizio su un bacino di circa 100.000 abitanti (art. 4, comma 1, lett. f, D. Lgs. n. 469/1997). Per le Regioni a Statuto speciale (vale a dire Friuli-Venezia Giulia, Sardegna, Sicilia, Valle d'Aosta), nonch\u00e9 per le Province Autonome di Bolzano e Trento, sono fatte salve le speciali previsioni statutarie.\nIn aggiunta al servizio pubblico vi sono gli operatori privati, che si occupano della generale intermediazione di lavoro, oltre ad offrire dei servizi specialistici alle aziende dietro compenso. Infatti, con il D. Lgs. n. 276/2003, attuativo della c.d. riforma Biagi, si introduce la figura delle agenzie per il lavoro. L'introduzione di tali soggetti privati \u00e8 dovuta a sollecitazioni dell'Unione europea che aveva pi\u00f9 volte sanzionato l'Italia dinnanzi alla Corte di giustizia europea per il monopolio pubblico nel collocamento dei lavoratori. In tal modo la legge crea un modello in regime di concorrenza tra i servizi pubblici e gli operatori privati autorizzati.\nDiversa dai Centri per l'impiego \u00e8 invece la funzione dell'Ispettorato nazionale del lavoro che rimane competente per le funzioni statali non conferite alle Regioni. Infatti rimangono allo Stato:\nIl sistema informativo lavoro (SIL).\nAl fine di favorire l'incontro tra domanda e offerta nel mercato del lavoro, Il d.lgs. 23 dicembre 1997, n. 469 istitu\u00ec il sistema informativo lavoro (SIL).\nIl SIL per espressa definizione legislativa \u00e8 costituito da \"l'insieme delle strutture organizzative, delle risorse hardware e software e di rete ai fini dei compiti suindicati\". Il SIL si avvale del sistema pubblico di connettivit\u00e0 e del suo precursore la rete unitaria della pubblica amministrazione, al fine di realizzare i compiti ed i servizi istituzionali attraverso forme moderne.\nRealizzazioni di tale proposito sono:"}
{"id": "1687007", "revid": "1805885", "url": "https://it.wikipedia.org/wiki?curid=1687007", "title": "Dipartimento federale delle finanze", "text": "Il Dipartimento federale delle finanze (DFF) \u00e8 uno dei sette dipartimenti (ministeri) nel governo svizzero. \nUeli Maurer \u00e8 a capo del dipartimento.\nCompetenze.\nInoltre sottostanno al DFF:"}
{"id": "1687018", "revid": "1543377", "url": "https://it.wikipedia.org/wiki?curid=1687018", "title": "Convocazioni per il campionato europeo di calcio 2008", "text": "Elenco dei giocatori convocati da ciascuna Nazionale partecipante agli Europei di calcio 2008.\nLe liste ufficiali, composte da 23 giocatori di cui 3 portieri, sono state presentate all'UEFA il 28 maggio 2008. Nel caso un giocatore tra i convocati si infortuni seriamente prima della partita d'esordio della propria squadra e per questo non possa disputare la fase finale dell'Europeo, pu\u00f2 essere sostituito da un altro.\n\"L'et\u00e0 dei giocatori riportata \u00e8 relativa al 7 giugno, data di inizio della manifestazione, il numero di presenze e gol al 28 maggio, data di presentazione delle liste.\"\nGruppo A.\nAllenatore: K\u00f6bi Kuhn\nLista dei convocati resa nota il 28 maggio 2008.\n\nAllenatore: Karel Br\u00fcckner\nLista dei convocati resa nota il 14 maggio 2008.\n\nAllenatore: Luiz Felipe Scolari\nLista dei convocati resa nota il 12 maggio 2008. I numeri di maglia sono stati assegnati il 20 maggio 2008.\n\nAllenatore: Fatih Terim\nLista dei convocati resa nota il 28 maggio 2008.\nGruppo B.\nAllenatore: Josef Hickersberger\nLista dei convocati resa nota il 28 maggio 2008.\n\nAllenatore: Slaven Bili\u0107\nLista dei convocati resa nota il 5 maggio 2008.\n\nAllenatore: Joachim L\u00f6w\nLista dei convocati resa nota il 28 maggio 2008.\n\nAllenatore: Leo Beenhakker\nLista dei convocati resa nota il 28 maggio 2008.\nGruppo C.\nAllenatore: Marco van Basten\nLista dei convocati resa nota il 27 maggio 2008.\n\nAllenatore: Roberto Donadoni\nLista dei convocati resa nota il 28 maggio 2008. Alessandro Gamberini venne convocato il 2 giugno 2008 per sostituire Fabio Cannavaro, inizialmente in lista ma infortunatosi alla caviglia prima dell'inizio della manifestazione. \n\nAllenatore: Victor Pi\u021burc\u0103\nLista dei convocati resa nota il 28 maggio 2008.\n\nAllenatore: Raymond Domenech\nLista dei convocati resa nota il 28 maggio 2008.\nGruppo D.\nAllenatore: Otto Rehhagel\nLista dei convocati resa nota il 28 maggio 2008.\n\nAllenatore: Lars Lagerb\u00e4ck\nLista dei convocati resa nota il 13 maggio 2008.\n\nAllenatore: Luis Aragon\u00e9s\nLista dei convocati resa nota il 17 maggio 2008.\n\nAllenatore: Guus Hiddink\nLista dei convocati resa nota il 27 maggio 2008."}
{"id": "1687019", "revid": "190427", "url": "https://it.wikipedia.org/wiki?curid=1687019", "title": "Isidoro Meschi", "text": " Fu ucciso per mano di un giovane disagiato di cui si prendeva cura da anni.\nBiografia.\nNacque a Merate, in provincia di Lecco. All'et\u00e0 di tre mesi rischi\u00f2 di morire per gravi problemi intestinali. In prima elementare la maestra lo introdusse al Vangelo, ed egli ne fu molto colpito, al punto che per Natale, invece che giocattoli, si fece regalare il Nuovo Testamento, insieme alla storia di san Francesco d'Assisi. Fin da bambino aveva manifestato la volont\u00e0 di entrare in seminario, che lo accolse all'et\u00e0 di 14 anni, il 1\u00ba ottobre 1959.\nFu ordinato sacerdote il 28 giugno 1969 dal cardinale Giovanni Colombo. Dal 1969 al 1972 ricopr\u00ec la carica di vicerettore del seminario arcivescovile di Venegono Inferiore. Quello stesso anno venne mandato a Busto Arsizio, citt\u00e0 nella quale ricopr\u00ec numerosi incarichi (tra i quali quello di docente nel liceo classico Daniele Crespi) e promosse diverse iniziative. Tra il 1978 e il 1983 fu direttore dell'edizione dell'Altomilanese del settimanale \"Luce\". A met\u00e0 degli anni '80 fu tra i fondatori dell'associazione \"Marco Riva\" di Busto Arsizio, che nacque come centro di ascolto e divenne, nel 1987, una comunit\u00e0 per tossicodipendenti.\nNel 1990 fu nominato coadiutore della parrocchia di San Giuseppe, in aiuto al parroco don Giuseppe Ravazzani.\nIl 14 febbraio 1991 venne accoltellato e ucciso da Maurizio Debiaggi, un giovane con gravi problemi psichici che don Isidoro assisteva da anni. Al suo funerale parteciparono 150 sacerdoti e l'allora arcivescovo della diocesi di Milano, il cardinale Carlo Maria Martini, il quale lo ricord\u00f2 paragonandolo ad un santo: \"Chiss\u00e0 che egli non diventi un giorno un segno per tutta la Chiesa, facendo parte della santit\u00e0 della Chiesa. Perch\u00e9 \u00e8 santit\u00e0 di un prete che ha vissuto santamente la sua vita, di un prete generoso che non ha risparmiato per nulla la sua vita, e che ha rischiato fino in fondo per amare come Ges\u00f9\".\nA distanza di dieci anni dalla morte il cardinale Carlo Maria Martini celebr\u00f2 una santa Messa in ricordo di don Isidoro nella chiesa parrocchiale di San Giovanni di Busto Arsizio. La citt\u00e0 mantiene il suo ricordo e ogni anno, in occasione di san Valentino, viene fatto un concerto in sua memoria in citt\u00e0.\nLo stile di vita.\nDon Isidoro trascorse la sua esistenza nella pi\u00f9 assoluta povert\u00e0 materiale, tanto che quando venne ricoverato in ospedale in seguito ad un incidente si trov\u00f2 sprovvisto del pigiama, che aveva regalato ad un barbone. Anche quando venne deposto nella bara non si riusc\u00ec a trovare un abito senza qualche rattoppo. La sua dieta era molto rigida e ridotta al minimo indispensabile. Non solamente rifiutava di usare per s\u00e9 le sue piccole entrate, ma addirittura impediva che gli si facessero regali. La sua unica ricchezza era Ges\u00f9 Cristo. Per questo, nella sua giornata, era indispensabile la preghiera. Era severo con s\u00e9 stesso e indulgente con gli altri. Insegnava a non giudicare le persone ma a perdonarle, consigliava di non far niente al fine di essere ricompensati, ma di ringraziare chi fornisce l'opportunit\u00e0 di dare. Non si prendeva mai giorni di vacanza, e quando qualcuno lo faceva notare lui rispondeva: \"Non posso: c'\u00e8 sempre qualcheduno che ha bisogno del mio aiuto\". Era sempre disponibile per tutti e proprio per questo suo atteggiamento la sorella gli ripeteva spesso: \"Lolo, chi ha la fortuna di conoscerti non pu\u00f2 dire di non aver conosciuto Ges\u00f9\".\nLe circostanze della morte.\nLa notte del 14 febbraio 1991 don Isidoro si trovava alla \"Marco Riva\" per i consueti incontri con gli ospiti della comunit\u00e0. Maurizio Debiaggi, giovane con gravi problemi psichici che era stato anche suo collaboratore per il settimanale \"Luce\", usc\u00ec di casa dicendo alla madre che avrebbe dovuto \"regolare i conti con il prete\", cosa che indusse la stessa madre a telefonare a don Isidoro per avvertirlo. Quando il giovane suon\u00f2 al portale, don Isidoro gli apr\u00ec senza timore. Maurizio Debiaggi per\u00f2 cominci\u00f2 a gridare ed estrasse un coltello. Invece di cercare la fuga, don Isidoro cerc\u00f2 di farlo ragionare ma il ragazzo lo pugnal\u00f2 al cuore. Sembrava sapesse di dover morire dato che qualche mese prima aveva scritto il suo testamento. Mor\u00ec sulla macchina che lo portava all'ospedale.\nRiconoscimenti.\nA don Isidoro sono stati intitolati una via nella citt\u00e0 di Busto Arsizio, un centro di ascolto della Caritas Italiana a Busto Arsizio ed un centro residenziale e diurno per persone affette da AIDS a Tabiago di Nibionno, in provincia di Lecco. Proprio a Nibionno \u00e8 stato istituito il \"Premio letterario \"Isidoro Meschi\"\".\nCollegamenti esterni.\nSito ufficiale"}
{"id": "1687023", "revid": "287204", "url": "https://it.wikipedia.org/wiki?curid=1687023", "title": "Dipartimento federale dell'economia, della formazione e della ricerca", "text": "Il Dipartimento federale dell'economia, della formazione e della ricerca (DEFR) \u00e8 uno dei sette Dipartimenti (Ministeri) nel governo svizzero. \nGuy Parmelin \u00e8 a capo di questo Dipartimento dal 1\u00ba gennaio del 2019."}
{"id": "1687033", "revid": "538762", "url": "https://it.wikipedia.org/wiki?curid=1687033", "title": "Stazione meteorologica di Cividale del Friuli", "text": "La stazione meteorologica di Cividale del Friuli \u00e8 la stazione meteorologica di riferimento relativa alla localit\u00e0 di Cividale del Friuli.\nCoordinate geografiche.\nLa stazione meteo si trova nell'Italia nord-orientale, in Friuli-Venezia Giulia, in provincia di Udine, nel comune di Cividale del Friuli, a 138 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,3\u00a0\u00b0C; quella del mese pi\u00f9 caldo, luglio, \u00e8 di +19,2\u00a0\u00b0C ."}
{"id": "1687034", "revid": "92920", "url": "https://it.wikipedia.org/wiki?curid=1687034", "title": "Legge obiettivo", "text": "La legge n\u00ba 443 del 2001, conosciuta anche come Legge Obiettivo, \u00e8 lo strumento legislativo che stabilisce procedure e modalit\u00e0 di finanziamento per la realizzazione delle grandi infrastrutture strategiche in Italia per il decennio dal 2002 al 2013.\nStoria.\nEmanata durante il governo Berlusconi II, la legge ha lo scopo di programmare l'ammodernamento delle infrastrutture, di definire a livello normativo, finanziario ed operativo la realizzazione delle opere pubbliche definite \"strategiche e di preminente interesse nazionale\".\nPer la sua natura infrastrutturale, la legge vede il Ministero del Tesoro e quello delle infrastrutture come protagonisti delle decisioni contenute.\nRisorse finanziarie.\nIl programma del 21 dicembre 2001 prevede stanziamenti in un decennio per complessivi 125,8 miliardi di euro (circa 12 miliardi di euro l'anno), coperti per 43,2 miliardi di euro con risorse disponibili e da coprire per 82,6 miliardi di euro con risorse da raccogliere o attraverso nuovi stanziamenti pubblici o attraverso l'intervento di \"partner\" privati.\nLe critiche.\nMolte delle critiche riguardano il fatto che le opere previste dalla legge sono, per quasi i due terzi del totale, non finanziate. Questo rischierebbe di far avviare contemporaneamente un gran numero di progetti senza poi avere la possibilit\u00e0 reale di concluderli se non aumentando la spesa pubblica."}
{"id": "1687038", "revid": "125614393", "url": "https://it.wikipedia.org/wiki?curid=1687038", "title": "Leng Tch'e (album)", "text": "Leng Tch'e \u00e8 il quinto disco del gruppo statunitens Naked City, fondato da John Zorn nel 1989. Consiste in un'unica lunga traccia della durata di trentadue minuti. \u00c8 stato pubblicato per la prima volta per l'etichetta Japanese Toys Factory nel 1992. A differenza del materiale precedente dei Naked City, noto per il suo ritmo veloce e le transizioni rapide tra una variet\u00e0 di stili eterogenei, Leng Tch'e \u00e8 una versione pi\u00f9 avant-garde che potrebbe avvicinarsi al doom o allo sludge metal . \u00c8 stato ristampato nel 1997 da Tzadik insieme a Torture Garden nella raccolta Black Box.\nIspirazione.\nLa ricerca sul rapporto tra violenza e sacro ha portato Zorn a confrontarsi con gli scritti di Georges Bataille. Le fotografie storiche utilizzate in Leng Tch'e (trovate in \"Tears of Eros\" ) sono state scattate intorno al 1905 a Pechino per documentare l'ultima esecuzione pubblica utilizzando leng tch'e (cento pezzi) che risale alla dinastia Manchu. Al giustiziato veniva propinato l'oppio per prolungarne la vita durante l'arduo processo, lo sguardo di estasi sul viso dell'uomo perseguit\u00f2 Bataille per il resto dei suoi giorni:\n- \"Georges Bataille\" \"Les Larmes d'\u00c9ros\" (1961)"}
{"id": "1687044", "revid": "98623593", "url": "https://it.wikipedia.org/wiki?curid=1687044", "title": "Stazione meteorologica di Forni Avoltri", "text": "La stazione meteorologica di Forni Avoltri \u00e8 la stazione meteorologica di riferimento relativa alla localit\u00e0 di Forni Avoltri.\nCoordinate geografiche.\nLa stazione meteo si trova nell'Italia nord-orientale, in Friuli-Venezia Giulia, in provincia di Udine, nel comune di Forni Avoltri, a 888 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -2,7\u00a0\u00b0C; quella del mese pi\u00f9 caldo, luglio, \u00e8 di +15,1\u00a0\u00b0C ."}
{"id": "1687045", "revid": "1610933", "url": "https://it.wikipedia.org/wiki?curid=1687045", "title": "Processo alla 'Ndrangheta", "text": "Processo alla 'Ndrangheta \u00e8 un saggio riguardante la 'ndrangheta calabrese scritto da Enzo Ciconte pubblicato per Laterza Editore nel 1996.\nContenuto.\nIl libro descrive e racconta la 'Ndrangheta partendo dalla sua struttura e passando per la sua storia nella quale scorrono indissolubili intrecci politici, relazioni con Cosa Nostra, la Camorra e la Sacra Corona Unita, la nuova dimensionale internazionale dell'organizzazione."}
{"id": "1687046", "revid": "1700659", "url": "https://it.wikipedia.org/wiki?curid=1687046", "title": "Heelflip", "text": "Nello \"skateboard\" l''heelflip \u00e8 una manovra messa a punto dallo skater professionista Rodney Mullen nel 1982 e che consiste in un \"kickflip\" eseguito al contrario, in cui lo skateboard ruota verso avanti.\nSteve Berra fu il primo ad eseguirlo durante i Vert.\nDati caratteristici.\nI piedi vanno posizionati in modo che quello anteriore (sinistro o destro a seconda dei casi) sia leggermente \"fuori\" dallo skateboard, il piede posteriore \u00e8 posizionato leggermente pi\u00f9 indietro che per l\"'ollie\" (il salto). Appena si comincia il salto si fa scivolare il piede anteriore e si scalcia verso l'esterno.\nPrecauzioni.\nLo skater impegnato in questa manovra dovr\u00e0 porre attenzione a non \"scalciare\" troppo per evitare di non avere il tempo di tornare indietro e fermare lo skateboard."}
{"id": "1687048", "revid": "89577", "url": "https://it.wikipedia.org/wiki?curid=1687048", "title": "Rockfm", "text": ""}
{"id": "1687052", "revid": "984922", "url": "https://it.wikipedia.org/wiki?curid=1687052", "title": "Stazione meteorologica di Forni di Sopra", "text": "La stazione meteorologica di Forni di Sopra \u00e8 la stazione meteorologica di riferimento relativa alla localit\u00e0 di Forni di Sopra.\nCoordinate geografiche.\nLa stazione meteo si trova nell'Italia nord-orientale, in Friuli-Venezia Giulia, in provincia di Udine, nel comune di Forni di Sopra, a 907 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -1,0\u00a0\u00b0C; quella del mese pi\u00f9 caldo, luglio, \u00e8 di +16,5\u00a0\u00b0C ."}
{"id": "1687056", "revid": "984922", "url": "https://it.wikipedia.org/wiki?curid=1687056", "title": "Stazione meteorologica di Gemona del Friuli", "text": "La stazione meteorologica di Gemona del Friuli \u00e8 la stazione meteorologica di riferimento relativa alla localit\u00e0 di Gemona del Friuli.\nCoordinate geografiche.\nLa stazione meteo si trova nell'Italia nord-orientale, in Friuli-Venezia Giulia, in provincia di Udine, nel comune di Gemona del Friuli, a 307 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,1\u00a0\u00b0C; quella del mese pi\u00f9 caldo, luglio, \u00e8 di +21,6\u00a0\u00b0C ."}
{"id": "1687057", "revid": "287204", "url": "https://it.wikipedia.org/wiki?curid=1687057", "title": "Colle del Granon", "text": "Il Colle del Granon (2.413 m s.l.m. - in francese \"Col du Granon\") \u00e8 un valico alpino francese situato nelle Alpi Cozie. \nGeografia.\nIl valico si trova nel dipartimento delle Alte Alpi e unisce la Valle della Guisane con la Valle della Clar\u00e9e.\nDal colle si gode un'ottima visuale, in particolare sulle montagne del massiccio des \u00c9crins.\nCiclismo.\nIl colle \u00e8 sovente meta di gare ciclistiche. La partenza avviene generalmente da Brian\u00e7on anche se il tratto pi\u00f9 impegnativo inizia da Saint-Chaffrey. La strada che scende nella Valle della Clar\u00e9e non \u00e8 asfaltata."}
{"id": "1687063", "revid": "767487", "url": "https://it.wikipedia.org/wiki?curid=1687063", "title": "Barros Blancos", "text": "Barros Blancos, nominata anche \"Capit\u00e1n Juan Antonio Artigas\", \u00e8 una citt\u00e0 del dipartimento di Canelones in Uruguay. Fu fondata nel 1951."}
{"id": "1687065", "revid": "287204", "url": "https://it.wikipedia.org/wiki?curid=1687065", "title": "Stazione meteorologica di Lusevera", "text": "La stazione meteorologica di Lusevera \u00e8 la stazione meteorologica di riferimento relativa alla localit\u00e0 di Lusevera.\nCoordinate geografiche.\nLa stazione meteo si trova nell'Italia nord-orientale, in Friuli-Venezia Giulia, in provincia di Udine, nel comune di Lusevera, a 320 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -0,7\u00a0\u00b0C; quella del mese pi\u00f9 caldo, luglio, \u00e8 di +17,6\u00a0\u00b0C.\nL'accumulo pluviometrico medio annuo si aggira grossomodo sui 3.300\u00a0mm, valore che fa di questo comune il pi\u00f9 piovoso dell'intera penisola italiana."}
{"id": "1687075", "revid": "984922", "url": "https://it.wikipedia.org/wiki?curid=1687075", "title": "Stazione meteorologica di Moruzzo", "text": "La stazione meteorologica di Moruzzo \u00e8 la stazione meteorologica di riferimento relativa alla localit\u00e0 di Moruzzo.\nCoordinate geografiche.\nLa stazione meteo si trova nell'Italia nord-orientale, in Friuli-Venezia Giulia, in provincia di Udine, nel comune di Moruzzo, a 264 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,9\u00a0\u00b0C; quella del mese pi\u00f9 caldo, luglio, \u00e8 di +21,4\u00a0\u00b0C ."}
{"id": "1687077", "revid": "767487", "url": "https://it.wikipedia.org/wiki?curid=1687077", "title": "Ginuwine", "text": "Il cantante si \u00e8 introdotto nella scena musicale nella seconda met\u00e0 degli anni novanta, diventando in poco tempo uno degli artisti principali della scena R&amp;B e Hip hop, e ottenendo vari dischi di platino con i suoi album e singoli.\nBiografia.\nInfanzia.\nGinuwine \u00e8 nato con l'improbabile nome Elgin Baylor Lumpkin, datogli dai genitori dal giocatore di basket di Washington, D.C. Elgin Baylor. Fin da piccolo l'artista \u00e8 stato fortemente ispirato dai due pilastri della musica afroamericana pop di quegli anni, Prince e Michael Jackson, e soprattutto la leggendaria performance di Jackson all'anniversario dei 25 anni della Motown, dove il re del pop si \u00e8 esibito nel moonwalk. A soli 12 anni il piccolo Elgin inizia a esibirsi in feste private e piccoli locali con la band hip hop dei Finesse Five. Una volta cresciuto Elgin ha iniziato a cantare in un altro gruppo, i Physical Wonder, e dopo essersi diplomato al Forestville High School di Forestville (Maryland), nel 1989, si iscrive al Prince Georges Community College di Largo, Maryland, dove pochi anni pi\u00f9 tardi si laureer\u00e0 in legge. Nei primi anni novanta riesce a conoscere i Jodeci, una delle band R&amp;B pi\u00f9 popolari all'epoca, ed entra a far parte del collettivo Swing Mob, fondato dal membro dei Jodeci Devante Swing. Dopo essere apparso in alcuni video della band, a New York Elgin sceglie il nome d'arte \"Ginuwine\" e conosce l'allora sconosciuto produttore e musicista Tim \"Timbaland\" Mosley, figura che risulter\u00e0 decisiva per il decollo della sua carriera.\nGinuwine...the Bachelor (1996).\nGinuwine inizia a lavorare ad alcune tracce composte da Timbaland, e un demo impressiona la Sony Records che lo mette sotto contratto. Nel 1996 la casa discografica pubblica l'album di debutto dell'artista, \"Ginuwine...the Bachelor\", che mette in luce le morbide e setose doti vocali del cantante e i ritmi innovativi e sincopati di Timbaland. Il primo singolo dell'artista, \"Pony\" diviene un successo immediato: arriva al numero 1 della Billboard Hot R&amp;B/Hip-Hop Singles &amp; Tracks ed entra nella top10 della Billboard Hot 100, dove rimane per molto tempo. Le vendite vertiginose del singolo permettono all'artista di ottenere il primo disco di platino. \"Pony\", nonostante fosse un brano molto diverso da tutti gli altri usciti in quel periodo, diventa una hit mondiale, che entra in top10 perfino in Nuova Zelanda, Australia e Paesi Bassi, dove resta il singolo di maggior successo del cantante, e nella top20 di Svizzera e Regno Unito. Nell'album \u00e8 presente anche una cover di When Doves Cry di Prince, che viene pubblicata come singolo al di fuori degli USA, e si rivela un ulteriore successo: il singolo \u00e8 il primo del cantante ad entrare in top10 in Regno Unito ed entra in top20 anche nei Paesi Bassi e Nuova Zelanda. Pur non entrando in top20, l'album di debutto di Ginuwine vende pi\u00f9 di due milioni di copie, diventando doppio disco di platino, e produce altri 4 singoli: Tell Me Do U Wanna, I'll Do Anything / I'm Sorry, Only When Ur Lonely e Holler.\n100% Ginuwine (1999).\nNel 1998 Ginuwine partecipa ad alcune colonne sonore, sfornando ulteriori singoli: \"Same Ol' G\", inciso per la colonna sonora del film \"Il dottor Dolittle\", arriva al numero 11 della classifica R&amp;B. L'anno seguente l'artista registra una collaborazione a 4 insieme ad altri 3 bellimbusti del R&amp;B: R.L. dei Next, Tyrese e Case. Il singolo \"The Best Man I Can Be\", tratto dalla colonna sonora di \"The Best Man\", entra nella top 20 della classifica R&amp;B, ma non ha successo come i singoli precedenti.\nNei primi mesi del 1999, il cantante torna in carreggiata con il suo secondo album, 100% Ginuwine, anche questo prodotto dal fidato Timbaland; il disco presenta un cameo di Aaliyah ( con la quale l'artista aveva gi\u00e0 duettato nel 1996 nel remix di \"One in a Million\") e la cover di \"She's Out of My Life\", una hit dell'altro eroe di Ginuwine, Michael Jackson. Grazie a questo secondo lavoro, il cantante consolida il proprio successo e ripete il record ottenuto dal primo album: \"100% Ginuwine\" viene certificato doppio disco di platino con oltre due milioni di copie vendute negli U.S.A. Il disco produce tre singoli: \"What's So Different\", \"So Anxious\" ( #2 nelle classifiche R&amp;B) e \"None of Ur Friends Business\".\nL'album vince un premio ai Soul Train Music Awards come Best R&amp;B/Soul Male Album, mentre il singolo \"So Anxious\" ottiene una nomination come Best R&amp;B/Soul Male Single.\nThe Life (2001).\nNel 2001 l'artista pubblica il suo terzo album, \"The Life\", anticipato dal singolo \"There It Is\"; questo pezzo non ha molto successo, ed entra appena nella top20 R&amp;B. Ma con il secondo singolo Ginuwine ottiene una delle hit pi\u00f9 importanti della sua carriera. Differences, una ballata R&amp;B prodotta da Troy Oliver, arriva al numero 1 delle classifiche R&amp;B, dove rimane per 4 settimane consecutive, diventando la seconda numero 1 di Ginuwine; il singolo entra anche nella top 10 della Hot 100, arrivando fino al numero 4, diventando la prima top 5 hit del cantante nelle classifiche pop. \"Differences\" rimane per vari mesi di seguito nella top 10 Usa e ottiene un disco di platino. Il successo del singolo spinge le vendite dell'album \"The Life\", che diventa un ulteriore disco di platino per l'artista.\nThe Senior (2003).\nNella primavera del 2002 il cantante pubblica un singolo, Stingy, che entra velocemente nella top40 Usa e nella top10 della classifica R&amp;B, senza l'aiuto di un videoclip. L'anno seguente pubblica il suo quarto album, The Senior, che arriva al numero 6 della Hot 200 e viene certificato disco d'oro. Sebbene le vendite di quest'album siano state pi\u00f9 basse rispetto a quelle degli album precedenti, il disco sforna due singoli di successo: \"Hell Yeah\", un pezzo da club prodotto da R. Kelly che vede la partecipazione del rapper Baby, e la ballata In Those Jeans, che entra nella top 10 sia delle classifiche pop che di quelle R&amp;B e diventa in poco tempo un inno di corteggiamento e devozione amorosa presso i giovani statunitensi.\nBack II da Basics (2005).\nIl 15 novembre 2005 Ginuwine pubblica il suo quinto album in studio, \"Back II da Basics\": l'album arriva soltanto alla dodicesima posizione della Hot 200 e vende poco pi\u00f9 di 100000 copie, diventando l'album di pi\u00f9 scarso successo del cantante. Ginuwine diventa uno dei tanti artisti che hanno raggiunto l'apice della fama e del successo negli anni novanta, ma che hanno visto la propria stella offuscarsi negli anni duemila a causa della prepotente concorrenza dei nuovi artisti. In un ambiente musicale ormai saturo \u00e8 difficile restare a galla, e l'anno seguente la casa discografica pubblica una raccolta contenente tutti i singoli pi\u00f9 famosi dell'artista, ma anche in questo caso le vendite sono piuttosto deludenti. I singoli tratti da \"Back II Da Basics\", When We Make Love e \"I'm in Love\", non entrano nella Hot 100 e non riescono nemmeno a raggiungere posizioni soddisfacenti nella classifica R&amp;B.\nA Man's Thoughts (2009).\nA marzo 2010 esce nelle radio italiane il singolo Get Involved, estratto dall'album A Man's Thoughts, con la collaborazione di Timbaland e Missy Elliott. Nel videoclip compare, tra gli altri, anche A\u00edda Y\u00e9spica."}
{"id": "1687080", "revid": "767487", "url": "https://it.wikipedia.org/wiki?curid=1687080", "title": "Verdandi", "text": "Verdandi \u00e8 una delle tre Norne, le figure mitologiche femminili che vivono ai piedi dell'albero del mondo Yggdrasill. Siedono, e tengono le fila del Fato degli uomini, secondo la mitologia norrena."}
{"id": "1687081", "revid": "9536", "url": "https://it.wikipedia.org/wiki?curid=1687081", "title": "Wang Mang", "text": ""}
{"id": "1687082", "revid": "984922", "url": "https://it.wikipedia.org/wiki?curid=1687082", "title": "Stazione meteorologica di Paluzza Timau", "text": "La stazione meteorologica di Paluzza Timau \u00e8 la stazione meteorologica di riferimento relativa all'omonima localit\u00e0 del territorio comunale di Paluzza.\nCoordinate geografiche.\nLa stazione meteo si trova nell'Italia nord-orientale, in Friuli-Venezia Giulia, in provincia di Udine, nel comune di Paluzza, nella localit\u00e0 di Timau, a 821 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -0,8\u00a0\u00b0C; quella del mese pi\u00f9 caldo, luglio, \u00e8 di +18,8\u00a0\u00b0C ."}
{"id": "1687083", "revid": "119991", "url": "https://it.wikipedia.org/wiki?curid=1687083", "title": "Stazione meteorologica di Paluzza", "text": ""}
{"id": "1687084", "revid": "119991", "url": "https://it.wikipedia.org/wiki?curid=1687084", "title": "Stazione meteorologica di Timau", "text": ""}
{"id": "1687086", "revid": "124692192", "url": "https://it.wikipedia.org/wiki?curid=1687086", "title": "Arba", "text": "Arba (\"Darbe\" in friulano standard, \"Darba\" nella variante locale) \u00e8 un comune italiano di abitanti del Friuli-Venezia Giulia.\nSociet\u00e0.\nLingue e dialetti.\nAd Arba, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla ad Arba rientra fra le varianti appartenenti al friulano occidentale."}
{"id": "1687091", "revid": "287204", "url": "https://it.wikipedia.org/wiki?curid=1687091", "title": "Las Piedras (Uruguay)", "text": ""}
