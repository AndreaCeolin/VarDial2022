{"id": "1738129", "revid": "1005847", "url": "https://it.wikipedia.org/wiki?curid=1738129", "title": "Ministero della difesa", "text": "Il Ministero della Difesa \u00e8 un dicastero del governo italiano. \u00c8 preposto alle Forze armate italiane e all'amministrazione civile della difesa quale massima istituzione gerarchica e disciplinare in ambito militare.\nL'attuale ministro \u00e8 Lorenzo Guerini, in carica dal 5 settembre 2019.\nStoria.\nL'antesignano del Ministero della Difesa \u00e8 il \"ministero di guerra e marina\" nel Regno di Sardegna, fino a quando nel 1850 fu diviso nel Ministero della Guerra, competente per il Regio esercito, perdendo le competenze sulla Marina, che divenne Ministero nel 1860. \nCon l'unit\u00e0 d'Italia nel 1861, nel governo Cavour IV furono confermati i ministeri della Guerra e della marina, similmente alle altre compagini governative europee e non solo. Il 30 agosto 1925 il governo Mussolini istitu\u00ec il terzo dicastero militare: il Ministero dell'aeronautica, completando la creazione dei ministeri che sovrintendevano alle forze armate italiane. Il Ministero dell'aeronautica venne retto quasi ininterrottamente dallo stesso Mussolini dalla creazione alla caduta del fascismo nel 1943, tranne nel periodo dal 1929 al 1933, durante il quale venne guidato da Italo Balbo. Durante la RSI fu creato il Ministero della Difesa nazionale.\nIl Decreto del Capo provvisorio dello Stato 4 febbraio 1947, n. 17, emanato durante il governo De Gasperi III, stabil\u00ec la riunione in un unico Ministero della Difesa dei precedenti Ministeri della guerra, della marina militare e dell'aeronautica che, con propri ordinamenti e in modo autonomo, avevano fino ad allora presieduto ai compiti organizzativi della difesa militare dello stato. \nI provvedimenti che hanno poi completato l'effettiva unificazione del Ministero della Difesa sono stati la , e la , con cui tale delega fu rinnovata ed estesa al personale civile per adeguare i ruoli alle esigenze derivanti dall'organizzazione degli uffici dei servizi centrali e periferici, nonch\u00e9 degli stabilimenti e arsenali militari.\nCompiti e funzioni.\nSvolge le funzioni preposte alla difesa e alla sicurezza militare dello Stato: in qualit\u00e0 di massima istituzione disciplinare militare amministra la politica militare italiana.\nIl ministro.\nIl ministro ha il compito di sovrintendere al coordinamento della difesa italiana. Egli \u00e8 incaricato di riferire al parlamento le implicazioni militari d'Italia, la ripartizione di spesa militare, lo stato di attuazione dei programmi difensivi nazionali.\nPer l'art. 87 della Costituzione il comandante in capo delle forze armate \u00e8 il Presidente della Repubblica che presiede anche il Consiglio supremo di difesa, organo de facto consultivo, incarico da considerarsi non puramente onorifico, laddove il ministro della difesa \u00e8 mero componente, mentre l'indirizzo politico sulla difesa spetta al governo. Il ministro propone al Consiglio dei ministri per l'approvazione le nomine dei vertici delle forze armate italiane.\nIl ministro della difesa, in relazione ai magistrati militari e al Consiglio della magistratura militare, ha le medesime funzioni del ministro della giustizia in seno al Consiglio superiore della magistratura.\nInfine, il ministro \u00e8 anche \"cancelliere\" e \"tesoriere\" dell'Ordine militare d'Italia.\nOrganizzazione del ministero.\nIl Ministero della difesa \u00e8 stato riorganizzato con il , relativo al \"Regolamento recante riorganizzazione del Ministero della difesa\", in uffici di diretta collaborazione del ministro, in 6 reparti e in 9 direzioni generali per l'area tecnico-amministrativa e in Comandi per l'area tecnico-operativa. \nSegretario generale.\nIl Segretario generale della difesa, da cui dipendono il Segretariato generale della difesa e le 9 direzioni generali, \u00e8 il vertice amministrativo del Ministero. \nIl Segretario generale risponde direttamente al ministro della difesa per le competenze amministrative e al Capo di stato maggiore della difesa per quelle tecnico-operative. Le responsabilit\u00e0 principali del Segretariato generale della difesa riguardano l'attuazione delle direttive impartite dal ministro in materia di alta amministrazione, il funzionamento dell'area tecnico-amministrativa della difesa, la promozione e il coordinamento della ricerca tecnologica collegata ai materiali d'armamento, l'approvvigionamento dei mezzi, materiali e sistemi d'arma per le forze armate, il supporto all'industria italiana della difesa, e gli \"offset\" diretti e indiretti.\nLa carica venne istituita nel 1965, varie volte modificata nel tempo. Durante gli anni novanta, con la Legge n. 25 del 1997, relativa alla \"riforma dei vertici della difesa\", venne resa pi\u00f9 agile, efficiente e adeguata alle nuove esigenze.\nInoltre \u00e8 anche Direttore nazionale degli armamenti, da cui dipende la Direzione nazionale degli armamenti.\nE' coadiuvato da due Vicesegretari generali:\nLa struttura.\nLa struttura del Segretariato generale, delle direzioni generali e degli uffici centrali del Ministero della difesa \u00e8 disciplinata dal decreto ministeriale del 16 gennaio 2013, emanato in attuazione dell'articolo 113, comma 4, del predetto D.P.R.\nSono inoltre nell'organico del ministero le Segreterie dei sottosegretari di Stato.\nArea tecnico-amministrativa.\nL'area tecnico-amministrativa \u00e8 organizzata in 4 direzioni generali e 5 direzioni tecniche: \nL'area dipende direttamente dal Segretario generale e Direttore nazionale degli armamenti.\nIl Segretariato Generale della Difesa e Direzione Nazionale degli Armamenti \u00e8 il massimo organismo tecnico-amministrativo della Difesa . Si avvale di due uffici di staff: \nArea tecnico-operativa.\nLa struttura operativo-militare del ministero \u00e8 cos\u00ec organizzata:\nLo Stato maggiore della difesa dipende direttamente dal ministro, con al vertice il capo di stato maggiore della difesa, il quale ha alle sue dipendenze i capi di Stato maggiore di forza armata e, limitatamente alle attribuzioni tecnico-operative, il Segretario generale della difesa. Il Capo di Stato maggiore \u00e8 responsabile della pianificazione, della predisposizione e dell'impiego delle forze armate italiane nel loro complesso, e per tali attivit\u00e0 dispone di uno stato maggiore e si avvale di un Comando operativo di vertice interforze (COI).\nOrgani consultivi e personale.\nGli organi consultivi e di supporto del ministro della difesa sono i seguenti:\nCapo di stato maggiore della difesa.\nIl Capo di Stato maggiore della difesa \u00e8 nominato con D.P.R., su deliberazione del Consiglio dei ministri, e richiesta del ministro. Deve essere un ufficiale dell'esercito, della marina o dell'aeronautica, col grado di generale di corpo d'armata, o ammiraglio di squadra o generale di squadra aerea in servizio permanente. Egli dipende direttamente dal ministro della difesa, di cui \u00e8 anche l'alto consigliere tecnico-militare e al quale risponde dell'attuazione delle direttive ricevute.\nDal CSMD dipendono gerarchicamente i capi di Stato maggiore di forza armata, riuniti in comitato dei capi di stato maggiore. Il Capo di Stato maggiore fa parte, in qualit\u00e0 di membro di diritto, del Consiglio supremo di difesa e in caso di assenza, impedimento o vacanza della carica, \u00e8 sostituito dal pi\u00f9 anziano in carica tra i capi di Stato maggiore di forza armata. L'attuale Capo di Stato Maggiore della Difesa \u00e8 il Generale Enzo Vecciarelli, che ha assunto l'incarico il 6 novembre 2018.\nPresidente del Centro alti studi per la difesa.\nIl presidente del CASD, Centro alti studi per la difesa, \u00e8 il responsabile dell'ambito dello studio di livello elevato nel campo delle sicurezza e della difesa, nonch\u00e9 della formazione dei relativi dirigenti. La presidenza si avvale di uno Stato maggiore per il supporto generale e il coordinamento delle attivit\u00e0 di interesse comune delle tre componenti autonome: l'Istituto alti studi per la difesa (IASD), l'Istituto superiore di stato maggiore interforze (ISSMI) e il Centro militare di studi strategici (CeMiSS).\nEgli dipende direttamente dal Capo di stato maggiore della difesa ed \u00e8 assistito, per l'esercizio delle sue funzioni, da un consiglio direttivo da lui stesso presieduto, composto dai direttori coadiutori militari e civili dello IASD, dal Direttore dell'ISSMI, dal Direttore del CeMiSS e dal Capo di stato maggiore, con compiti di segretario.\nIl consiglio direttivo esamina ed esprime pareri sui programmi di studio dei due istituti di formazione, sulle attivit\u00e0 delle sessioni e corsi di studio, sul sistema di valutazione degli ufficiali frequentatori e su tutti gli aspetti organizzativi e funzionali del centro, suscettibili di accrescere il livello di sinergia realizzabile nell'impiego delle risorse umane, materiali e finanziarie disponibili. Dal 12 giugno 2019 il Generale Squadra Aerea Fernando Giancotti \u00e8 il nuovo Presidente del Centro Alti Studi della Difesa (CASD).\nGiustizia militare.\nDal Ministero della difesa dipendono anche i magistrati militari, ovvero le procure militari e i tribunali militari che giudicano gli appartenenti alle forze armate e assimilati, sulla base del Codice penale militare di pace e del Codice penale militare di guerra. Sono inquadrati presso la Direzione generale del personale civile e nei loro confronti il ministro della difesa esercita i compiti di esercizio dell'azione disciplinare, tipici del ministro della giustizia per i magistrati ordinari. Presso il Ministero ha sede il Consiglio della magistratura militare, quale organo di autogoverno con competenze speculari al Consiglio superiore della magistratura per quella ordinaria.\nEnti vigilati e societ\u00e0 controllate.\nIl ministro della difesa vigila sui seguenti enti:\nIl ministero esercita i diritti dell'azionista su:\nElenco dei ministri.\nElenco dei ministri che hanno retto il dicastero sin dalla sua istituzione come Ministero della difesa, nel 1947 dal governo De Gasperi II.\nElenchi dei ministri che hanno ricoperto i dicasteri militari durante il Regno d'Italia, sin dal governo Cavour:"}
{"id": "1738131", "revid": "179980", "url": "https://it.wikipedia.org/wiki?curid=1738131", "title": "Gerardo Alberto Bedoya", "text": ""}
{"id": "1738134", "revid": "179980", "url": "https://it.wikipedia.org/wiki?curid=1738134", "title": "Freddy Indurley Grisales", "text": ""}
{"id": "1738137", "revid": "179980", "url": "https://it.wikipedia.org/wiki?curid=1738137", "title": "Jos\u00e9 Francisco Palencia", "text": ""}
{"id": "1738139", "revid": "466539", "url": "https://it.wikipedia.org/wiki?curid=1738139", "title": "Thomas Corneille", "text": "Biografia.\nStudi\u00f2 presso il collegio dei gesuiti di Rouen fino al 1643 e prosegu\u00ec gli studi all'universit\u00e0 di Caen, dove consegu\u00ec nel 1649 la laurea in legge. Esercit\u00f2 la professione legale per qualche tempo presso il Parlamento della Normandia, ma in seguito alla sua passione per il teatro abbandon\u00f2 in seguito la propria carriera per seguire la via gi\u00e0 intrapresa dal fratello.\nNel 1650 spos\u00f2 la sorella della moglie di suo fratello Pierre, Margherite de Lamp\u00e9riere. Debutt\u00f2 a teatro con delle commedie ispirate ad autori spagnoli: all'Hotel de Bourgogne vennero rappresentati \"Les engagements du hasard\" (1647) e \"Le Feint astrologue\" (1648), ispirate a Pedro Calder\u00f3n de la Barca, e \"Don Bertrand de Cigarral\" (1650, imitata questa volta da don Francisco de Rojas Zorrilla e in seguito ripresa tra il 1659 e il 1661 dalla troupe di Moli\u00e8re.\nA partire dal 1653 si dedic\u00f2 ad una commedia pastorale, \"Le charme de la voix\", che tuttavia non riscosse molti favori per il suo intrigo troppo complicato. Nel 1654 scrisse la tragi-commedia dal titolo \"Les illustres ennemis\" che ebbe invece grande successo e gli permise di iniziare a frequentare i saloni parigini, che influenzeranno le sue opere successive e gli apportarono ulteriore popolarit\u00e0. In seguito ad un temporaneo abbandono della scrittura teatrale da parte del fratello Pierre, cominci\u00f2 a scrivere tragedie: \"Timocrate\" (1656), tragedia d'ispirazione antica rispondeva perfettamente al gusto del pubblico, con sentimenti raffinati, trama complicata e lieto fine, venne rappresentata per la prima volta sulla scena del teatro di Marais e quindi per ottanta repliche consecutive. Thomas Corneille ottenne la protezione del re Luigi XIV, del duca di Guisa e di Nicolas Fouquet e venne considerato quasi al pari del fratello.\nScrisse ancora la tragedia \"B\u00e9r\u00e9nice\", ispirata dal \"Grande Cyrus\" di Madeleine de Scud\u00e9ry e tra il 1661 e il 1670 scrisse e mise in scena molte opere insieme al fratello (\"Pyrrhus roi d'Epire\", \"Maximian\", \"Pers\u00e9e et D\u00e9m\u00e9trius\" e \"Antiochus\"). Dal 1662 i due fratelli Corneille si erano trasferiti a Parigi, dove tra il 1673 e il 1681 vissero nel medesimo appartamento, mentre successivamente traslocarono in due diverse abitazioni e Thomas si trasfer\u00ec in via Clos-Georgeot. Sulla scena teatrale il genere delle tragedie di Pierre Corneille non otteneva pi\u00f9 il medesimo successo e Thomas Corneille si avvicin\u00f2 allo stile di Jean Racine, che in quel momento era all'apice del successo. Scrisse in solo quaranta giorni la commedia mitologica \"Ariane\", a cui seguirono \"Theodat\" e \"La mort d'Achille\".\nNel 1673, alla morte di Moli\u00e8re gli succedette come autore della sua compagnia teatrale: nello stesso anno venne rappresentata l'opera \"Le festin de Pierre\", un adattamento in versi dell'opera di Moli\u00e8re \"Dom Juan\", molto simile all'originale. Nel marzo del 1675 ebbe luogo la prima rappresentazione dell'opera \"Circ\u00e9\", che grazie alla scenografia mobile (piante che fiorivano, montagne che si alzavano, statue che si animavano), fu un vero trionfo. Qualche mese pi\u00f9 tardi un altro successo sar\u00e0 dato dall'opera \"L'Inconnu\", ma il 7 agosto 1676, al contrario, \"Le Triomphe des Dames\" fu un insuccesso. \nNello stesso periodo anche Racine aveva subito l'insuccesso della \"Phedre\" e Thomas Corneille ritorn\u00f2 dunque alla tragedia con \"Le Comte d'Essex\" (1678) che riscosse consensi. In seguito collabor\u00f2 con il compositore Jean-Baptiste Lully per l'opera \"Psych\u00e9\". Nel 1680 segn\u00f2 la fine dei successi teatrali. Sotto la spinta dell'amico Donneau De Vis\u00e9, scrisse ancora l'opera \"La Devineresse\" che ebbe 47 repliche successive. \nDopo la morte del fratello Pierre nel 1684, gli succedette presso l'Accademia di Francia, dove venne eletto il 2 gennaio 1685 all'unanimit\u00e0, prendendo attivamente parte ai lavori del dizionario de l'Acad\u00e9mie: in seguito alla \"Querelle des Anciens et des Modernes\" sub\u00ec attacchi violenti, fino alla riconciliazione con Jean de La Bruy\u00e8re, autore degli \"Caratteri\" e fautore degli \"antichi\", nel 1694. Verso il 1708 si ritir\u00f2 ad Andelys, in una casa ereditata dalla moglie, dove mor\u00ec l'8 dicembre del 1709. "}
{"id": "1738141", "revid": "179980", "url": "https://it.wikipedia.org/wiki?curid=1738141", "title": "Edwin Arturo Congo", "text": ""}
{"id": "1738142", "revid": "767487", "url": "https://it.wikipedia.org/wiki?curid=1738142", "title": "Alla Bua", "text": "Gli Alla Bua (scritto anche \u0391\u03bb\u03bb\u03b1 \u03b2\u03c5\u03b1 in griko) nascono nel 1990, come un gruppo di musica popolare, in particolare salentina come la pizzica.\nStoria.\nI fondatori furono: \nIl primo album \"Stella Lucente\", autoprodotto, risale al 1999 con una prevalenza di brani tradizionali.\nL'album successivo porta lo stesso nome del gruppo \"Alla Bua\" ed \u00e8 prodotto dalla casa discografica Etnosphere. Nella band vi \u00e8 l'ingresso di giovani artisti come il flautista Pierpaolo Sicuro, compositore dei loro brani fino al 2010, con il seguente album \"Limamo\", che presenta prevalentemente brani d'autore, ad eccezione dei pezzi \"Quant'ave\" e \"Caddhrina\" e una cover di \"Dolcenera\" di Fabrizio De Andr\u00e9. Nel 2007 hanno autoprodotto il loro quarto album dal titolo \"Saratambula.\" Nell'estate del 2010 gli Alla Bua hanno ricevuto, da parte dell'Amministrazione Comunale di Alliste (LE), il PREMIO KALLISTOS, con la motivazione di rappresentare l'eccellenza della musica popolare salentina nel mondo."}
{"id": "1738144", "revid": "179980", "url": "https://it.wikipedia.org/wiki?curid=1738144", "title": "Cristian Alberto Gonz\u00e1lez", "text": ""}
{"id": "1738150", "revid": "179980", "url": "https://it.wikipedia.org/wiki?curid=1738150", "title": "Marcelo Daniel Gallardo", "text": ""}
{"id": "1738153", "revid": "1573940", "url": "https://it.wikipedia.org/wiki?curid=1738153", "title": "Notonectidae", "text": "Le Notonette (Notonectidae ) sono una famiglia di insetti acquatici Nepomorfi (ordine Rhynchota, sottordine Heteroptera).\nMorfologia.\nSono insetti di medie dimensioni, in media 1,5 cm, con il corpo oblungo e affusolato posteriormente, convesso dorsalmente e piatto ventralmente.\nIl capo \u00e8 largo, privo di ocelli e con occhi grandi e reniformi. Le antenne sono brevi, composte da quattro articoli e alloggiate in riposo in fossette del cranio situate sotto gli occhi. Il rostro \u00e8 breve e robusto, composto da quattro segmenti.\nIl torace ha il pronoto di forma trapezoidale e lo scutello triangolare e grande. Le ghiandole odorifere metatoraciche sono presenti solo nella sottofamiglia \"Notonectinae\". Le emielitre sono differenziate nella zona prossimale sclerificata, suddivisa in \"corio\" e \"clavo\", e nella zona distale membranosa ma coriacea, priva di nervature. Le zampe anteriori sono raptatorie, quelle medie sono funzionalmente adattate a coadiuvare le zampe anteriori; quelle posteriori sono invece natatorie, con segmenti appiattiti e percorsi da frange dense di peli. I tarsi sono composti in genere da due segmenti ma alcune specie di \"Anisops\" portano tarsi anteriori composti da un solo segmento.\nL'addome mostra ventralmente una carena longitudinale mediana bordata da lunghi peli idrofughi; nel complesso questa struttura forma due camere d'aria, collegate agli stigmi, che l'insetto utilizza per respirare durante le immersioni.\nBiologia.\nLe Notonette sono insetti tipicamente acquatici, anche se per respirare sfruttano la riserva d'aria che avvolge il corpo, trattenuta dalla peluria idrofuga. Colonizzano le acque calme di stagni e laghi, ma alcune specie si ritrovano anche nei corsi d'acqua.\nLa caratteristica etologica pi\u00f9 evidente delle notonette, condivisa per\u00f2 con le altre famiglie dei Notonectoidea, \u00e8 quella di nuotare capovolte, con il ventre rivolto verso l'alto. Da questo singolare comportamento deriva il nome comune attribuito dagli anglosassoni alle Notonette, quello di \"backswimmers\" (\"nuotatori sul retro\", facendo riferimento al dorso). Nel nuoto usano le zampe posteriori alla stregua di remi, inferendo la spinta per la propulsione, caratterizzata da rapidi movimenti a scatti. Il loro peso specifico \u00e8 pi\u00f9 basso di quello dell'acqua, perci\u00f2 necessitano di doversi ancorare a supporti per restare immerse quando non nuotano. In ogni modo si ritrovano generalmente in prossimit\u00e0 della superficie. Possono infine migrare da un sito acquatico ad un altro in volo, durante le ore notturne.\nSono voraci predatori e attaccano per lo pi\u00f9 altri Artropodi, comprese le larve di Zanzare, e, talvolta, nonostante le modeste dimensioni, anche piccoli Vertebrati acquatici. Occasionalmente, se disturbate, possono pungere anche gli uomini, inferendo punture dolorose.\nLe uova sono depositate sulla superficie di piante acquatiche, infisse nei tessuti o semplicemente incollate.\nAlimentazione umana.\nLa specie \"Notonecta undulata\" \u00e8 utilizzata nell'alimentazione umana in Birmania e Thailandia. In Thailandia sono catturate sfruttando l'attrazione esercitata dalla luce artificiale dei lampioni oppure direttamente nel loro habitat per mezzo di reti. Sono cucinate impiegandole come ingredienti in fritti misti oppure come condimento nel riso. In Birmania vengono pestate in mortaio e usate come succedanei dei gamberetti per condire zuppe e altri piatti.\nIn Messico \u00e8 stata sfruttata, per secoli, come fonte di cibo la specie \"Notonecta unifasciata\" insieme a diverse specie di Corissidi, genericamente indicati con il nome \"Axay\u00e1catl\". Questi Rincoti acquatici popolano con densit\u00e0 elevate alcuni laghi salati e le popolazioni locali usavano effettuare dei veri e propri allevamenti al fine di raccogliere le uova, usate per preparare l'\"ahuahutle\" o \"caviale messicano\". Corissidi e Notonette erano e sono usati per l'alimentazione anche come stadi giovanili e adulti, tuttavia questo cibo \u00e8 ritenuto meno prelibato.\nSistematica.\nLa famiglia comprende circa 350 specie ripartite fra 11 generi in due sottofamiglie:\nIn Europa sono rappresentate entrambe le sottofamiglie, con le specie pi\u00f9 comuni comprese nei generi \"Anisops\" e \"Notonecta\"."}
{"id": "1738156", "revid": "179980", "url": "https://it.wikipedia.org/wiki?curid=1738156", "title": "Freddy Eusebio Rinc\u00f3n", "text": ""}
{"id": "1738160", "revid": "110157", "url": "https://it.wikipedia.org/wiki?curid=1738160", "title": "Balen (Anversa)", "text": "Balen ( [\u02c8ba\u02d0l\u0259(n)]) \u00e8 un comune di lingua fiamminga situato nella provincia belga di Anversa, nelle Fiandre.\nIl comune comprende l'omonima citt\u00e0 di Balen ed il centro di Olmen.\nAl 1\u00ba gennaio 2014 la citt\u00e0 di Balen contava una popolazione totale di 21.817 abitanti.\nLa superficie del territorio comunale \u00e8 di 72.88 km\u00b2, per una densit\u00e0 abitativa di 283 abitanti per km\u00b2.\nToponomastica.\nIl nome del villaggio si trova citato per la prima volta nel 1173 come \"Banele\", contenente i componenti \"banne\" (banno, giurisdizione) e \"lo\" (suffisso che indica \"bosco\"). \nStoria.\nBalen era un villaggio dell'area di difesa di Mol, Balen e Dessel; anticamente era di propriet\u00e0 dell'Abbazia di Corbie, ma divenne in seguito una signoria indipendente. Le famiglie Van Bocholt, De Renesse van Furstenberg e De Mol furono le signorie pi\u00f9 importanti. \nIl villaggio ebbe una certa prosperit\u00e0 grazie alle numerose strade che vi si univano, e ad una piccola attivit\u00e0 artigianale.\nNel 1881 fu avviata una fonderia di zinco a Vieille Montagne, seguita nel 1889 dalla fabbrica di polveri La Forcite. Queste fabbriche furono insediate a Wesel e ci\u00f2 rese Balen un centro industriale. Anche l'agricoltura divenne sempre pi\u00f9 importante, poich\u00e9 alla fine del XIX secolo fu coltivata anche la brughiera.\nSanta Odrada potrebbe essere originaria di Scheps, nei pressi di Balen.\nSuddivisioni.\nIl comune \u00e8 costituito dai seguenti distretti:\nEvoluzione demografica.\nIl comune conta, al , abitanti ( uomini e donne), ha una densit\u00e0 di abitanti/km\u00b2 per una superficie di km\u00b2."}
{"id": "1738161", "revid": "196390", "url": "https://it.wikipedia.org/wiki?curid=1738161", "title": "Impero delle Indie", "text": ""}
{"id": "1738162", "revid": "179980", "url": "https://it.wikipedia.org/wiki?curid=1738162", "title": "Oscar Alfredo Ruggeri", "text": ""}
{"id": "1738163", "revid": "599013", "url": "https://it.wikipedia.org/wiki?curid=1738163", "title": "Michael Johnson (cestista)", "text": "Carriera.\nJohnson arriva in Italia nella stagione 2005-06, in cui si divide tra Curtiriso Casale Monferrato e Banca Nuova Trapani, in Legadue.\nNel 2006-07 \u00e8 in Israele, con l'Ironi Nahariya. Nel 2007-08 gioca in Messico nell'Halcones Xalapa."}
{"id": "1738164", "revid": "287204", "url": "https://it.wikipedia.org/wiki?curid=1738164", "title": "Storm (singolo Theatre of Tragedy)", "text": "Storm \u00e8 il quinto singolo della gothic metal band norvegese Theatre of Tragedy pubblicato il 24 febbraio 2006 come anteprima dell'omonimo album da cui \u00e8 stato estratto."}
{"id": "1738165", "revid": "110157", "url": "https://it.wikipedia.org/wiki?curid=1738165", "title": "Beerse", "text": "Beerse \u00e8 un comune belga di 16.600 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1738166", "revid": "110157", "url": "https://it.wikipedia.org/wiki?curid=1738166", "title": "Dessel", "text": "Dessel \u00e8 un comune belga di 8.865 abitanti nelle Fiandre (Provincia di Anversa)."}
{"id": "1738169", "revid": "287204", "url": "https://it.wikipedia.org/wiki?curid=1738169", "title": "Kick Him When He's Down", "text": "Kick Him When He's Down \u00e8 un singolo della band punk Offspring. \u00c8 stato l'unico singolo pubblicato dal secondo album della band, \"Ignition\".\n\u00c8 stato pubblicato dopo l'ultimo singolo tratto dall'album \"Smash\" per generare interesse nel materiale meno recente del gruppo.\nHa raggiunto la posizione #22 nella Billboard Modern Rock Tracks.\nContenuto.\nLa canzone riguarda la propria autostima.\nSe si \u00e8 coinvolti in una rissa \u00e8 necessario rialzarsi e tornare indietro a combattere."}
{"id": "1738170", "revid": "767487", "url": "https://it.wikipedia.org/wiki?curid=1738170", "title": "Grobbendonk", "text": "Grobbendonk \u00e8 un comune belga di 10.801 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1738181", "revid": "110157", "url": "https://it.wikipedia.org/wiki?curid=1738181", "title": "Herentals", "text": "Herentals \u00e8 un comune belga di 26.152 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1738187", "revid": "767487", "url": "https://it.wikipedia.org/wiki?curid=1738187", "title": "Herenthout", "text": "Herenthout \u00e8 un comune belga di 8.462 abitanti nelle Fiandre (Provincia di Anversa)."}
{"id": "1738192", "revid": "767487", "url": "https://it.wikipedia.org/wiki?curid=1738192", "title": "Herselt", "text": "Herselt \u00e8 un comune belga di 13.929 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1738198", "revid": "92723", "url": "https://it.wikipedia.org/wiki?curid=1738198", "title": "Hoogstraten", "text": "Hoogstraten \u00e8 un comune belga di abitanti nelle Fiandre (Provincia di Anversa). \u00c8 il comune pi\u00f9 settentrionale del Belgio.\nStoria.\nHoogstraten venne fondata nel 1210 dal duca Enrico I di Brabante che gli concesse anche il Titolo di citt\u00e0. Ben presto l'insediamento si trasform\u00f2 in una piccola citt\u00e0 commerciale. Hoogstraten apparteneva alla parrocchia di Wortel (gi\u00e0 menzionata nel 1155). Nel 1380 sorse il Beghinaggio.\nAntoon I van Lalaing, signore di Estr\u00e9e e Montigny, sposa Elisabeth van Culemborg, Signora di Hoogstraten e vedova di Jan van Luxemburg-Ligny. Nel 1516 viene incoronato Conte di Hoogstraten nella Cattedrale di Bruxelles e nel 1518 fece della cittadina la capitale della contea. Nel 1740 la contea fu elevata a ducato.\nL'11 gennaio 1814, la battaglia di Hoogstraten segn\u00f2 la fine del possesso francese nel luogo.\nSuddivisioni.\nIl comune \u00e8 costituito dai seguenti distretti:"}
{"id": "1738200", "revid": "110157", "url": "https://it.wikipedia.org/wiki?curid=1738200", "title": "Hulshout", "text": "Hulshout \u00e8 un comune belga di 9.371 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1738203", "revid": "110157", "url": "https://it.wikipedia.org/wiki?curid=1738203", "title": "Kasterlee", "text": "Kasterlee \u00e8 un comune belga di 17.988 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1738205", "revid": "767487", "url": "https://it.wikipedia.org/wiki?curid=1738205", "title": "Martino Canal", "text": "Della sua biografia non si conosce pressoch\u00e9 nulla e le poche informazioni vengono desunte dalla sua cronaca \"Les estoires de Venise\". Il nome, lo stile e anche il suo francese lo farebbero provenire da Venezia. Certamente vi abit\u00f2 tra il 1267 e il 1275, quando venne composta l'opera. Si pu\u00f2 ipotizzare che lavorasse come scrivano, o che comunque occupasse un posto non molto elevato, presso la \"Tavola da Mar\" (una specie di dogana marittima), ma non si possono escludere anche altre magistrature. Ebbe probabilmente rapporti diretti con il doge Ranieri Zeno, al quale \u00e8 dedicato grande spazio anche per fatti precedenti la sua elezione. Mor\u00ec certamente dopo il settembre 1275, data con la quale si conclude la cronaca.\nLe \"Estoires\" sono una cronaca di Venezia redatta in francese di carattere apologetico, che si rif\u00e0 a documenti ufficiali dell'epoca e a cronache cittadine."}
{"id": "1738207", "revid": "671029", "url": "https://it.wikipedia.org/wiki?curid=1738207", "title": "Laakdal", "text": "Laakdal \u00e8 un comune belga di 14.998 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1738209", "revid": "287204", "url": "https://it.wikipedia.org/wiki?curid=1738209", "title": "ANIV", "text": "LANIV, acronimo di Associazione Nazionale Ispettori Vigilanza, \u00e8 un'associazione professionale dei funzionari ispettivi pubblici italiani, costituita in forma associativa libera ai sensi degli articoli 36 e seguenti del codice civile. Ha sede sociale a Venezia-Mestre, Via Cesco Baseggio 9 int. 12.\nFine statutario dell'ANIV \u00e8 \u00abla tutela professionale dei suoi iscritti al fine del loro massimo impegno istituzionale\u00bb (art. 1 dello statuto).\nL'associazione, senza fini di lucro (art. 4 dello statuto), accoglie l'adesione di membri che facciano parte del corpo degli ispettori pubblici di vigilanza. Originariamente ristretta all'ambito della vigilanza INPS, ha saputo estendersi, a seguito di un'opportuna modifica statutaria, al pi\u00f9 vasto mondo dell'ispezione di vigilanza, coinvolgendo e associando figure provenienti anche dall'INAIL e dal Ministero del lavoro e delle politiche sociali.\nL'associazione agisce attraverso i suoi organi elettivi, le sue pubblicazioni e il suo Centro studi. Organizza convegni periodici su tematiche attinenti al ruolo professionale e sociale degli ispettori di vigilanza a livello nazionale, a cui sono invitati, quali relatori esperti provenienti dalle varie realt\u00e0 del mondo giuslavoristico, previdenziale e politico.\nIl peso assunto all'interno del settore pubblico, le conferisce un ruolo di collaborazione con i vertici degli enti interessati che si spinge, nel caso delle Direzioni centrali dell'INPS e dell'INAIL, ad una collaborazione nella ricerca degli obiettivi dell'azione di vigilanza.\nOrgani sociali.\nOrgano principale dell'associazione \u00e8 l'Assemblea Nazionale degli associati. A questa spetta, mediante elezione diretta, la nomina del presidente; questa carica, fin dalla costituzione, \u00e8 stata ricoperta da Fedele Sponchia.\nAltri organi sono il Consiglio Generale, costituito da 50 membri.\nCentro Studi.\nL'associazione d\u00e0 vita a un Centro studi con il compito di esaminare problematiche inerenti all'attivit\u00e0 ispettiva e di elaborare documenti e testi inerenti alle materie di interesse (si veda la sezione pubblicazioni) o la messa a punto di strumenti software per una pi\u00f9 puntuale azione di vigilanza e di consulenza. Alcuni dei software messi a punto sono correntemente utilizzati dalla direzione centrale INPS per l'elaborazione di liste per l'incrocio dei dati presenti sui database previdenziali e per l'individuazione di situazioni di criticit\u00e0 e di rischio evasione o elusione. La stessa direzione centrale dell'INPS, nel decidere le strategie ispettive e di contrasto all'irregolarit\u00e0, i filoni d'indagine e l'estrazione dei fattori di rischi dalle basi dati informative, si avvale della qualificata e influente consulenza dell'associazione ispettiva.\nPubblicazioni.\nAgenda ANIV.\nL\"Agenda ANIV - Guida pratica per una corretta contribuzione\" \u00e8 una pubblicazione annuale a cura del Centro studi Aniv. Stampata in forma di agenda, sono in essa esposti, e aggiornati di anno in anno, una serie coordinata di argomenti e tematiche inerenti all'area professionale della previdenza sociale. L'agenda, per la completezza delle informazioni riportate, \u00e8 divenuta uno strumento di lavoro e di riferimento per ispettori di vari enti, consulenti del lavoro e professionisti del settore.\nGuide ANIV.\nLe guide Aniv, allegate a ciascuna agenda annuale, sono monografie dedicate, di anno in anno, ad argomenti diversi dell'area previdenziale e giuslavoristica.\nL'ispettore e la societ\u00e0.\nL'associazione pubblica mensilmente la rivista \"L'ispettore e la societ\u00e0\", dedicata a tematiche di interesse nell'area giuslavoristica, previdenziale ed assicurativa. La rivista \u00e8 inviata a ciascun associato ma \u00e8 accessibile, in formato pdf, sul sito ufficiale.\nConvenzioni universitarie.\nL'associazione, nell'ambito del suo statuto, si \u00e8 fatta promotrice della stipula di una convenzione con l'Universit\u00e0 Gabriele D'Annunzio di Chieti e Pescara per il riconoscimento dei crediti validi ai fini del conseguimento della laurea triennale in \"Economia e management\" e di quelle specialistiche in \"Metodi per la valutazione, la previsione e il controllo dei sistemi socio-economici\" e \"Economia e Management\", i cui corsi di laurea sono attivati presso la sede di Chieti. La convenzione ha permesso una massiccia iscrizione di funzionari ispettivi al citato corso di laurea triennale, con il raggiungimento, in tempi ben inferiori al corso legale (due anni e una sessione), di un considerevole numero di laureati.\nAnaloghi risultati, sono in corso di raggiungimento con il conseguimento delle lauree specialistiche citate, secondo un processo formativo attualmente ancora \"in itinere\" e, al termine del quale, la categoria degli ispettori di vigilanza dell'INPS raggiunger\u00e0 la pi\u00f9 alta percentuale di presenza di laureati nel pubblico impiego, con benefiche ripercussioni sulle dinamiche di carriera degli associati e sul peso relativo e sull'influenza della categoria all'interno dell'organigramma INPS, all'interno del quale la maggioranza degli ispettori risulta gi\u00e0 inquadrata al livello funzionale C3 (ex ottava qualifica funzionale nel precedente assetto contrattuale).\nQuest'opera di professionalizzazione dei propri associati, conformemente ai compiti istituzionali, si inquadra in un'ottica di crescente qualificazione del peso gi\u00e0 assunto dall'associazione nel sistema INPS."}
{"id": "1738210", "revid": "124418882", "url": "https://it.wikipedia.org/wiki?curid=1738210", "title": "Lille (Belgio)", "text": "Lille \u00e8 un comune belga di abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1738212", "revid": "110157", "url": "https://it.wikipedia.org/wiki?curid=1738212", "title": "Meerhout", "text": "Meerhout \u00e8 un comune belga di 9.463 abitanti nelle Fiandre (Provincia di Anversa)."}
{"id": "1738214", "revid": "110157", "url": "https://it.wikipedia.org/wiki?curid=1738214", "title": "Merksplas", "text": "Merksplas \u00e8 un comune belga di 8.270 abitanti nelle Fiandre (Provincia di Anversa)."}
{"id": "1738216", "revid": "110157", "url": "https://it.wikipedia.org/wiki?curid=1738216", "title": "Mol (Belgio)", "text": "Mol \u00e8 un comune belga di 33.060 abitanti nelle Fiandre (Provincia di Anversa)."}
{"id": "1738219", "revid": "110157", "url": "https://it.wikipedia.org/wiki?curid=1738219", "title": "Olen", "text": "Olen \u00e8 un comune belga di 11.467 abitanti nelle Fiandre (Provincia di Anversa)."}
{"id": "1738221", "revid": "110157", "url": "https://it.wikipedia.org/wiki?curid=1738221", "title": "Oud-Turnhout", "text": "Oud-Turnhout \u00e8 un comune belga di 12.633 abitanti nelle Fiandre (Provincia di Anversa)."}
{"id": "1738226", "revid": "110157", "url": "https://it.wikipedia.org/wiki?curid=1738226", "title": "Ravels", "text": "Ravels \u00e8 un comune belga di 12.329 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1738229", "revid": "287204", "url": "https://it.wikipedia.org/wiki?curid=1738229", "title": "Il regno in pericolo", "text": "Il regno in pericolo \u00e8 il terzo capitolo della saga de \"La guerra degli elfi\" scritta e ideata da James Herbert Brennan. In seguito \u00e8 stato pubblicato \"Il destino del regno\".\nTrama.\nCon la morte del padre, e l'abdicazione in suo favore del fratello, Aurora si ritrova a governare il Regno. Per vedere quali possibilit\u00e0 di vittoria avrebbe dichiarando guerra agli Elfi della Notte, Aurora consulta un oracolo, attraverso un rito, riesce a parlare con l'antico dio Yidam, che le assicura la vittoria.\nQuindi, la Regina degli Elfi convoca un'assemblea fra alcuni membri della casa reale e i tre generali del regno (Lampides, Podalirio e Silvicolus), all'appello manca solo Pyrgus, che si trova in incognito nella tenuta di Zosine Typha Ogyris, ricco mercante proveniente dalla terra di Halek, per incontrare Gela, bellissima figlia di Zosine; durante quest'incontro, scopre una strana serra contenente fiori di cristallo.\nIn quanto il fratello ignora i continui richiami, Aurora manda un drappello di uomini per portare Pyrgus a Palazzo. Nonostante tutto, il commando viene dirottato da Lord Rodilegno verso il suo palazzo, perch\u00e9 deve recare a Pyrgus un importante messaggio: le \"Case\" della Notte vogliono firmare un patto di non belligeranza con gli Elfi della Luce.\nQuindi le truppe mandate da Aurora riportano Pyrgus a palazzo, dove egli reca il messaggio datogli da Rodilegno. \nIntanto, Henry si trova nel Mondo Analogo. Dopo una serata passata a casa di Charlie, nella via per tornare a casa viene rapito da un'astronave aliena guidata da demoni. Dopo tre giorni si ritrova in aperta campagna, ma fortunatamente riesce a tornare a casa, dove trova la madre e la sua amante Anais preoccupate per lui; mentre si trova in camera sua e sta parlando con Anais, scompare sotto gli occhi di quest'ultima per ritrovarsi nel Regno degli Elfi; il signor Fogarty aveva inventato un modo per teletrasportare le persone da una dimensione all'altra.\nPoco prima per\u00f2 Aurora parte per andare a capire se l'offerta fatta da Lord Rodilegno \u00e8 genuina o meno, quindi si porta dietro il canvero Scassatimpani, facendo partire un Conto alla Rovescia (antica usanza usata per la salvaguardia del Monarca, che era il solo a poterlo fermare: una volta finito il tempo, i generali erano obbligati a dichiarare guerra al nemico. Quest'usanza era usata soprattutto per le missioni diplomatiche, come quella che si accingeva a compiere Aurora). Arrivata nella nuova tenuta di Rodilegno, vanno insieme a parlare in una stanza protetta da segretincanti e magie di protezione varie.\nAurora, che si era presa la briga di nascondersi per bene il canvero, viene invitata a farlo uscire allo scoperto dallo zio Rodilegno, per niente irritato dalla presenza dell'animale. Dunque Aurora ha la conferma che lo zio non sta mentendo, quindi accetta la proposta, ma mentre se ne sta andando il nuovo Vicer\u00e9 di Rodilegno, un vampiro, lo avverte della presenza di intrusi nella tenuta. \nAccertatosi dell'identit\u00e0 dei ficcanaso, blocca Aurora, in quanto le persone che erano entrate nella tenuta altri non erano che Pyrgus, Henry e Ciancia, che erano andati al seguito di Aurora su iniziativa di Henry. Poco dopo si ritrovano tutti nella stanza di prima, dove Rodilegno cerca di capire come mai i tre erano irrotti nella sua propriet\u00e0. In un lapsus Henry decide che \u00e8 ora di andare, in un lampo uccide con un paletto il vampiro di Rodilegno che si dissolve e, con violenza, si dilegua portandosi dietro Aurora, il tutto ad una velocit\u00e0 incredibile.\nHenry ed Aurora si ritrovano in un cubo bianco e poi i demoni li trasportano in una stanza su un disco volante. Si scopre che Henry era stato influenzato dai demoni-alieni durante il rapimento, grazie ad un impianto inserito nella testa del povero ragazzo. I demoni infatti avevano un loro programma di allevamento per conquistare il Mondo Analogo ed Infera: figli di Infera nati da madre analoga si erano gi\u00e0 infiltrati in alcune posizioni di potere del Regno della Terra. La seconda parte del programma consisteva nel creare figli di Infera da madre elfa, iniziando col figlio che Aurora ed Henry (eventualmente ritrasformato in demone tramite l'impianto nel suo cervello) avrebbero dovuto concepire. Ma Aurora con un ingegnoso piano attira i tre demoni presenti nel disco volante e ne uccide uno con lo stimulus (piccola arma che ammazza al contatto) e un altro spezzandogli il collo. Il terzo \u00e8 ucciso da Henry, che lo strangola. Dopo averli uccisi i due rientrano a Palazzo tramite un raggio trasportatore demoniaco e l'impianto di Henry viene rimosso. Purtroppo cos\u00ec facendo il ragazzo non ricorda pi\u00f9 nulla sui piani dei demoni.\nIntanto Pyrgus va in casa Ogyris con Ciancia per scoprire di pi\u00f9 sui fiori di cristallo e si accorge che il loro effetto \u00e8 di fermare il tempo. Inoltre distrugge la serra dov'erano coltivati. Quindi viene messo al comando di una spedizione per recuperare i fiortempo e reincontra Nymph, che ne capitana una per conto degli Elfi della Foresta. Tuttavia si scopre che i fiori sono spariti. Madama Circe tramite un CC (Canale Comunicante, in grado di mettersi in contatto con gli altri CC, tutti collegati in una rete) dice a Pyrgus, Nymph e allo stesso CC di andare nella parte nord-est del deserto.\nNel frattempo Rodilegno e Panolis, duca di Flammea si accorgono che nel deserto c'\u00e8 una numerosissima schiera di demoni, pi\u00f9 di un milione. Quindi il primo manda il duca di Flammea ad accoglierli: per tutta risposta riceve la testa di Panolis dentro ad un sacco, segno che i demoni hanno intenzioni ostili nei suoi confronti. Quindi quando la guerra civile fra Luminosi e Notturni \u00e8 gi\u00e0 praticamente scoppiata, Rodilegno contatta Aurora per chiedere un'alleanza contro i demoni. Durante l'incontro si evince anche che Rodilegno non sa nulla dei fiortempo e dato che Henry per rapire Aurora sotto gli ordini dei demoni ne ha usato uno, viene messo in chiaro che Ogyris stava rifornendo \"Beleth\" di fiortempo e non Rodilegno.\nPyrgus, Nymph e Stecco (il CC) raggiungono il deserto e vengono scortati da una trib\u00f9 di Triniani nomadi. Vedono le enormi fila di Beleth e poi scoprono anche come hanno fatto ad entrare: tramite migliaia di portali posti in un Gran Dirupo. Cercano di provare a sabotarli, ma vengono attaccati dalle guardie Goblin. Dopo un breve scontro, capiscono che si tratta di un illudincanto: in realt\u00e0 i Goblin e i portali sono illusioni. Ancor di pi\u00f9: l'intero esercito di Beleth \u00e8 frutto di un illudincanto. Intanto Ciancia rientra a Palazzo (Pyrgus l'aveva scordato nella tenuta degli Ogyris perch\u00e9 era scappato fermando il tempo con uno dei fiori) ed informa Madama Circe che in mancanza della serra, i fiori sono tutti appassiti e hanno perso l'effetto di fermare il tempo.\nFogarty ipnotizza Henry e scopre che il ragazzo non ha mai fatto nulla ad Aurora dopo averla rapita: i due non erano mai stati in una stanza di un disco volante, Aurora non aveva con s\u00e9 lo stimulus e non si potevano far nascere demoni da madre elfica perch\u00e9 il sangue era troppo diverso. Per di pi\u00f9 Henry era riuscito a spiegare il piano di allevamento ad Aurora perch\u00e9 l'impianto era stato disattivato, quindi finch\u00e9 rimaneva disattivo Aurora non avrebbe mai concepito un demone. Quello che Henry ed Aurora hanno visto \u00e8 causato da falsi ricordi, creati da Beleth: in realt\u00e0 quello che \u00e8 successo veramente \u00e8 che Beleth ha messo un impianto anche alla Regina e poi ha rispedito i due a Palazzo col raggio trasportatore demoniaco. I falsi ricordi, unitamente all'illusione delle truppe nel deserto, servono a nascondere il vero piano del principe demone: costringere Aurora (tramite l'impianto che le ha messo) a recarsi nell'area pi\u00f9 remota del Palazzo e tramite un canale di comunicazione antichissimo farsi evocare e mandare nel Regno le proprie truppe, poi sposare Aurora. Henry, recuperando la memoria in seguito all'ipnosi del signor Fogarty, raggiunge Beleth durante la cerimonia. Il demone ferisce il ragazzo ed \u00e8 questo che fa riprendere Aurora dal controllo mentale che il Principe delle Tenebre esercitava su di lei; quindi la Regina tramite un rasoio uccide Beleth e diventa anche Regina di Infera. Le viene rimosso l'impianto e lei annulla la guerra civile (sebbene gi\u00e0 fosse iniziata ed avesse gi\u00e0 fatto vittime). Il libro si chiude con Aurora che chiede ad Henry di restare nel Regno."}
{"id": "1738230", "revid": "110157", "url": "https://it.wikipedia.org/wiki?curid=1738230", "title": "Retie", "text": "Retie \u00e8 un comune belga di 10.485 abitanti nelle Fiandre (Provincia di Anversa).\nLa signoria di Rethy appartenne dal 1660 alla famiglia Spinola e poi pervenne agli eredi Mancini."}
{"id": "1738231", "revid": "110157", "url": "https://it.wikipedia.org/wiki?curid=1738231", "title": "Rijkevorsel", "text": "Rijkevorsel \u00e8 un comune belga di 10.847 abitanti nelle Fiandre (Provincia di Anversa)."}
{"id": "1738233", "revid": "154639", "url": "https://it.wikipedia.org/wiki?curid=1738233", "title": "Entelechia", "text": "Il termine entelechia (\"entelech\u00eca\", dal greco \u1f10\u03bd\u03c4\u03b5\u03bb\u03ad\u03c7\u03b5\u03b9\u03b1) \u00e8 stato coniato da Aristotele per designare la sua particolare concezione filosofica di una realt\u00e0 che ha iscritta in se stessa la meta finale verso cui tende ad evolversi.\n\u00c8 infatti composto dai vocaboli \"en\" + \"telos\", che in greco significano \u00abdentro\u00bb e \u00abscopo\u00bb, a significare una sorta di \u00abfinalit\u00e0 interiore\u00bb.\nAristotele.\nAristotele parl\u00f2 di \"entelechia\" in contrapposizione alla teoria platonica delle idee, per sostenere come ogni ente si sviluppi a partire da una causa finale interna ad esso, e non da ragioni ideali esterne come affermava invece Platone che le situava nel cielo iperuranio.\n\"Entelechia\" \u00e8 quindi la tensione di un organismo a realizzare se stesso secondo leggi proprie, passando dalla potenza all'atto.\n\u00c8 noto infatti come, secondo Aristotele, il divenire si possa considerare pienamente spiegato quando se ne individuino le sue quattro cause: Causa Materiale, Causa Formale, Causa Efficiente e Causa Finale. Per designare il compimento del fine Aristotele us\u00f2 appunto il termine \"entelechia\" che indica lo stato di perfezione, di qualcosa che ha raggiunto il suo fine.\nSviluppi.\nI neoplatonici si avvicinarono in parte alla concezione aristotelica secondo cui la forma di un corpo doveva essere anche immanente ad esso e non solo platonicamente trascendente, tuttavia trovarono riduttiva l'identificazione dell'anima con l\"entelechia\", essendo l'anima per costoro qualcosa di anteriore al corpo e comunque autonomo rispetto ad esso.\nUna sintesi tra la concezione aristotelica e quella neoplatonica si trova in Tommaso Campanella, per il quale la natura \u00e8 un complesso di realt\u00e0 viventi, ognuna animata e tendente al proprio fine, ma d'altra parte tutte unificate e armoniosamente dirette verso una meta comune da una stessa universale Anima del mondo.\nAnche Leibniz concili\u00f2 l\"entelechia\" aristotelica con la visione neoplatonica, facendone una propriet\u00e0 essenziale della monade, cio\u00e8 di ogni \"centro di energia\", capace di svilupparsi autonomamente verso la propria meta o destino: ogni monade non riceve alcun impulso dall'esterno, ma tutte insieme formano un complesso unitario, retto al suo interno da un'armonia prestabilita da Dio, Monade suprema. Esse sono infatti coordinate al pari di tanti orologi, funzionanti per conto proprio ma sincronizzati tra di loro.\nGoethe in seguito design\u00f2 come \"entelechia\" l'archetipo della pianta, cio\u00e8 il modello ideale di ogni tipo vegetale che si estrinseca in maniera tangibile nelle sue fasi di sviluppo esteriore, adattandosi di volta in volta alle differenti condizioni ambientali in cui si imbatte.\nNel Novecento il termine \"entelechia\" \u00e8 stato riproposto dal filosofo e biologo Hans Driesch per designare la forza vitale da lui ritenuta immanente agli embrioni e responsabile del loro sviluppo, in opposizione alle teorie meccaniciste che li consideravano alla stregua di \u00abmacchine\u00bb."}
{"id": "1738236", "revid": "767487", "url": "https://it.wikipedia.org/wiki?curid=1738236", "title": "Vorselaar", "text": "Vorselaar \u00e8 un comune belga di 7.419 abitanti nelle Fiandre (Provincia di Anversa)."}
{"id": "1738237", "revid": "92723", "url": "https://it.wikipedia.org/wiki?curid=1738237", "title": "Canone (liturgia)", "text": ""}
{"id": "1738238", "revid": "110157", "url": "https://it.wikipedia.org/wiki?curid=1738238", "title": "Vosselaar", "text": "Vosselaar \u00e8 un comune belga di 10.212 abitanti nelle Fiandre (Provincia di Anversa)."}
{"id": "1738240", "revid": "110157", "url": "https://it.wikipedia.org/wiki?curid=1738240", "title": "Boechout", "text": "Boechout \u00e8 un comune belga di 12.804 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1738241", "revid": "1494169", "url": "https://it.wikipedia.org/wiki?curid=1738241", "title": "Oggetti non stellari nella costellazione del Microscopio", "text": "Principali oggetti non stellari visibili nella costellazione del Microscopio."}
{"id": "1738244", "revid": "61051", "url": "https://it.wikipedia.org/wiki?curid=1738244", "title": "Aerocisterna", "text": ""}
{"id": "1738245", "revid": "287204", "url": "https://it.wikipedia.org/wiki?curid=1738245", "title": "Guido da Pisa", "text": "Non va confuso con l'omonimo compilatore di testi storici e geografici Guido da Pisa, vissuto nel XII secolo.\nBiografia.\nDi lui si conosce molto poco: egli stesso si definisce \u00aboriundus\u00bb di Pisa commentando l'invettiva di Dante contro la citt\u00e0 toscana, definita dal poeta \u00abnovella Tebe\u00bb, mentre nel commento della morte di Corradino di Svevia, indica la sua sepoltura a Napoli \u00abdove \u00e8 la sede del nostro ordine del Carmelo\u00bb, testimoniando la sua condizione di frate carmelitano. Documenti notarili pisani attestano l'esistenza nel 1332 di \u00abfra Guido dell'ordine di santa Maria del Carmelo di Pisa\u00bb e nel 1339 di un \u00abfrater Guido pisanus de ordine sancte Marie de Carmelo\u00bb. \nNel codice 597 di Chantilly, conservato nel Museo Cond\u00e9 di Parigi, l'unico, insieme con il codice 31.918 del British Museum a contenere interamente le sue \"Expositiones et glose\" all\"Inferno\" di Dante, datate al 1335-1340, l'autore \u00e8 definito \u00abFratrem Guidonem Pisanum, Ordinis Beate Marie de Monte Carmeli\u00bb. Il miniatore del codice, il giottesco Francesco Traini, lo rappresenta gi\u00e0 vecchio intento alla scrittura e poi nell'atto di consegnare il manoscritto al nobiluomo genovese Lucano Spinola, suo allievo e console pisano a Genova, cui infatti l'opera \u00e8 dedicata. Anche per questo motivo, si \u00e8 ipotizzato che Guido fosse molto legato a Genova: nelle \"Expositiones\" l'invettiva di Dante contro Genova non viene commentata. \nQuanto al nome della sua famiglia, non vi sono elementi decisivi che ne permettano l'identificazione. Risulta conservato nell'archivio del convento agostiniano di San Nicola a Pisa il testamento, rogato nel 1326, di Dea di Albisello Boni che cita i nipoti fra Bandino agostiniano e fra Guido carmelitano. Un'altra associazione tra un fra Guidone carmelitano e un fra Bandino del Bono, per\u00f2 francescano, \u00e8 nel testamento di un Lemmo di Bartolomeo Panevino del 1335. che li nomina suoi eredi; ancora un fra Guido di Bono Vestiti, per\u00f2 senza indicazione dell'Ordine di appartenenza, \u00e8 citato in documenti del 1327.\nGli scritti.\nIl \"Fiore d'Italia\".\nTre sono le opere che gli vengono riconosciute: il \"Fiore d'Italia\" - o pi\u00f9 correttamente la \"Fiorita d'Italia\" - una storia universale scritta in volgare, la \"Declaratio\" alla \"Divina Commedia\" di Dante, nella quale espone, in terzine in lingua volgare, il contenuto della cantica dell\"Inferno\" con brevi commenti in latino, e le \"Expositiones et glose super Comediam Dantis\", un importante commento in latino dell\"Inferno\" dantesco. \nIl \"Fiore d'Italia\" fu scritto tra il 1321 e il 1337. Esponendo in volgare questa compilazione di \u00abalquanti memorabili fatti e detti degli antichi\u00bb, egli afferma di aver voluto favorire i molti che non conoscono il latino. Previsto in sette libri, doveva concludersi con la storia di Roma al tempo di Augusto, ma l'opera pervenuta si arresta al II libro con le imprese di Enea, che ancora recentemente vennero spesso pubblicate a parte con il titolo di \"Fatti di Enea\". \nLe fonti di Guido sono, oltre Livio, Ovidio, i tardi latini Isidoro e Girolamo, e i commentatori medievali Iacopo da Varazze e Nicholas Trevet, soprattutto l\"Eneide\" di Virgilio e la \"Commedia\" di Dante, i cui versi vengono citati direttamente nel \"Fiore\". Il motivo ispiratore dell'opera - scritta senza alcun scrupolo di veridicit\u00e0 - sta nella visione a carattere provvidenziale dello sviluppo della storia romana, i cui eventi introducono l'avvento nel mondo della civilt\u00e0 cristiana. \nLa \"Declaratio\".\nAnche la \"Declaratio\" (Dichiarazione), \u00e8 uno scritto, parte in lingua volgare e parte in latina, compiuto almeno nel 1328, dal momento che a quella data risulta gi\u00e0 noto a Bosone da Gubbio, che ne cita alcuni versi nel suo \"Capitolo sopra la Divina Commedia\". La \"Declaratio\" si compone infatti di otto canti in terzine, ciascuno dei quali consistente di 76 versi con brevi commenti in latino, che servono a riassumere la \"Commedia\" dantesca e a introdurre il proprio maggior commento dell\"Inferno\" delle successive \"Expositiones\".\nLe \"Expositiones et glose\".\nIl commento all'Inferno \u00e8 contemporaneo o appena successivo alla \"Declaratio\": terminato intorno al 1328, dovrebbe aver subito un'ultima revisione verso gli anni 1335-1340. Guido traduce il testo volgare di Dante in latino, lo espone in prosa e lo commenta, individuando le questioni storiche che stanno alla base delle vicende fantastiche del poema e dando le varie interpretazioni allegoriche, tenendo presenti le precedenti interpretazioni di Jacopo Alighieri e di Graziolo Bambaglioli. \nIn questo senso frate Guido ci colpisce fin dalle prime battute, con un'originale e curiosa interpretazione del \"mezzo del cammin di nostra vita\", espressione per la quale il commentatore pisano rifiuta la spiegazione anagrafica dei 35 anni, intendendo invece il verso come riferimento al sonno (dormiamo circa met\u00e0 della vita) e assegnando al Poema il ruolo affascinante di opera onirica, ispirata da quel beato sonno in cui la mente nostra \u00e8 quasi divina.\nDiverse sono pertanto le chiavi interpretative adottate da Guido: quella \"visio prophetica in somnium\", secondo la quale la poesia di Dante \u00e8 una forma di teologia ma, quando occorre, Guido giustifica l'eterodossia conseguente a determinate situazioni descritte nella cantica con la legittimit\u00e0 dell'invenzione poetica. La necessit\u00e0 della poesia resta dunque distinta e autonoma da quella della dottrina cristiana, rimanendo cos\u00ec ferma, per Guido, la considerazione di Dante quale altissimo poeta e teologo di vaglia."}
{"id": "1738247", "revid": "1494169", "url": "https://it.wikipedia.org/wiki?curid=1738247", "title": "Oggetti non stellari nella costellazione della Mosca", "text": "Principali oggetti non stellari visibili nella costellazione della Mosca."}
{"id": "1738249", "revid": "31789", "url": "https://it.wikipedia.org/wiki?curid=1738249", "title": "Marotta", "text": "Marotta \u00e8 una localit\u00e0 balneare di abitanti situata nella provincia di Pesaro e Urbino il cui territorio ricade nel comune di Mondolfo.\nGeografia fisica.\nTerritorio.\nA nord-ovest confina con la localit\u00e0 di Ponte Sasso (comune di Fano), a sud-est con la localit\u00e0 di Cesano (comune di Senigallia), a sud-ovest con le citt\u00e0 di Mondolfo e San Costanzo e a nord-est \u00e8 bagnata dal mar Adriatico per tutti i suoi 5\u00a0km di lunghezza. A sud-est il fiume Cesano segna il confine tra la provincia di Pesaro-Urbino e la provincia di Ancona.\nLungo il litorale si alternano zone di spiaggia sabbiosa e spiaggia rocciosa, mentre il fondale \u00e8 uniformemente sabbioso.\nStoria.\nL'origine del nome Marotta si fa risalire al latino \"Mala Rupta\" o \"Mauri Rupta\". Infatti secondo alcuni storici, a differenza di quanto sostenuto sino ad ora, nel 207 a.C. la battaglia tra Roma e Cartagine durante la seconda guerra punica che vide la sconfitta dell'esercito cartaginese e la morte di Asdrubale Barca, sarebbe stata combattuta nella vallata del Cesano anzich\u00e9 in quella del Metauro.\nLa lapide confinaria.\nNel 1544, Papa Paolo III fece erigere una lapide per mettere fine alle controversie sui confini tra Mondolfo e Fano. Tutt'oggi, questa segna il confine tra la Diocesi di Senigallia e quella di Fano, nonch\u00e9, fino al 17 luglio 2014, il confine tra il comune di Mondolfo e il comune di Fano. Contesa nell'ultimo secolo dai due comuni, \u00e8 stata recentemente restaurata e posta al confine in via Vecchia Osteria (). Parte del testo, in latino, \u00e8 andato perso in quanto diventato illeggibile col passare del tempo.\nLe guerre mondiali.\nMarotta e Mondolfo passarono quasi indenni la Prima guerra mondiale, nonostante le perdite dei giovani chiamati in leva o per qualche sporadico bombardamento dalle navi austriache al largo. \nIl 17 novembre 1917 a seguito di un fortunale affond\u00f2 a Marina di Montemarciano il pontone armato \"Cappellini\", mentre si aren\u00f2 a circa 100 m dal lido di Marotta il pontone armato \"Fa\u00e0 di Bruno\" della Regia Marina, entrambi destinati in seguito ai fatti di Caporetto alla difesa del porto di Ancona. L'equipaggio del pontone armato \"Fa\u00e0 di Bruno\" venne rifornita da undici giovani ragazze del piccolo borgo che, nonostante il mare burrascoso, a bordo di una piccola imbarcazione, lo raggiunsero e sbarcarono alcune damigiane, cibi caldi e cestini di frutta, e a queste cose unirono un biglietto che diceva: \"Le spose di Marotta offrono ai marinai d\u2019Italia un bicchiere di vino\".. Analoga attivit\u00e0 venne replicata il giorno seguente.\nIl 24 agosto 1919 le undici ragazze, protagoniste dell'eroico episodio vennero decorate con la medaglia di bronzo al merito della Marina, con la seguente motivazione: \u00abEquipaggiarono una imbarcazione e riuscirono coraggiosamente, malgrado il forte vento e il mare grosso, a vincere i frangenti e rifornire di viveri una unit\u00e0 navale da guerra che trovavasi gettata alla spiaggia di Marotta dalla violenza del fortunale\u00bb.\nGabriele d'Annunzio per ricordare l'eroico gesto avrebbe dettato la citazione per la originaria lapide commemorativa del gesto delle coraggiose giovani eretta nella piazza di Marotta: \nNel secondo conflitto mondiale, invece, trovandosi alle soglie della Linea Gotica, le azioni di guerra non risparmiarono la popolazione civile e si ebbero numerose vittime. I tedeschi in ritirata fecero saltare ponti, strade, la ferrovia di Marotta e i duelli delle artiglierie nemiche costrinsero la popolazione a nascondersi nei rifugi. Nemmeno il cimitero venne risparmiato.\n\"Mondolfo Airfield\".\nA Marotta, vicino alla zona Sterpettine, gli Alleati costruirono un aeroporto immenso (2 piste di circa 2\u00a0km di lunghezza), utilizzato verso la fine della seconda guerra mondiale. In questo aeroporto trovarono lavoro decine e decine di civili del luogo, che instaurarono un buon rapporto coi militari.\nIl processo di unificazione.\nFino al 17 luglio 2014, la cittadina di Marotta era suddivisa in tre comuni: i due attuali pi\u00f9 Fano. Per questo motivo, Marotta veniva a volte definita come la \"Berlino dell'Adriatico\" dalla stampa e dai politici locali.\nQuesta sezione riporta i passi principali che hanno portato all'unificazione di Marotta nel comune di Mondolfo.\nLa prima documentazione disponibile \u00e8 un cinegiornale dell'Istituto Luce del 15 maggio 1959, in cui viene esposta la \"paradossale situazione amministrativa\". A quel tempo si voleva ottenere l'autonomia di Marotta in un comune proprio.\nRisultato del referendum consultivo.\nLa regione Marche durante il consiglio regionale del 17 giugno 2014, analizzati, tra gli altri dati e relazioni, i risultati del referendum consultivo, approva la proposta di legge regionale numero 77 con 22 voti favorevoli, 6 contrari e 3 astenuti.\nIn seguito alla pubblicazione della legge sul Bollettino Ufficiale della regione Marche il 3 luglio 2014, l'effettiva unificazione \u00e8 entrata in vigore dal 18 luglio 2014.\nIl comune di Fano, rappresentato dall'allora sindaco Massimo Seri presenta quindi un ricorso al TAR per le modalit\u00e0 in cui si \u00e8 svolto il referendum. Il TAR si esprime al riguardo il mese di settembre 2015 respingendo il ricorso e sancendo quindi l'unit\u00e0 amministrativa di Marotta.\nCon sentenza del 23 agosto 2016, la quinta sezione del Consiglio di Stato annullando le relative delibere amministrative ha ritenuto illegittima la delibera di indizione del referendum consultivo, perch\u00e9 la Regione Marche ha chiamato a partecipare al referendum previsto dalla citata disposizione della Costituzione non tutte le popolazioni residenti nei due Comuni interessati dalla proposta di modifica circoscrizionale, ma solo quella di Marotta di Fano e delle frazioni di Ponte Sasso e Torrette, limitrofe nei due comuni. Il Consiglio di Stato ha inoltre affidato alla Corte costituzionale la questione di legittimit\u00e0 costituzionale della legge regionale relativa al distacco della frazione di Marotta di Fano dal Comune di Fano al Comune di Mondolfo.\nIl 12 gennaio 2018 la Corte costituzionale si \u00e8 espressa dichiarando non ammissibili le questioni sollevate dalla sezione quinta del Consiglio di Stato circa la legittimit\u00e0 costituzionale della legge regionale, evidenziando inoltre che non spetta al Consiglio di Stato annullare gli atti del procedimento referendario dopo l'entrata in vigore della legge regionale. La Consulta ha pertanto proceduto ad annullare la sentenza non definitiva n. 3678 del 23 agosto 2016 della sezione quinta del Consiglio di Stato.\nTrasporti e mobilit\u00e0 urbana.\nMarotta \u00e8 attraversata dalla Strada statale 16 Adriatica, dall'Autostrada A14 (uscita di Marotta-Mondolfo) e dalla linea ferroviaria Ancona-Bologna (stazione di Marotta-Mondolfo) per quanto riguarda il trasporto ferroviario.\nI collegamenti urbani e interurbani sono garantiti da un servizio autobus effettuato dalle compagnie \"Bucci\", \"Vitali\" e il gruppo \"Adriabus\"."}
{"id": "1738256", "revid": "1494169", "url": "https://it.wikipedia.org/wiki?curid=1738256", "title": "Oggetti non stellari nella costellazione del Pesce Volante", "text": "Principali oggetti non stellari visibili nella costellazione del Pesce Volante."}
{"id": "1738259", "revid": "183976", "url": "https://it.wikipedia.org/wiki?curid=1738259", "title": "Gian Antonio Bravin", "text": ""}
{"id": "1738263", "revid": "1494169", "url": "https://it.wikipedia.org/wiki?curid=1738263", "title": "Oggetti non stellari nella costellazione del Pittore", "text": "Principali oggetti non stellari visibili nella costellazione del Pittore."}
{"id": "1738266", "revid": "661526", "url": "https://it.wikipedia.org/wiki?curid=1738266", "title": "Giulio Casiraghi", "text": "Di professione operaio elettricista, nel 1921 ader\u00ec al Partito comunista. Attivo antifascista, svolse la sua attivit\u00e0 clandestina alle Acciaierie Lombarde, all'Alfa Romeo, alla Marelli, alla Breda e tra i militari delle caserme milanesi. Arrestato, Casiraghi fu condannato dal Tribunale speciale nel 1931 a 4 anni di reclusione.\nScontata la pena e ripresa l'attivit\u00e0 contro il regime, nel 1935 l'operaio milanese fu di nuovo arrestato. Tornato in libert\u00e0, nel 1943 fu tra gli organizzatori dei grandi scioperi del marzo nel capoluogo lombardo. Dopo l'armistizio Giulio Casiraghi partecip\u00f2 con grande impegno alla Resistenza: organizz\u00f2 la raccolta di armi e viveri per le formazioni partigiane e provvide alla stampa e alla diffusione dei giornali clandestini. Fu arrestato dalle SS il 12 luglio 1944. Rinchiuso nelle carceri di Monza e a lungo torturato, prima di essere trasferito nel carcere di San Vittore riusc\u00ec a scrivere sulla porta della cella un preveggente : \"Il mio pensiero alla mia cara moglie e ai miei cari, il mio corpo alla mia fede\". Pochi giorni dopo Casiraghi fu prelevato dal carcere milanese e fucilato in Piazzale Loreto con altri 14 partigiani. Sei mesi dopo il sacrificio di Casiraghi, anche il fratello Mario cadeva in Valle Introna, combattendo con i partigiani.\nSulla casa dove i fratelli Casiraghi abitavano, il Comune di Sesto San Giovanni ha fatto apporre, a ricordo, una semplice lapide.\nA lui \u00e8 stato intitolato il liceo del Centro Scolastico del Parco Nord, tra i comuni di Sesto San Giovanni e Cinisello Balsamo.\nGiulio Casiraghi \u00e8 stato sepolto nel cimitero di Sesto San Giovanni."}
{"id": "1738268", "revid": "183976", "url": "https://it.wikipedia.org/wiki?curid=1738268", "title": "Renzo del Riccio", "text": ""}
{"id": "1738269", "revid": "287204", "url": "https://it.wikipedia.org/wiki?curid=1738269", "title": "Leon Schlesinger", "text": "Ha collaborato maggiormente con la Warner Bros., nella creazione delle Merrie Melodies, ed \u00e8 stato produttore di pi\u00f9 di 400 cortometraggi animati."}
{"id": "1738271", "revid": "1494169", "url": "https://it.wikipedia.org/wiki?curid=1738271", "title": "Oggetti non stellari nella costellazione del Sestante", "text": "Principali oggetti non stellari visibili nella costellazione del Sestante."}
{"id": "1738273", "revid": "183976", "url": "https://it.wikipedia.org/wiki?curid=1738273", "title": "Domenico Fiorani", "text": ""}
{"id": "1738274", "revid": "72396", "url": "https://it.wikipedia.org/wiki?curid=1738274", "title": "Angelo Scariolo", "text": "Biografia.\nNato a Siracusa, dal 1960, all'et\u00e0 di 15 anni, si trasferisce con la famiglia prima a Monza ed in seguito a Milano, dove frequenta ragioneria e quindi lavora presso l'azienda Star di Agrate Brianza ed in seguito presso l'Ufficio IVA di Milano. Fin da adolescente la sua passione \u00e8 il disegno, sia a matita, sia a china e con altri strumenti: frequenta la sera la scuola di nudo dell'Accademia di Brera.\nDal 1969 al 1976 collabora con l'agenzia di Vezio Melegari, \"Il soldatino\", dove disegna soprattutto personaggi di Hanna-Barbera per oggetti di cartoleria e di merchandising. In seguito, su consiglio di Umberto Manfrin lavora per suo conto: svolge attivit\u00e0 come disegnatore di libri (per la collana \"Linea verde\" della casa editrice \"Le Stelle\", per libri didattici della Fratelli Fabbri Editori e per la casa editrice \"Piccoli\") e disegna ancora personaggi dei fumetti: Candy Candy, Barbie e Poochie per la Arnoldo Mondadori Editore, storie di Geppo per l'editore Bianconi, a cui si aggiungono collaborazioni con i giornalini di fumetto Tiramolla, per la casa editrice Vallardi, Topolino e di Topo Gigio. Disegna storie di Gatto Silvestro e Titti, della Warner Bros. per Il Giornalino e degli Antenati di Hanna &amp; Barbera per fascicoli settimanali divulgativi de Il Sole 24 ore."}
{"id": "1738275", "revid": "767487", "url": "https://it.wikipedia.org/wiki?curid=1738275", "title": "Umberto Fogagnolo", "text": ""}
{"id": "1738278", "revid": "33689", "url": "https://it.wikipedia.org/wiki?curid=1738278", "title": "Tullio Galimberti", "text": ""}
{"id": "1738280", "revid": "787565", "url": "https://it.wikipedia.org/wiki?curid=1738280", "title": "Vittorio Gasparini", "text": "Cattolico e dirigente industriale, entr\u00f2 nel fronte clandestino di resistenza e scoperto, venne fucilato in Piazzale Loreto. Fu in seguito insignito della Medaglia d'oro al valor militare.\nLa formazione.\nCrebbe ad Albino, in provincia di Bergamo, dall'et\u00e0 di sei anni. Diplomatosi all'Istituto Tecnico Commerciale a Bergamo, vi si trasfer\u00ec nel 1932. Iscritto alla facolt\u00e0 di economia e commercio dell'Universit\u00e0 C\u00e0 Foscari di Venezia, nel 1934 si iscrisse al circolo di Bergamo della Federazione Universitari Cattolici Italiani (F.U.C.I.) e nel 1935 al Movimento Laureati Cattolici. Fra questi intellettuali cattolici, una minoranza rispetto ai Gruppi Universitari Fascisti, trov\u00f2 nel vescovo di Bergamo mons. Adriano Bernareggi una guida e un sostegno.\nLa posizione di questa parte del mondo cattolico \u00e8 stata definita di \u201cafascismo\u201d, categoria introdotta nella storiografia da Renato Moro, \u00abdi presa di distanza dal fascismo stesso senza che ci\u00f2 si traducesse necessariamente in una opposizione esplicita\u00bb, come era stata quella di Luigi Sturzo ed Alcide De Gasperi, non sostenuta da papa Pio XI.\nQuesta posizione non imped\u00ec ai fascisti, la sera del 3 agosto 1938, di devastare la sede della F.U.C.I. di Bergamo e di imbrattare la residenza del vescovo.\nL'azione.\nVittorio Gasparini, capitano di complemento degli Alpini e dirigente industriale, coniugato con Ernestina Marconi nel 1940, padre di Angiola nel 1941, il secondogenito Pietro nascer\u00e0 due anni dopo, entr\u00f2 nel 1941 nella direzione amministrativa dello stabilimento di Colleferro (Roma) del complesso industriale chimico Bombrini Parodi Delfino (B.P.D.) e per questo fu esonerato dalla chiamata alle armi.\nA Roma rimase in contatto con i laureati cattolici e conobbe Paolo Bonomi, altro dirigente amministrativo della B.P.D. e comandante del raggruppamento bande partigiane di Colleferro Carpineto, poi medaglia di bronzo al valor militare, partecipe delle riunioni clandestine che, con Alcide De Gasperi, alla fine del 1942 e all'inizio del 1943, portarono alla stesura delle Idee ricostruttive della Democrazia Cristiana. Vittorio Gasparini cos\u00ec \u00abfu partecipe\u00bb (\u201cIl popolo\u201d, 10 agosto 1945) dell'attivit\u00e0 della Democrazia Cristiana romana.\nDopo l'armistizio dell'8 settembre 1943 \u00absi prestava volontariamente a cooperare con il fronte clandestino di resistenza nella Marina Militare (dalla motivazione della Medaglia d'oro al valor militare), collaborando con il Servizio Strategico (OSS) della 5\u00aa Armata Americana. Nel gennaio 1944 si trasfer\u00ec in Alta Italia, da aprile in veste di dirigente dello stabilimento B.P.D. di Montichiari (Brescia), \u00abcome copertura della sua attivit\u00e0 clandestina a Milano in \u00abPiazza Fiume\u00bb. Qui era posto un centro radio, con un apparecchio trasportatovi da Roma, per segnalazioni sull'attivit\u00e0 tedesca e sulla produzione industriale bellica a favore degli occupanti e per collegare cellule partigiane del Nord Italia. In questa zona Gasparini comp\u00ec numerosi viaggi, soprattutto per raccogliere fondi per la resistenza, avendo a disposizione una Fiat e documenti procurati, per lui e per un collaboratore, dottor Beltrami, da un altro dirigente della B.P.D., l'ing. Giovanni \u201cNino\u201d Cecchini, appartenente alle Fiamme Verdi.\nNella terza decade di maggio, il centro radio clandestino di Gasparini fu localizzato, lui arrestato a Montichiari, il collaboratore ing. Bellini a Brescia; Cecchini il 30 maggio a Milano.\nLa passione.\nNel carcere milanese di San Vittore, per una settimana, Gasparini fu sottoposto al digiuno totale. Quindi, forse a seguito di minacce di ritorsioni sui familiari, si assunse ogni responsabilit\u00e0 per il centro radio, scagionando Nino Cecchini. Questi, per altro, dopo violenti interrogatori che ne minarono il fisico, fu scarcerato alla fine di luglio.\nGasparini, affetto da febbri, fu trasferito nell'infermeria del carcere, a fianco del giornalista Indro Montanelli. La moglie Ernestina, corrompendo una guardia, riusc\u00ec a comunicare con lui e a parlargli. Gasparini si fece portare la Bibbia e l'Imitazione di Cristo. Forze esterne si preparavano a farlo uscire dal carcere. Per sollecitazioni del generale Graziani e del card. Schuster, con l'intervento dell'ambiguo doppiogiochista \u201cdottor Ugo\u201d, Luca Osteria, il 1\u00ba agosto Montanelli usc\u00ec dal carcere.\nIl 10 agosto, dopo un attentato avvenuto due giorni prima in viale degli Abruzzi, i tedeschi procedettero alla fucilazione di quindici esponenti della resistenza antifascista. Poco dopo le 4.30 del mattino Vittorio Gasparini ebbe il tempo di scrivere a matita bigliettini di addio. Si affida a \u00abDio misericordioso\u00bb; il breve saluto ai figli riporta l'ora, le 6 del mattino, in cui si alzer\u00e0 il suo grido: \u00abViva l'Italia\u00bb.\nI corpi dei Quindici fucilati a Piazzale Loreto, che da quel giorno per Milano fu luogo simbolo della Resistenza e dell'Antifascismo, furono esposti fino al tardo pomeriggio.\nLa memoria.\nLa morte dei Quindici a Piazzale Loreto fu celebrata da poeti come Alfonso Gatto, nel dicembre 1944, Salvatore Quasimodo nell'agosto 1952, Franco Loi, che, adolescente, era stato testimone della strage, nel 1970-1971.\nA Vittorio Gasparini hanno dedicato una via i comuni di Albino, Ambivere, Bergamo e Dalmine, che ne ricordano periodicamente la figura. Nel 2011 la ricostituita Sezione ANPI di Albino \u00e8 stata a lui intitolata, insieme con Ercole Piacentini, esponente dell'altro grande movimento culturale e politico, i cui rappresentanti caddero a Piazzale Loreto e che fond\u00f2 la Costituzione Italiana, quello comunista. Nell'ottobre 2012 la Sezione ANPI di Albino ha pubblicato un primo libro di Memorie partigiane, Vittorio Gasparini, cattolico, seppe resistere, edizioni Tera Mata."}
{"id": "1738285", "revid": "23117", "url": "https://it.wikipedia.org/wiki?curid=1738285", "title": "Emidio Mastrodomenico", "text": ""}
{"id": "1738287", "revid": "151034", "url": "https://it.wikipedia.org/wiki?curid=1738287", "title": "Eva Gardner", "text": ""}
{"id": "1738288", "revid": "297059", "url": "https://it.wikipedia.org/wiki?curid=1738288", "title": "Perilunio", "text": "Con la parola perilunio (oppure pericinzio o periselenio) viene indicato il punto pi\u00f9 vicino alla Luna dell'orbita lunare di un satellite (artificiale, poich\u00e9 non ve ne sono di naturali).\nIl termine deriva da \"per\u00ed\" (in greco \"intorno\") e \"luna\"\", le sue altre accezioni derivano da \"Cinzia\", epiteto di Artemide o Diana, dea della caccia, che, nella mitologia greca, veniva identificata anche con la Luna (Selene)."}
{"id": "1738291", "revid": "62748", "url": "https://it.wikipedia.org/wiki?curid=1738291", "title": "Fiumi della Francia", "text": "Le seguenti liste presentano i fiumi della Francia elencati in ordine decrescente per lunghezza e poi in ordine alfabetico.\nOrdine alfabetico.\nA - C.\nAa, Aber Wrac'h, Acolin, Adour, Aff, Agout, Aigre, Ain, Airaines, Aire, Aisne, Albe, Alagnon, Allaine, Allier, Alzette, Alzou, Ance, Aran, Arc (Provenza), Arc (Savoia), Ard\u00e8che, Argens, Ari\u00e8ge, Arly, Arman\u00e7on, Arnon, Arrondine, Arros, Arroux, Ars, Arve, Asse, Aube, Aubette, Aude, Aulne, Auray, Authie, Autise, Aven, Aveyron, Avre (Eure), Avre (Somme), Azergues, Ba\u00efse, Bar, Besbre, Beuvron, Bidasoa, Bi\u00e8vre, Birsig, Blavet, Bl\u00e9one, Blies, Boudigau, Bourbeuse, Bramont, Braye, Bresle, Br\u00e9venne, Brezons, Bruche, Bu\u00ebch, Burge, Cailly, Canche, Carency, C\u00e9l\u00e9, C\u00e8re, Chaise, Charente, Charentonne, Cher, Chiers, Ciron, Clain, Clarence, Conie, Corr\u00e8ze, Couesnon, Course, Creuse, Crinchon, Cure.\nD - O.\nDe\u00fble, Dive, Dive du Sud, Dives, Doller, Dordogna, Dore, Doron de Beaufort, Doubs, Dourbie, Douve, Drac, Dr\u00f4me, Dronne, Druance, Durance, Eau Bourde, Eauette, \u00c9caillon, \u00c9chez, \u00c9lorn, Epte, Erclin, Erdre, Essonne, Eure, Eyre, Fecht, Fier, Flamenne, Furan, Garbet, Gardon, Garonna, Gartempe, Gave de Pau, Gave d'Oloron, Gaves r\u00e9unis, Gers, Gier, Gimone, Gironda, Golo, Grand Morin, Guiers, Guil, Gy, Helpe Majeure, Helpe Mineure, Hem, H\u00e9rault, Hers-Mort, Hers-Vif, Hirondelle, Huisne, Huveaune, Ill, Ille, Indre, Is\u00e8re, Isle, Iton, La\u00efta, Laquette, Lawe, L\u00e8de, L\u00e9mance, Leyre, Haine, Liane, Lignon du Forez, Loing, Loir, Loira, Loiret, Lot, Loue, Lys, Mosa, Madeleine, Madon, Maine, Marmande, Marna, Marque, Mayenne, Merderet, Meurthe, Minette, Moingt, Mosella, Moselletta, Nave, Ni\u00e8vre (Loira), Ni\u00e8vre (Somme), Nive, Noireau, Nonette, Noye, Odet, Odon, Ognon, Oise, Orb, Orge, Ornain, Orne (La Manica), Orne (Mosella), Ouche, Ourcq, Ours, Oust, Ouv\u00e8ze, Ouysse, Ozanne.\nP - Z.\nPetit Morin, Puiseaux, Rance, Reyssouze, Reno, Rhonelle, Rimeize, Rodano, Risle, Robec, R\u00f4ge, Romanche, Ru de Gally, Saar, Saint-Nicolas, Salat, Sambre, Saona, Sarthe, S\u00fbre, Sauldre, Saulx, Save, Scarpe, Schelda, Seille (Saona), Seille (Mosella), Senna, Selle, Selle (Somme), S\u00e9lune, Semois/Semoy, Sens\u00e9e, S\u00e9ran, Seudre, S\u00e8vre Nantaise, S\u00e8vre Niortaise, Sioule, Slack, Solre, Somme, Souchez, Sye, Tarn, Tarnon, Tarsy, Tech, T\u00eat, Ternoise, Thiou, Thouet, Thur, Tille, Touques, Trieux, Truy\u00e8re, Ubaye, Varo, Vaucouleurs, Vandea, Verdon, Vesle, Veules, Veyle, V\u00e9z\u00e8re, Viaur, Vidourle, Vienne, Vilaine, Vire, Viz\u00e9zy, Volp, Vonne, Wimereux, Yerre, Y\u00e8vre, Yonne, Yser, Yvette."}
{"id": "1738300", "revid": "1522738", "url": "https://it.wikipedia.org/wiki?curid=1738300", "title": "Qu Yuan", "text": "Le sue opere si trovano principalmente in un'antologia di poesia nota come \"Chu Ci\". La sua morte si commemora alla Festa di Duan Wu o di Tuen Ng (\u7aef\u5348\u8282/\u7aef\u5348\u7bc0), comunemente nota in Occidente come Festa delle barche drago.\nBiografia.\nQu Yuan fu ministro nel governo dello stato di Chu: di nobile discendenza e grande valore, fu un campione di lealt\u00e0 e fedelt\u00e0 politica ed un appassionato difensore della sovranit\u00e0 del suo paese. Qu Yuan sostenne una politica di alleanza con gli altri regni del periodo contro lo stato egemonico di Qin, che minacciava di dominarli tutti. Narra la leggenda che il re di Chu, tuttavia, sobillato da altri ministri corrotti e gelosi che calunniarono Qu Yuan, band\u00ec il suo pi\u00f9 leale consigliere. Si dice che Qu Yuan ritorn\u00f2 dapprima nella citt\u00e0 natale della sua famiglia, Zigui. Nel suo esilio, trascorse molto del suo tempo raccogliendo leggende e riordinando odi popolari mentre viaggiava attraverso la campagna, producendo una parte della pi\u00f9 grande poesia della letteratura cinese mentre esprimeva il suo fervente amore per il proprio paese e la sua pi\u00f9 profonda preoccupazione per il suo futuro.\nSecondo la leggenda, la sua ansia lo port\u00f2 ad uno stato di salute sempre pi\u00f9 turbato; durante la sua depressione, faceva spesso passeggiate vicino ad un certo pozzo, nel corso delle quali contemplava il suo riflesso nell'acqua ed il suo aspetto, magro ed emaciato. Nella leggenda, questo pozzo divenne noto come il \"Pozzo del riflesso del viso\". Oggi sul pendio di una collina a Xiangluping, vicino a Zigui nella provincia di Hubei, c'\u00e8 un pozzo che \u00e8 considerato quello originale dell'epoca di Qu Yuan.\nNel 278 a.C., apprendendo della conquista della capitale del suo paese, Ying, da parte del generale Bai Qi dello stato di Qin, si dice che Qu Yuan abbia scritto il lungo poema di lamentazione chiamato \"Lamento per Ying\" e che abbia poi guadato il fiume Miluo nell'attuale provincia del Hunan portando con s\u00e9 una pesante pietra, al fine di commettere un suicidio rituale come forma di protesta contro la corruzione dell'epoca.\nL'origine della Festa di Duan Wu.\nNarra una leggenda popolare che gli abitanti del villaggio portarono i loro fagottini di cibo e le loro barche al centro del fiume e tentarono disperatamente di salvarlo, ma non ebbero successo. Per tenere i pesci e gli spiriti maligni lontani dal suo corpo, fecero rumore battendo i tamburi e percuotendo l'acqua con i remi. Gettarono riso nell'acqua come offerta di cibo per Qu Yuan e per distrarre i pesci dal suo corpo. Tuttavia, una notte a tarda ora, lo spirito di Qu Yuan apparve davanti ai suoi amici e disse loro di essere morto a causa di un drago di fiume. Chiese quindi ai suoi amici di avvolgere il loro riso in fagotti di seta con tre angoli per allontanare il drago. Questi fagotti divennero un cibo tradizionale noto come \"z\u00f2ngzi\", sebbene i blocchi di riso siano ora avvolti in foglie di canne anzich\u00e9 di seta. L'azione di correre a cercare il suo corpo sulle barche si trasform\u00f2 gradualmente nella tradizione culturale della corsa delle barche drago, che si tiene ogni anno nell'anniversario della sua morte.\nOggi, la gente mangia ancora \"z\u00f2ngzi\" e partecipa alle corse delle barche drago per commemorare il sacrificio di Qu Yuan in occasione della Festa di Duan Wu, il quinto giorno del quinto mese del calendario lunare cinese. In seguito i Coreani adottarono la festa dai Cinesi e la ribattezzarono Festa di Dano.\nFama.\nQu Yuan \u00e8 generalmente riconosciuto come il primo grande poeta cinese di cui si abbiano testimonianze scritte. Egli inizi\u00f2 lo stile del \"Sao\", che prende il nome dalla sua opera pi\u00f9 famosa, il poema \"Li Sao\" (\"Incontro al dolore\"), in cui abbandon\u00f2 i classici versi di quattro caratteri usati nei poemi dello \"Shijing\" e adott\u00f2 versi di lunghezze variabili, che conferiscono al poema maggior ritmo ed ampiezza di espressione. Nell'opera, che costituisce il poema lirico politico di stile romantico pi\u00f9 lungo della storia della letteratura classica cinese, l'autore, richiamando vari riferimenti storici, esprime la speranza che il re di Chu potesse agire in modo retto, come i saggi re della leggenda Yao, Shun e Yu, utilizzando all'interno persone virtuose e abili e alleandosi all'esterno con altri Stati nella resistenza allo Stato di Qin.\nProprio per le profonde innovazioni introdotte nella poesia lirica, Qu Yuan \u00e8 considerato anche una delle pi\u00f9 eminenti figure del Romanticismo nella letteratura cinese, ed i suoi capolavori influenzarono alcuni dei pi\u00f9 grandi poeti romantici della dinastia Tang come Li Bai e Du Fu.\nUn altro importante poema di Qu Yuan \u00e8 \"Tian Wen\" (\"Domande al cielo\"), in cui l'autore pone via via 172 domande al cielo su vari argomenti (astronomia, geografia, letteratura, filosofia), esprimendo i propri dubbi sui concetti tradizionali e di ricerca della verit\u00e0 in nome di uno spirito scientifico pi\u00f9 aperto e moderno. Altrettanto celebri sono i \"Ju Ge\" (\"Nove canti\"), una serie di inni sacrificali elaborati sulla base di canti popolari. Qui l'autore crea un gran numero di figure di divinit\u00e0, per cui si tratta in realt\u00e0 di canzoni d'amore tra uomini e dei.\nNelle sue opere, in modo originale e affascinante, Qu Yuan personifica fiori e alberi e crea figure di fate, a cui affida il proprio nobile sentimento. Nei versi di Qu Yuan, quindi, accanto alla bellezza del linguaggio e alla peculiarit\u00e0 delle metaforme, trovano spazio i suoi sentimenti pi\u00f9 profondi tra i quali spicca la sua nostalgia per il paese natale. Proprio per questo, da millenni Qu Yuan \u00e8 il poeta pi\u00f9 venerato dai Cinesi.\nA parte la sua influenza letteraria, Qu Yuan \u00e8 ritenuto anche il primo poeta patriottico della storia cinese. Il suo idealismo politico e il suo inflessibile patriottismo sono serviti da modello per gli intellettuali cinesi fino ai giorni nostri.\nOpere.\nGli studiosi hanno dibattuto l'autenticit\u00e0 di parecchie delle opere di Qu Yuan sin dai tempi della dinastia Han (202 a.C. - 9). La pi\u00f9 autorevole testimonianza storica, le \"Memorie del Grande Storico\" (\"Shiji\") di Sima Qian menziona cinque delle opere di Qu Yuan:\nSecondo Wang Yi della dinastia degli Han Orientali (ca. 25 d.C. - 220 d.C.), un totale di 25 opere possono essere attribuite a Qu Yuan:\nWang Yi scelse di attribuire \"Zhao Hun\" ad un poeta della dinastia degli Han Occidentali, Song Yu; la maggior parte degli studiosi moderni, tuttavia, considerano \"Zhao Hun\" un'opera originale di Qu Yuan, mentre si crede che \"Yuan You\", \"Pu Ju\" e \"Yu Fu\" siano state composte da altri."}
{"id": "1738301", "revid": "36426", "url": "https://it.wikipedia.org/wiki?curid=1738301", "title": "De otio religiosorum", "text": ""}
{"id": "1738303", "revid": "729019", "url": "https://it.wikipedia.org/wiki?curid=1738303", "title": "Niqab", "text": "Il niq\u0101b () \u00e8 un velo presente nella tradizione araba preislamica e in quella islamica, che copre l'intero corpo della donna, compreso il volto, lasciando scoperti solo gli occhi.\nCaratteristiche.\nDi solito si compone di due parti, divise fra loro: la prima \u00e8 formata da un fazzoletto di stoffa leggero e traspirante, che viene collocato al di sotto degli occhi a coprire naso e bocca, e legato al di sopra delle orecchie, mentre la seconda parte \u00e8 formata da un pezzo di stoffa molto pi\u00f9 ampio del primo, che nasconde i capelli e buona parte del busto, da legare dietro la nuca, e poi lasciato cadere morbido lungo le orecchie. Esistono, tuttavia, altri tipi di \"velo\", che variano in modo pi\u00f9 o meno consistente e sono utilizzati in diversi territori.\nStoria.\nNel Vicino Oriente, il \"niq\u0101b\" \u00e8 spesso associato al wahhabismo, corrente fondamentalista legata all'Arabia Saudita; esso \u00e8 tuttavia presente anche in aree non toccate da questo movimento. La maggioranza delle donne musulmane praticanti, tuttavia, in Egitto come in Africa Settentrionale, indossa un \u1e25ij\u0101b che copre soltanto i capelli.\nIndumenti analoghi in altre culture.\nUn abito femminile simile ad un niqab \u00e8 il cosiddetto \"frumka\" (formato dalla parola yiddish \u05e4\u05e8\u05d5\u05dd, 'devota', e dalla finale di burka) utilizzato da un centinaio di donne ebree della corrente chared\u00ec. Interpretando in modo radicale le regole della tzniut, esse non escono di casa se non dopo essersi completamente coperto il corpo con un velo nero.\nQuesto gruppo (che si concentra soprattutto nella citt\u00e0 di Beit Shemesh) in Israele \u00e8 considerato a tutti gli effetti una setta ed \u00e8 apertamente contestato anche da gran parte del mondo chared\u00ec e in generale dagli ebrei religiosi. La leader del gruppo, Bruria Keren, nel 2008 \u00e8 stata processata e condannata a quattro anni di carcere per avere abusato sessualmente dei propri figli minorenni, con la connivenza del marito.\nNel 2014 una donna vestita in questo modo ha tentato di forzare i controlli e di entrare nell'area del Kotel. La polizia israeliana le ha sparato, ferendola ad una gamba.\nQuestioni legali.\nItalia.\nIn Italia l'utilizzo nel niq\u0101b in pubblico non \u00e8 espressamente vietato.\nTalvolta, tuttavia, il pubblico ministero ha promosso l'azione penale nei confronti di alcune donne che indossavano l'indumento in pubblico, facendo leva sull'articolo 5 della Legge 22 maggio 1975, n. 152, che punisce l'utilizzo in luoghi pubblici o aperti al pubblico di qualunque mezzo idoneo a rendere difficoltoso il riconoscimento della persona, senza che vi sia un giustificato motivo, e comunque durante le manifestazioni sportive o pubbliche. e alcuni tribunali hanno ritenuto fondata l'iniziativa.\nDurante la XVI legislatura sono stati presentati alcuni disegni di legge promossi da politici della Lega Nord, UdC e Popolo delle Libert\u00e0 volti ad introdurre una punizione espressa, ma il parlamento ha sempre ritenuto di evitarne l'approvazione."}
{"id": "1738306", "revid": "15659899", "url": "https://it.wikipedia.org/wiki?curid=1738306", "title": "Panticapaeum", "text": ""}
{"id": "1738309", "revid": "712828", "url": "https://it.wikipedia.org/wiki?curid=1738309", "title": "Terza guerra servile", "text": "La terza guerra servile, anche nota come rivolta o guerra di Spartaco, fu una guerra combattuta tra la Repubblica romana e un esercito di schiavi ribelli tra il 73 e il 71 a.C. in Italia; la guerra termin\u00f2 con la vittoria dell'esercito romano, comandato da Marco Licinio Crasso.\nSi tratt\u00f2 della terza e ultima delle guerre servili, una serie di ribellioni di schiavi contro la Repubblica romana, condotte in tempi diversi senza alcun legame tra loro e tutte destinate a risolversi in un insuccesso; a differenza delle precedenti, per\u00f2, nella terza guerra servile, le bande di schiavi ribelli, rapidamente ingrossatesi, misero effettivamente in pericolo il controllo romano sull'Italia. Anche dopo la fine della guerra, infatti, il ricordo dello scontro continu\u00f2 a condizionare almeno in parte la politica romana degli anni seguenti.\nContesto storico.\nLa Repubblica romana attravers\u00f2, nel corso del I secolo a.C., un lungo periodo di crisi che la port\u00f2 al definitivo crollo, e permise l'affermarsi del principato. La situazione politica, dunque, si caratterizz\u00f2 lungo tutto il corso del secolo per una costante instabilit\u00e0, favorita dai continui contrasti tra la fazione dei \"populares\" e quella degli \"optimates\": dopo la guerra civile tra l'\"homo novus\" Mario e l'aristocratico Silla e la successiva dittatura sillana, si era consolidato il predominio della fazione aristocratica, divenuta sempre pi\u00f9 la padrona incontrastata del senato e della politica romana. Da questa situazione di conflitto si svilupp\u00f2 nell'80 a.C. la rivolta del popolare Quinto Sertorio: egli radun\u00f2 attorno a s\u00e9 i seguaci mariani sfuggiti alle proscrizioni di Silla e si rifugi\u00f2 in \"Hispania\", dove ottenne l'alleanza dei Lusitani, mai realmente sottomessi all'autorit\u00e0 di Roma. Contro lo Stato ribelle organizzato da Sertorio grazie al continuo afflusso di \"perseguitati politici\" da Roma fu inviato, nel 76 a.C., Gneo Pompeo, che pot\u00e9 avere la meglio solo quando la confederazione guidata da Sertorio si sfald\u00f2, nel 72 a.C. Contemporaneamente, i Romani erano impegnati a Oriente nella terza guerra contro Mitridate VI del Ponto, condotta dal generale Lucio Licinio Lucullo: il duplice impegno militare riduceva di fatto la presenza di truppe in Italia, rendendo l'esercito inadeguato e permettendo l'iniziale successo della rivolta guidata da Spartaco.\nAltro stimolo alla rivolta da parte degli schiavi (rivolta peraltro generale pi\u00f9 che regionale, al contrario della prima e della seconda guerra servile) fu certamente il successo e l'inquietudine sociale dei popoli italici (che, in precedenza, erano sempre stati considerati solo federati), i quali erano riusciti ad ottenere, a prezzo di una lunga e sanguinosa \"guerra interna\" durata ben tre anni (91-88 a.C.), un'estensione dei diritti di cittadinanza.\nSchiavit\u00f9 nella Repubblica romana.\nIl fenomeno della schiavit\u00f9 nell'antica Roma, con la conseguente disponibilit\u00e0 di una forza lavoro a basso costo sotto forma di schiavi, fu un elemento importante, anche se a livelli variabili nel tempo, nell'economia della Repubblica romana. Gli schiavi erano ottenuti sia tramite l'acquisto da mercanti stranieri sia attraverso la riduzione in schiavit\u00f9 delle popolazioni straniere a seguito delle conquiste militari. A seguito delle guerre di conquista romane del II e del I secolo a.C., decine se non centinaia di migliaia di schiavi furono introdotti nell'economia romana da differenti zone dell'Europa e del Mediterraneo. Mentre l'uso degli schiavi come servi, artigiani e valletti personali era limitato, un numero enorme era, invece, impiegato nelle miniere e nelle colture agricole della Sicilia e dell'Italia meridionale. Solo una minima parte era quella costituita dagli schiavi provenienti per lo pi\u00f9 dalla Grecia o da colonie greche in Italia che riuscivano, grazie alla loro cultura, a raggiungere una posizione sociale abbastanza elevata o a evitare, comunque, una posizione di completa sottomissione.\nAgli schiavi era perlopi\u00f9 riservato, durante il periodo repubblicano, un trattamento particolarmente duro: secondo la legge, uno schiavo non era una persona, ma una propriet\u00e0 privata della quale il padrone poteva abusare, che poteva danneggiare o uccidere senza conseguenze legali. L'uccisione di uno schiavo era, tuttavia, un evento abbastanza raro, in quanto si concretizzava nell'eliminazione di forza lavoro produttiva. Esistevano diversi livelli nella condizione di schiavo: la peggiore e pi\u00f9 diffusa era quella dei lavoratori nei campi e nelle miniere, soggetti ad una vita di lavoro duro.\nL'elevata concentrazione e il trattamento oppressivo della popolazione degli schiavi port\u00f2 allo scoppio di varie ribellioni. Nel 135 a.C. e nel 104 a.C., scoppiarono rispettivamente la prima e la seconda guerra servile in Sicilia, durante le quali piccole bande di ribelli trovarono decine di migliaia di seguaci che volevano sfuggire alla vita opprimente dello schiavo romano. Sebbene fossero considerate gravi sommosse civili e necessitassero di anni di interventi militari diretti per essere sedate, non furono ritenute delle vere minacce per la Repubblica: si trattava infatti di sommosse provinciali, non ben organizzate, che non minacciarono mai la penisola italiana n\u00e9 tanto meno la citt\u00e0 di Roma direttamente. Tutto ci\u00f2 cambi\u00f2 in occasione della terza guerra servile.\nIl conflitto (73-71 a.C.).\nFasi iniziali (73 a.C.).\nRivolta di Capua.\nNella Repubblica romana del I secolo a.C., i giochi gladiatorii erano una delle forme di intrattenimento pi\u00f9 popolari. Allo scopo di garantire un numero sufficiente di combattenti per queste competizioni, furono costruite in tutta Italia diverse scuole per gladiatori, dette \"ludi\". In queste scuole, i prigionieri di guerra e i criminali condannati (considerati degli schiavi) ricevevano un addestramento al termine del quale erano pronti al combattimento nell'arena.\nNel 73 a.C., un gruppo di circa duecento gladiatori del \"ludus\" di Capua, appartenente a Gneo Cornelio Lentulo Batiato, progett\u00f2 una fuga; quando il loro piano fu scoperto, settanta di loro si impossessarono di attrezzi da cucina, e con questi si aprirono le porte della scuola, appropriandosi in seguito di diversi carri contenenti armi e armature per gladiatori.\nUna volta liberi, i gladiatori fuggiaschi elessero tra loro dei capi, due schiavi gallici, Crixus ed Enomao, e Spartaco, che pare fosse un ausiliario tracio dell'esercito romano poi ridotto in schiavit\u00f9 o forse un prigioniero di guerra. La nazionalit\u00e0 di Spartaco \u00e8 dubbia, in quanto un \"Thraex\" era una tipologia di gladiatore, e dunque il titolo \"Tracio\" potrebbe derivare dallo stile al quale era addestrato per i giochi gladiatorii.\nGli schiavi fuggiaschi furono capaci di sconfiggere un piccolo contingente di truppe inviato da Capua, e si impadronirono dell'equipaggiamento militare sottratto ai nemici aggiungendolo alle loro armi da gladiatore. Le fonti si contraddicono riguardo ai fatti immediatamente successivi alla fuga, ma in generale concordano nel dire che i gladiatori fuggitivi saccheggiarono la zona intorno a Capua, arruolando altri schiavi tra le loro file, e si asserragliarono poi in una posizione pi\u00f9 difendibile sul Vesuvio.\nSconfitta degli eserciti pretorii.\nLa Campania antica, centro della rivolta servile, era una zona in cui si trovavano le ville dell'aristocrazia romana, oltre che la regione dove si estendevano molte propriet\u00e0 latifondiarie; per questo motivo la rivolta fu subito all'attenzione delle autorit\u00e0 romane, le quali, per\u00f2, la considerarono, all'inizio, solo come un episodio di criminalit\u00e0 comune.\nQuello stesso anno, comunque, Roma decise di inviare contro gli schiavi delle forze al comando di un pretore, col compito di porre fine alla ribellione. Il pretore in questione, Gaio Claudio Glabro, raccolse 3.000 uomini, ma non tra le legioni, bens\u00ec \u00abrapidamente e casualmente, in quanto i Romani non consideravano ancora questa una guerra, ma un'incursione, una specie di ladrocinio\u00bb. Le forze di Glabro assediarono gli schiavi sul Vesuvio, bloccando l'unica via di uscita nota: bloccati i ribelli, Glabro si accontent\u00f2 di attendere fino al momento in cui la fame e gli stenti li avrebbero costretti ad arrendersi.\nSebbene gli schiavi non avessero addestramento militare, le forze di Spartaco mostrarono intelligenza nell'uso delle risorse locali e nell'agire secondo tattiche efficienti e non ortodosse di fronte ai disciplinati eserciti romani. Di fronte all'assedio di Glabro, gli uomini di Spartaco fabbricarono funi e scale adoperando il legno delle vigne e degli alberi che crescevano sulle pendici del Vesuvio per scendere per le pareti della montagna dalla parte opposta alle forze di Glabro; dopo aver girato intorno al Vesuvio, attaccarono alle spalle le forze romane, trucidando gli uomini di Glabro.\nUna seconda spedizione, sotto il pretore Publio Varinio, fu poi inviata contro Spartaco. Sembra che Varinio abbia diviso le proprie forze, per qualche ragione, sotto i comandi dei suoi due subordinati, Furio e Cossinio: Plutarco afferma che Furio comandava circa 2.000 uomini, ma non \u00e8 noto n\u00e9 quale fosse la forza dell'altro contingente n\u00e9 se le truppe romane fossero composte da legionari o da miliziani. Anche questa spedizione fu sconfitta dagli schiavi: Cossinio fu ucciso, Varinio scamp\u00f2 alla cattura, e gli schiavi entrarono in possesso dell'equipaggiamento dei soldati romani. Grazie a questi successi, un numero sempre maggiore di schiavi si un\u00ec alle forze di Spartaco, come fecero \u00abmolti dei pastori della regione\u00bb, portando il numero dei ribelli a 70.000. Gli schiavi passarono l'inverno 73-72 a.C. armando ed equipaggiando le nuove reclute e allargando il territorio soggetto alle loro incursioni alle citt\u00e0 di Nola, Thurii e Metapontum.\nDurante questi avvenimenti, uno dei capi della rivolta, Enomao, scompare dalle narrazioni, probabilmente morto in battaglia.\nA conclusione del primo anno di guerra Theodor Mommsen scrive:\nOrganizzazione della rivolta.\nAlla fine del 73 a.C., Spartaco e Crixus si trovavano alla testa di un grande gruppo di armati che aveva dimostrato di saper reggere il confronto con gli eserciti romani; cosa i due intendessero fare con questa forza a disposizione \u00e8 difficile da determinare per i lettori moderni: la rivolta si risolse infatti in un insuccesso, e non esistono testi scritti personalmente da coloro che vi parteciparono.\nLe pi\u00f9 diffuse ricostruzioni moderne dei fatti raccontano che vi fu una scissione tra gli schiavi: i sostenitori di Spartaco, che intendevano fuggire oltre le Alpi, si divisero da quelli di Crixus, che intendevano restare in Italia meridionale per continuare a saccheggiare la regione. Questa interpretazione trova il suo fondamento nel fatto che le regioni che Floro elenca tra quelle saccheggiate dagli schiavi ribelli includono Thurii e Metapontum, ben distanti da Nola e Nuceria, dove i ribelli erano accampati. Questo proverebbe l'esistenza di due gruppi separati; alla fine il console Lucio Gellio Publicola attacc\u00f2 Crixus e un gruppo di circa 30.000 seguaci che erano considerati come separati dal gruppo principale di Spartaco. Plutarco riporta il desiderio di alcuni schiavi fuggiaschi di saccheggiare l'Italia invece di fuggire oltre le Alpi. Sebbene questa divisione in fazioni non sia contraddetta dalle fonti classiche, non esiste nessuna prova diretta in suo favore.\nRicostruzioni come il film \"Spartacus\" di Stanley Kubrick del 1960 fanno di Spartaco un combattente per la libert\u00e0 nell'antica Roma, che lotta per cambiare la corrotta societ\u00e0 romana e porre fine alla schiavit\u00f9. Sebbene neppure questa visione sia contraddetta dagli storici classici, nessun racconto storico afferma che lo scopo dei ribelli fosse quello di porre fine alla schiavit\u00f9 nella Repubblica, n\u00e9 alcuna delle azioni sembra espressamente indirizzata a questo scopo.\nAnche gli storici classici che scrissero pochi anni dopo gli eventi sembrano essere divisi sui piani di Spartaco. Appiano e Floro scrivono che egli intendeva marciare sulla stessa Roma, ma si tratta di una ricostruzione che forse rispecchia pi\u00f9 le paure romane che le intenzioni del capo degli schiavi; se Spartaco intendeva realmente marciare sull'Urbe, cambi\u00f2 in seguito idea. Plutarco scrive invece che egli voleva semplicemente fuggire verso nord, nella Gallia cisalpina, dove avrebbe sciolto il suo esercito e permesso ai suoi uomini, riacquisita la libert\u00e0, di raggiungere le proprie case.\nNon \u00e8 certo che gli schiavi formassero una forza omogenea sotto il comando di Spartaco. Sebbene questa sia l'opinione tacita degli storici romani, potrebbe trattarsi di una proiezione della visione gerarchica dei Romani del comando e della responsabilit\u00e0 militare sull'organizzazione orizzontale degli schiavi. Quel che \u00e8 certo \u00e8 che vengono menzionati anche altri comandanti degli schiavi \u2013 Crixus, Enomao, Gannico, Casto \u2013 e che le prove storiche non permettono di affermare se questi fossero aiutanti o subordinati o, al contrario, suoi pari grado, comandanti di gruppi che viaggiavano assieme agli uomini di Spartaco.\nSconfitta degli eserciti consolari (72 a.C.).\nNella primavera del 72 a.C., gli schiavi ribelli lasciarono i propri accampamenti invernali per muoversi verso nord, in direzione della Gallia Cisalpina. Il Senato romano, allarmato dalle dimensioni raggiunte dalla rivolta e dalla sconfitta degli eserciti pretoriani di Glabro e Varinio, invi\u00f2 due eserciti consolari al comando di Lucio Gellio Publicola e Gneo Cornelio Lentulo Clodiano. Inizialmente, gli eserciti consolari furono vittoriosi: Gellio costrinse allo scontro un gruppo di circa 30.000 schiavi, al comando di Crixus, nei pressi del Gargano, e uccise due terzi dei ribelli, incluso il loro capo.\nDa questo punto fino all'entrata in scena di Marco Licinio Crasso, le due principali fonti storiche sulla terza guerra servile, Appiano e Plutarco, sono in disaccordo: pur non contraddicendosi a vicenda, riportano eventi differenti l'uno dall'altro, ignorando alcuni eventi riportati dall'altro autore e raccontandone invece altri ignorati dall'altra fonte.\nVersione di Appiano.\nSecondo Appiano, la battaglia del Gargano tra le forze di Gellio e quelle di Crixus fu l'inizio di una serie di complesse manovre militari che portarono quasi all'assalto diretto su Roma da parte degli uomini di Spartaco.\nDopo la sua vittoria su Crixus, Gellio si mosse verso nord, inseguendo il gruppo principale degli schiavi al comando di Spartaco, che si stava dirigendo verso la Gallia Cisalpina; l'esercito di Lentulo si dispose in modo tale da sbarrare il passo a Spartaco, e i due consoli contavano cos\u00ec di intrappolare tra i loro eserciti gli schiavi ribelli. L'esercito di Spartaco incapp\u00f2 in quello di Lentulo e lo sconfisse; poi, capovolto il fronte di battaglia, annient\u00f2 anche l'esercito di Gellio, costringendo le legioni romane alla rotta. Appiano afferma che Spartaco, per vendicare la morte di Crixus, mise a morte 300 soldati romani catturati, costringendoli a combattersi l'un l'altro fino alla morte, come succedeva ai gladiatori. Dopo questa vittoria, Spartaco si mosse verso nord con i suoi uomini (circa 120.000) alla massima velocit\u00e0 possibile, \u00abavendo bruciato tutto l'equipaggiamento inutile, ucciso tutti i suoi prigionieri e macellato tutti i suoi animali da soma per rendere pi\u00f9 rapida la sua marcia\u00bb.\nGli eserciti consolari sconfitti si ritirarono a Roma per riorganizzarsi, mentre i seguaci di Spartaco puntavano a settentrione; i consoli ingaggiarono nuovamente battaglia con i ribelli da qualche parte nella regione del Picenum, e furono nuovamente sconfitti.\nAppiano afferma che a questo punto Spartaco cambi\u00f2 il suo piano di marciare su Roma\u00a0\u2013 sostiene infatti implicitamente che questo fosse il suo scopo dopo la vittoria in Picenum \u2013 poich\u00e9 \u00abnon si considerava ancora pronto per quel genere di combattimento, in quanto non tutto il suo esercito disponeva di equipaggiamento adatto, poich\u00e9 nessuna citt\u00e0 si era schierata dalla sua parte, ma solo schiavi e disertori\u00bb, e decise di ritirarsi nell'Italia meridionale ancora una volta. L\u00ec i ribelli si impadronirono della citt\u00e0 di Thurii e della campagna circostante, armandosi e saccheggiando i territori circostanti, scambiando il bottino con bronzo e ferro (usati per la manifattura di altre armi), e scontrandosi occasionalmente con forze romane, puntualmente sconfitte.\nRacconto di Plutarco.\nLa descrizione degli eventi fatta da Plutarco differisce in maniera significativa da quella di Appiano.\nSecondo lo storico greco di Cheronea, dopo la battaglia tra le legioni di Gellio e gli uomini di Crixus (che Plutarco descrive come \"Germani\") vicino al monte Gargano, gli uomini di Spartaco ingaggiarono un combattimento con la legione comandata da Lentulo, la sconfissero, e le sottrassero l'equipaggiamento e i viveri, per spingersi direttamente in Italia settentrionale. Dopo questa sconfitta, entrambi i consoli furono esautorati dal comando dei loro eserciti dal Senato romano e richiamati a Roma. Plutarco non accenna per nulla allo scontro tra Spartaco e la legione di Gellio, n\u00e9 riporta della battaglia tra gli schiavi ribelli ed entrambi gli eserciti consolari nel Picenum.\nSuccessivamente Plutarco si dilunga nel descrivere, con dovizia di dettagli, uno scontro non menzionato da Appiano: l'esercito di Spartaco continu\u00f2 ad avanzare verso nord nella regione intorno a \"Mutina\" (Modena), e l\u00ec un esercito romano di 10.000 uomini, guidato dal governatore della Gallia Cisalpina, Gaio Cassio Longino, tent\u00f2 di sbarrare il passo alla sua avanzata, ma fu anche questo sconfitto.\nPlutarco non menziona altri eventi fino al primo scontro tra Marco Licinio Crasso e Spartaco, nella primavera del 71 a.C., tralasciando la progettata marcia su Roma e la ritirata su Thurii descritta da Appiano. Comunque, dal fatto che Plutarco descrive Crasso che obbliga gli uomini di Spartaco a ritirarsi dal Picenum verso sud, si pu\u00f2 inferire che gli schiavi ribelli si avvicinarono al Picenum da meridione agli inizi del 71 a.C., e che, di conseguenza, si ritirarono da Mutina in Italia centrale o meridionale nell'inverno 72/71 a.C.\nNon \u00e8 chiaro perch\u00e9, pur avendo la possibilit\u00e0 di farlo, gli schiavi ribelli non siano fuggiti oltre le Alpi, com'era nelle intenzioni di Spartaco secondo Plutarco.\nVittoria di Crasso (71 a.C.).\nMalgrado i diversi racconti forniti per quanto riguarda gli eventi del 72 a.C., le fonti concordano, in linea di massima, che Spartaco e i suoi uomini si trovavano nell'Italia meridionale all'inizio del 71 a.C.\nCrasso assume il comando.\nIl Senato romano, estremamente allarmato dall'apparente invincibilit\u00e0 della ribellione in Italia, confer\u00ec il compito di sedarla a Marco Licinio Crasso. Crasso non era estraneo n\u00e9 alla politica n\u00e9 all'esercito romano: era infatti stato un sottoposto di Lucio Cornelio Silla durante la seconda guerra tra questi e Gaio Mario, combattuta nell'82 a.C., e aveva continuato a servire sotto Silla durante la sua dittatura.\nCrasso ricevette la pretura e sei nuove legioni, oltre alle due legioni consolari di Gellio e Lentulo, per un totale di 40.000/50.000 uomini ben addestrati e pronti ad affrontare l'esercito dei ribelli. Crasso impose una ferrea e talvolta brutale disciplina ai suoi uomini, adoperando anche il metodo della decimazione di un'unit\u00e0. Appiano non racconta con sicurezza se Crasso decim\u00f2 le due legioni consolari, per punirle della loro codardia, quando assunse l\"'imperium\" o se, invece, sottopose alle decimazione tutto l'esercito a seguito di una sconfitta successiva (in tal caso avrebbe messo a morte fino a 4.000 legionari). Plutarco riporta solo la decimazione di cinquanta uomini di una coorte come punizione della sconfitta del suo legato Mummio nel primo scontro con Spartaco. Con queste azioni, Crasso dimostr\u00f2 alle legioni che \u00abegli era per loro molto pi\u00f9 pericoloso del nemico\u00bb, e spinse dunque i propri uomini a cercare ad ogni costo la vittoria piuttosto che incorrere nel rischio di deludere il proprio comandante.\nCrasso contro Spartaco.\nPlutarco narra che Spartaco prima di questa battaglia uccise il suo cavallo, dicendo che se avesse vinto avrebbe avuto tutti i cavalli che voleva, ma se avesse perso non ne avrebbe pi\u00f9 avuto bisogno.\nQuando le forze di Spartaco si mossero nuovamente verso nord, Crasso dispose le proprie legioni sul confine della regione (Plutarco afferma che la prima battaglia tra le legioni di Crasso e gli uomini di Spartaco avvenne nei pressi del Picenum, mentre Appiano ricostruisce lo scontro nei pressi del Samnium), assegnando due legioni al suo legato Mummio, cui diede l'ordine di seguire Spartaco alle spalle col divieto, per\u00f2, di ingaggiare battaglia.\nDurante lo scontro decisivo Spartaco sarebbe andato personalmente alla ricerca di Crasso per affrontarlo direttamente. Non riusc\u00ec a trovarlo ma si batt\u00e9 con grande valore uccidendo anche due centurioni che lo avevano attaccato, in quanto Mummio disobbedendo all'ordine impartitogli attacc\u00f2 le forze ribelli, ma fu sconfitto, Spartaco rimase ancora al centro della mischia, mentre i suoi uomini andarono in rotta disperdendosi. Malgrado questa prima sconfitta, Crasso ingaggi\u00f2 allora Spartaco e durante la battaglia, tra le file dei ribelli ci furono circa 6000 morti e 900 prigionieri.\n\"... Il senato vi mand\u00f2 Crasso colle legioni de' consoli, e anche altri assai nuovi cavalieri.\"\n\"Questi, incontanente che co' fuggitivi incominci\u00f2 la battaglia, sei migliaia di loro ne tagli\u00f2, e novecento ne prese. E poscia in prima che andasse contro Ispartaco, il quale era coll'oste a Capo del fiume Silaro\"\", i Galli e Germani vinse, i quali grandissimo aiuto gli davano; de' quali trenta migliaia d'uomini co' loro dogi uccise.\"\n\"E al da sezzo vinse Ispartaco combattuto con lui con ordinata battaglia, e abbiende seco grandissima moltitudine di fuggitivi; nella quale battaglia sessanta migliaia de' uomini uccise, e sei migliaia ne prese, secondoch\u00e8 si dice; e tremila cittadini di Roma a comandamento ricevette.\"\n\"E tutti gli altri che della detta battaglia camparono, qua e l\u00e0, errando, per molti dogi de' Romani fuoro attristati e ispenti. E io un'altra volta, e spese volte ridico, possonsi questi fatti con quelli d'ora agguagliare ? Chi sar\u00e0 quegli che solamente d'udire non si spaventi, non dico cotali battaglie, ma pur li nomi di tanti battaglie, cio\u00e8 le battaglie istraniere, e quelle de' servi, e quelle de' compagni, e le cittadine, e quelle dei fuggitivi, che non seguita l'una l'altra...\"\nA questo punto sembr\u00f2 che il corso della guerra fosse cambiato: le legioni di Crasso riportarono numerose vittorie, uccidendo migliaia di schiavi ribelli, e obbligarono Spartaco a ritirarsi a sud, attraverso la Lucania fino allo stretto di Messina. Secondo Plutarco, Spartaco si accord\u00f2 con i pirati cilici per farsi trasportare assieme a 2.000 dei suoi uomini in Sicilia, dove intendeva incitare altri schiavi alla rivolta e ottenere cos\u00ec rinforzi; i pirati, per\u00f2, lo tradirono, prendendo il denaro che egli aveva dato loro e abbandonando gli schiavi ribelli. Le fonti minori sostengono che Spartaco mise in pratica diversi tentativi di attraversare lo stretto con zattere o di costruire navi, ma che Crasso prese misure non meglio specificate per assicurarsi che i ribelli non potessero passare in Sicilia, rendendone vani gli sforzi e ponendo fine ai loro tentativi.\nLe forze di Spartaco si ritirarono allora verso Rhegium, seguite dalle legioni di Crasso, che, al loro arrivo, costruirono delle fortificazioni tutto intorno all'attuale istmo di Catanzaro, malgrado le azioni di disturbo degli schiavi ribelli; gli uomini di Spartaco si trovarono allora sotto assedio, bloccati nella parte meridionale dell'odierna Calabria, senza la possibilit\u00e0 di ricevere rifornimenti.\nRinforzi romani e fine della guerra.\nA questo punto, le legioni di Gneo Pompeo Magno erano di ritorno in Italia dopo aver messo fine alla ribellione di Quinto Sertorio in Hispania.\nLe fonti sono discordi sul fatto che Crasso abbia richiesto rinforzi o che il Senato romano abbia approfittato del ritorno di Pompeo in Italia, ma al generale in arrivo fu detto di non passare da Roma e di raggiungere direttamente l'Italia meridionale e portare aiuto a Crasso. Il Senato invi\u00f2 allora altri rinforzi al comando di un certo \"Lucullo\", che Appiano confonde col generale Lucio Licinio Lucullo, impegnato all'epoca nella terza guerra mitridatica, ma che in realt\u00e0 sarebbe stato il proconsole di Macedonia, Marco Terenzio Varrone Lucullo, fratello del precedente. Con le legioni di Pompeo che scendevano da nord e quelle di Lucullo sbarcate a Brundisium, Crasso si rese conto che se non avesse posto immediatamente fine alla rivolta, il merito di aver vinto la guerra sarebbe andato al generale che fosse arrivato con i rinforzi, e decise cos\u00ec di spronare le proprie truppe a concludere in fretta le ostilit\u00e0.\nAvvisato dell'arrivo di Pompeo, Spartaco tent\u00f2 di negoziare con Crasso la fine della guerra prima dell'arrivo dei rinforzi romani; fallite le trattative, una parte delle forze ribelli ruppe l'accerchiamento e fugg\u00ec verso le montagne a ovest di Petelia (moderna Strongoli) in Bruttium, con le legioni di Crasso all'inseguimento. Le legioni riuscirono a catturare una parte dei ribelli, agli ordini di Gannico e Casto, che si erano separati dal grosso dell'esercito, uccidendone 12.300; la vittoria romana era venuta a caro prezzo, in quanto una parte degli schiavi in fuga erano tornati indietro ad ingaggiare battaglia con le forze romane comandate dall'ufficiale di cavalleria Lucio Quinzio e dal questore Gneo Tremellio Scrofa, mettendole in rotta. I ribelli, tuttavia, non costituivano un esercito professionale, e avevano raggiunto il loro limite. Non disposti a continuare la loro fuga, gruppi di uomini si staccavano dal grosso dell'esercito e attaccavano in maniera indipendente e non coordinata le legioni di Crasso che avanzavano. A causa dell'indebolimento della disciplina delle sue forze, Spartaco decise di voltarsi ad affrontare il nemico a piene forze: nell'ultimo scontro, gli schiavi ribelli furono definitivamente sconfitti, e la gran parte di loro rimase uccisa sul campo di battaglia. La sorte di Spartaco non \u00e8 nota, in quanto il suo corpo non fu mai ritrovato, ma gli storici affermano che mor\u00ec in battaglia insieme ai suoi uomini, e forse fu occultato per non creare un mito, come si fa a volte con dei personaggi importanti, ma fortemente contrastati da un regime.\nConseguenze.\nLa ribellione fu letteralmente annientata da Crasso; le forze di Pompeo non ingaggiarono mai direttamente il nemico, ma le sue legioni, scendendo da nord, furono in grado di catturare 5.000 ribelli che fuggivano dalla battaglia e che il generale romano \u00abuccise tutti\u00bb. Per questo motivo Pompeo invi\u00f2 un messaggio al Senato romano, in cui diceva che sebbene fosse stato senza dubbio Crasso a sconfiggere gli schiavi in battaglia, lui aveva \"estirpato la guerra fino alle radici\", reclamando in questo modo gran parte del merito, e ottenendo l'ostilit\u00e0 di Crasso. La guerra caus\u00f2, dunque, la rottura dei rapporti personali tra i due generali: a Pompeo fu infatti concesso il trionfo per la vittoria su Sertorio e sugli schiavi fuggiaschi, mentre Crasso pot\u00e9 ottenere soltanto l'ovazione. I due si riappacificarono soltanto dopo un decennio, quando costituirono assieme a Gaio Giulio Cesare il primo triumvirato.\nSebbene la gran parte degli schiavi fosse morta in battaglia, circa 6.000 sopravvissuti erano stati catturati da Crasso, che li mise tutti a morte mediante crocifissione sulla strada tra Capua e Roma.\nPompeo e Crasso seppero cogliere appieno i frutti politici della loro vittoria sui ribelli; entrambi tornarono a Roma con le loro legioni, rifiutandosi di scioglierle e accampandosi appena fuori dalle mura della citt\u00e0. I due generali si candidarono al consolato per l'anno 70 a.C., anche se Pompeo non era eleggibile a causa della sua giovane et\u00e0 e del fatto che non aveva ancora servito come pretore o questore, come richiedeva, invece, il \"cursus honorum\". Cionondimeno, entrambi furono eletti, anche a causa della minaccia implicita rappresentata dalle legioni in armi accampate fuori dalla citt\u00e0.\nGli effetti della terza guerra servile sull'atteggiamento dei Romani verso la schiavit\u00f9 e sulle relative istituzioni sono pi\u00f9 difficili da determinare. Certamente la rivolta aveva scosso il popolo romano, che \u00aba causa della grande paura sembr\u00f2 iniziare a trattare i propri schiavi meno duramente di prima\u00bb. I ricchi possessori di \"latifundia\" iniziarono a ridurre il numero di schiavi impiegati nell'agricoltura, scegliendo di impiegare come mezzadri alcuni degli ex-piccoli proprietari terrieri spossessati. Pi\u00f9 tardi, terminate la conquista della Gallia ad opera di Gaio Giulio Cesare nel 52 a.C. e le altre grandi conquiste territoriali operate dai Romani fino al periodo del regno di Traiano (98-117), si interruppero le guerre di conquista contro nemici esterni, e con esse cess\u00f2 l'arrivo in massa di schiavi catturati come prigionieri. Si increment\u00f2, al contrario, l'impiego di lavoratori liberi in campo agricolo.\nAnche la condizione legale e i diritti degli schiavi romani iniziarono a mutare. Pi\u00f9 tardi, durante il regno dell'imperatore Claudio (41-54), fu promulgata una costituzione che considerava omicidio e puniva l'assassinio di uno schiavo anziano o ammalato, e che dava la libert\u00e0 agli schiavi abbandonati dai loro padroni. Durante il regno di Antonino Pio (138-161), i diritti degli schiavi furono ulteriormente allargati, e i padroni furono ritenuti direttamente responsabili dell'uccisione dei loro schiavi, mentre gli schiavi che dimostravano di essere stati maltrattati potevano forzare legalmente la propria vendita; fu contemporaneamente istituita un'autorit\u00e0 teoricamente indipendente cui gli schiavi si potevano appellare. Sebbene questi cambiamenti legali abbiano avuto luogo molto tempo dopo la rivolta di Spartaco per poterne essere considerati le dirette conseguenze, sono nondimeno la traduzione in legge dei cambiamenti dell'atteggiamento dei Romani nei confronti degli schiavi evolutosi per decenni."}
{"id": "1738312", "revid": "767487", "url": "https://it.wikipedia.org/wiki?curid=1738312", "title": "Guilhem de la Tor", "text": "Biografia.\nLa \"tor\" (torre, castello) luogo di nascita di Guilhem attualmente non esiste pi\u00f9, ma \u00e8 quasi certo che si trovasse nelle vicinanze dell'attuale cittadina di La Tour-Blanche in Dordogna. Le prime tracce di Guilhem si hanno come poeta di lingua occitana tra il 1216 e il 1220, periodo in cui compose il panegirico \"Pos N'Aimerics a fait mesclan\u00e7a e batailla\", una canzone che narra di come delle nobildonne italiane posero fine alla lotta per la supremazia a corte tra Selvaggia e Beatrice di Oramala, figlie di Corrado Malaspina.\nLa \"Treva\" (It. \"Tregua\") come la composizione viene chiamata, era la continuazione di un precedente lavoro (andato perduto) di Aimeric de Peguilhan che descriveva la disputa. \u00c8 un componimento interessante sotto il profilo storico ma di scarso valore letterario, come la maggior parte delle poesie di Guilhem. Come poeta \u00e8 infatti abbastanza noioso e poco originale: la sua \"Una, doas, tres e quatre\", ad esempio, \u00e8 un plagio di \"Cel so qui capol'e dola\" di Guillem de Bergued\u00e0. Ci ha lasciato complessivamente 14 opere: oltre alla \"Treva\", 8 \"canso\", 2 \"tenzone\", 2 \"sirventes\", un \"descort\".\nA Guilhem \u00e8 stata dedicata una \"Vida\" relativamente lunga, ma la maggior parte di essa \u00e8 poco degna di fiducia. Tra le parti pi\u00f9 credibili c'\u00e8 la descrizione del suo carattere e delle sue abitudini:\nLa successiva narrazione della \"vida\" \u00e8 quasi certamente frutto di fantasia. Riferisce di come si sia innamorato della giovane e bella figlia di un barbiere di Milano e l'abbia rapita portandola a Como, dove si sposarono e \"l'am\u00f2 pi\u00f9 di ogni altra cosa al mondo\". Quando lei mor\u00ec Guilhem impazz\u00ec per la perdita ed inizi\u00f2 a credere che lei stesse semplicemente fingendo di essere morta per lasciarlo. Per 10 giorni continu\u00f2 a portarla via dalla tomba, baciandola, abbracciandola e chiedendole di dirgli se era viva o morta e, se era morta, di raccontargli che tipo di sofferenze stesse provando cos\u00ec che egli potesse alleviarle con messe ed elemosine. \nI notabili della citt\u00e0 per\u00f2, quando vennero a sapere del suo comportamento, lo allontanarono da Como ed egli and\u00f2 vagando in giro alla ricerca di una strega o di uno stregone che potesse riportare sua moglie in vita. Alla fine incontr\u00f2 un truffatore che gli disse di recitare tutti i giorni l'intero salterio e 150 Padre Nostro, e di fare l'elemosina a sette poveri ogni giorno prima di mangiare per un intero anno: dopodich\u00e9 sua moglie sarebbe tornata in vita, ma non avrebbe mai parlato, mangiato o bevuto. Credendo all'imbroglio, Guilhem inizi\u00f2 immediatamente a fare quanto gli era stato consigliato, ma quando dopo un anno la donna non resuscit\u00f2 cadde nella disperazione pi\u00f9 completa e mor\u00ec a sua volta. Questa bizzarra leggenda \u00e8 probabilmente ispirata ad un \"partimen\" (una competizione poetica) tra Guilhem e Sordello da Goito, \"Un amics et un'amia\", in cui questi pose il dilemma se fosse meglio seguire nella morte un'amante perduta oppure reagire e andare avanti. Il \"partimen\" si pu\u00f2 far risalire al 1224-1226, prima del rapimento da parte di Sordello di Cunizza da Romano (chiamata \"Na Cuniza\" nel poema).\nGuilhem ebbe simpatie ghibelline e scrisse \"Un sirventes farai d'una trista persona\" per attaccare il podest\u00e0 guelfo Ponzio Amato di Cremona. Si fece anche beffe dell'odiato uomo politico guelfo chiamandolo Il \"Porc Armat\" (It. \"Maiale in armi\") di Cremona. Questa canzone satirica fu scritta prima della morte di Ponzio sopraggiunta nel 1228.\nL'ultima canzone di Guilhem fu la \"Canson ab gais motz plazens\", ispirata alla morte di Giovanna d'Este nel novembre 1233. Allo stesso mese risale anche l'ultima notizia riguardo a Guilhem stesso di cui siamo in possesso."}
{"id": "1738316", "revid": "1315817", "url": "https://it.wikipedia.org/wiki?curid=1738316", "title": "Gianello Torriani", "text": "Biografia.\nNon \u00e8 noto con precisione l'anno di nascita di Janello Torriani. Fabbro e maestro orologiaio, venne in contatto con l'imperatore Carlo V attorno al 1545. Carlo V, che alla morte dell'ultimo Sforza era entrato in possesso del Ducato di Milano, cercava infatti un provetto orologiaio che riparasse l'astrario di Giovanni Dondi dall'Orologio. Poich\u00e9 l'astrario di Dondi era danneggiato, il Torriani, su richiesta dell'imperatore, costru\u00ec un nuovo orologio planetario costituito da circa 1800 ruote dentate, il quale richiese oltre venti anni per la progettazione e tre per la costruzione. Tale rapidit\u00e0 di esecuzione fu possibile grazie all'invenzione, da parte di Janello, della prima macchina utensile conosciuta per il taglio degli ingranaggi. Grazie a questa macchina, Janello riusc\u00ec a velocizzare, uniformare e miniaturizzare gli ingranaggi.\nIl nuovo automa planetario, conosciuto con il nome di \"Microcosmo\", \"Cielo di Cesare\", o semplicemente \"Reloj Grande del Emperador\", fu il primo orologio planetario trasportabile, dato che era attivato da molle e non da pesi, come accadeva in precedenza per meccanismi di tale complessit\u00e0. Il Microcosmo, il cui diametro era di circa 60 cm, aveva una base ottagonale. Ogni faccia mostrava la posizione nello zodiaco di ognuna delle stelle mobili (Sole, Luna, Marte, Mercurio, Giove, Venere e Saturno), oltre al movimento delle stelle fisse, alla precessione degli equinozi, alle variazioni della lunghezza delle giornate nelle stagioni, e al calendario. Questo mirabile congegno d'ottone dorato, era coronato da una sfera celeste di cristallo di rocca, probabilmente intagliata da Jacopo da Trezzo, la quale conteneva una sfera terracquea in carta, opera di Gerhard Mercator. L'imperatore ordin\u00f2 poi che sulla cassa vi fosse aggiunto un ritratto di Janello. Carlo V premi\u00f2 Janello con un vitalizio di 100 scudi d'oro (poi raddoppiato e reso ereditario da Filippo II di Spagna) e lo volle presso di se a corte a Bruxelles. Janello fu poi convinto a spostarsi in Spagna al seguito di Carlo V dopo l'abdicazione di questi.\nPer Carlo V, malato di gotta, Janello aveva anche progettato e costruito una lettiga a sopensione cardanica (si chiama oggi cardanica perch\u00e9 Girolamo Cardano, che aveva attribuito nelle prime due edizioni del \"De subtilitate\" l'invenzione di questa sospensione ad armille a Janello, nella terza ed ultima edizione ne elimin\u00f2 il nome). Carlo V pass\u00f2 nel palazzetto presso il Monastero di Yuste, gli ultimi due anni di vita. Ogni mattina Carlo passava del tempo con Janello e con i suoi automi planetari che probabilmente gli servivano per calcolare le ore astrologiche pi\u00f9 propizie alle proprie cure. Morto l'imperatore, il figlio Filippo II lo assunse presso la sua corte raddoppiandogli tutte le entrate.\nIn Spagna Torriani svolse molte attivit\u00e0, oltre alla costruzione di un secondo orologio planetario, detto il Cristallino, che aveva la cassa in cristallo di rocca. Costru\u00ec fra l'altro automi meccanici per cui fu paragonato dai contemporanei ad Archimede; fu consulente di papa Gregorio XIII per la riforma del calendario; soprattutto fu l'autore dell'Artificio di Toledo, detto anche \"el Artificio de Juanelo\" a Toledo, un complesso sistema meccanico che sollevava con regolarit\u00e0 l'acqua del fiume Tago fino alla fortezza dell'Alc\u00e1zar, nella parte pi\u00f9 alta della citt\u00e0. Si trattava di un sistema di torri oscillanti che copriva una distanza di 300 metri su un dislivello di quasi 100. "}
{"id": "1738331", "revid": "1226", "url": "https://it.wikipedia.org/wiki?curid=1738331", "title": "Gian Battista Zelotti", "text": ""}
{"id": "1738335", "revid": "297059", "url": "https://it.wikipedia.org/wiki?curid=1738335", "title": "Andreas Laurentii Bj\u00f6rnram", "text": "Biografia.\nFu l'ultimo primate della Chiesa di Svezia a nascere prima che re Gustavo Vasa, nel 1531, nell'ambito della Riforma luterana, rendesse il luteranesimo religione di Stato della Svezia.\nFu tra i principali sostenitori della liturgia di Giovanni III. In seguito cambi\u00f2 idea, e come arcivescovo spinse alla lettura del catechismo di Martin Lutero.\nSpos\u00f2 Margareta, figlia di Laurentius Petri, primo arcivescovo di Svezia luterano."}
{"id": "1738342", "revid": "1386670", "url": "https://it.wikipedia.org/wiki?curid=1738342", "title": "Berlino-Wei\u00dfensee", "text": ""}
{"id": "1738343", "revid": "287204", "url": "https://it.wikipedia.org/wiki?curid=1738343", "title": "Andreas Laurentii Bjornram", "text": ""}
{"id": "1738344", "revid": "51323", "url": "https://it.wikipedia.org/wiki?curid=1738344", "title": "Andreas Laurentii Bjoernram", "text": ""}
{"id": "1738346", "revid": "51323", "url": "https://it.wikipedia.org/wiki?curid=1738346", "title": "Bothniensis Bereus", "text": ""}
{"id": "1738347", "revid": "51323", "url": "https://it.wikipedia.org/wiki?curid=1738347", "title": "Andreas Bothniensis Bereus", "text": ""}
{"id": "1738354", "revid": "22475", "url": "https://it.wikipedia.org/wiki?curid=1738354", "title": "Il lungo viaggio di Porfi", "text": " \u00e8 un anime giapponese prodotto nel 2008 in 52 episodi dalla Nippon Animation.\nLa serie, che fa parte del progetto World Masterpiece Theater (Sekai Meisaku Gekijo) \u00e8 un adattamento del romanzo per ragazzi \"Les Orphelins de Simitra\", pubblicato nel 1955 dallo scrittore francese Paul-Jacques Bonzon (1908-1978) e ambientato nella Grecia di fine anni '50 del secolo scorso.\nL'anime \u00e8 stato trasmesso per la prima volta a partire dal gennaio 2008 sui network giapponese BS Fuji e in Italia dal 1\u00ba settembre 2010 sul canale Mediaset Hiro in un'edizione non integrale, con la censura dell'intero episodio 28 (\"Rhapsodia siciliana\"), ambientato nella Sicilia della met\u00e0 del secolo scorso.\nTrama.\nPorfirio Patagos (Porphyras in originale) \u00e8 un ragazzo greco di quasi 13 anni che vive da sempre assieme ai genitori e alla sorella Mina nel villaggio di Simitra a qualche chilometro da Giannina. Ha ereditato dal padre la passione per le auto e spera un giorno di lavorare alla pompa di benzina nella piccola autofficina che il padre ha costruito nei pressi della loro casa.\nI sogni di Porfi improvvisamente vengono spazzati via da un forte terremoto che si abbatte su Simitra, causando la morte di entrambi i genitori. Porfi e sua sorella minore Mina rimangono cos\u00ec soli al mondo: la sorella \u00e8 resa apatica dalla depressione per i terribili avvenimenti e un giorno scompare. Porfi \u00e8 disperato perch\u00e9 Mina \u00e8 l'unica persona che conti veramente per lui e decide di intraprendere un viaggio, che sar\u00e0 ricco di avventure, attraverso l'Italia e la Francia alla ricerca della sorella. Le uniche tracce che ha sono una fotografia che ritrae la sorella, scattata qualche tempo prima e il fatto che Mina aveva la passione per il canto e desiderava diventare una cantante.\nDurante questo suo lungo viaggio che durer\u00e0 cinque mesi, Porfi attraverser\u00e0 momenti difficili, vivr\u00e0 avventure entusiasmanti e conoscer\u00e0 tante persone, alcune solidali con lui, altre malvagie. Tutto questo lo porter\u00e0 a maturare e a diventare un uomo.\nStaff.\nLa serie \u00e8 stata affidata al regista Tomomitsu Mochizuki (\"Maison Ikkoku\", \"Kimagure Orange Road\"), affiancato dallo sceneggiatore Kei Kunii e dal character designer Shigeo Akahori, il quale in risposta allo stile di disegno classico del Sekai Meisaku Gekijou ha optato per un disegno molto realista, adatto agli splendidi fondali.\nDoppiaggio.\nIl doppiaggio italiano \u00e8 stato eseguito presso Merak Film sotto la direzione di Federico Danti. I dialoghi italiani sono di Elena Sorgato, Fiorenza Castellano, Laura Distretti e Riccardo Maria Rinaldi.\nEpisodi.\nIn Italia sono stati trasmessi solamente 51 dei 52 episodi della serie. L'episodio 28 non \u00e8 andato in onda come puntata a s\u00e9 stante, ma alcune sue scene sono state integrate nell'episodio precedente .\nCensure e tagli.\n Nell'edizione italiana Mediaset del 2010 sono stati parzialmente o totalmente censurati gli episodi 26, 27 e 28, ambientati nella Sicilia della seconda met\u00e0 del secolo scorso. \u00c8 stato eliminato ogni riferimento alla mafia presente invece nell'originale e addirittura ogni riferimento alla Sicilia stessa, chiamata sempre dai personaggi \"l'isola\". Nell'originale, Mancini e Barbazza sono due capi clan, ma nell'edizione italiana sono soltanto imprenditori in concorrenza tra loro. I loro picciotti, eliminate tutte le scene in cui agiscono minacciosamente, sono chiamati \"dipendenti\" o \"soci in affari\".\nTutto questo ha comportato l'eliminazione di intere sequenze ove venivano perpetrati atteggiamenti violenti o minacciosi da parte dei personaggi (compreso un attentato che poteva costare la vita ad Andrea) e il taglio di tutti i fotogrammi in cui compariva la carta geografica della Sicilia. A causa di ci\u00f2 l'episodio 28 (\"Rapsodia siciliana\") non \u00e8 stato trasmesso, anche se alcune sue sequenze sono state incorporate in quello precedente formandone la seconda parte.\nL'opera censoria non \u00e8 stata per\u00f2 completa: un riferimento alla Sicilia \u00e8 infatti sfuggito, visto che un personaggio all'inizio dell'episodio 28 (la seconda parte dell'episodio 27 in Italia) fa un preciso riferimento alla periferia di Palermo, svelando implicitamente il nome dell'\"isola\". Inoltre Il vecchio Barbazza, padre di Michael e Jack, nell'episodio 26 si riferisce al capofamiglia rivale definendolo \"uomo d'onore\", appellativo che si potrebbe anche attribuire ad un appartenente di Cosa nostra, introducendo quindi una chiave di lettura degli avvenimenti che la censura aveva invece tentato di eliminare.\nErrori ed imprecisioni.\nL'anime \u00e8 decisamente realistico e nella sua produzione \u00e8 stata posta molta cura nei particolari (paesaggi, mezzi di trasporto, ecc.) che sono perfettamente verosimili e riconoscibili. Nonostante questo nel corso delle puntate si possono notare parecchie imprecisioni:"}
{"id": "1738360", "revid": "76963", "url": "https://it.wikipedia.org/wiki?curid=1738360", "title": "Giorgio Morpurgo", "text": "Biografia.\nAllievo della Scuola militare di Roma e poi dell'Scuola Militare di Modena, ottenne la nomina a sottotenente nel marzo 1915 e venne destinato al 1\u00ba Reggimento bersaglieri che raggiunse in Tripolitania. Prese parte come ufficiale volontario alla campagna di Libia prima guerra mondiale. Promosso tenente il 1\u00ba aprile 1916 e capitano dal giugno 1917, dopo essersi fatto notare per la sua attivit\u00e0 al confine tunisino, data la sua perfetta conoscenza della lingua araba, veniva rimpatriato nel gennaio 1918 per raggiungere al fronte il 5\u00ba Reggimento bersaglieri, rimanendo con il suo reggimento a Trieste dalla fine della guerra fino al 1920 per poi prestare servizio presso l'Ufficio informazioni del Comando Generale delle Truppe della Venezia Giulia fino al marzo 1921.\nAvendo subito aggressioni da parte dei social-comunisti durante il biennio rosso ader\u00ec al Fascismo.\nDopo aver frequentato la Scuola di guerra, venne trasferito in Servizio di stato maggiore nel gennaio 1926, entrando a far parte del Corpo di stato maggiore alla fine dello stesso anno, quando l'ordinamento del Regio Esercito del 1926 introdusse il Corpo di stato maggiore. Trasferito al Corpo Armata di Firenze per incarichi speciali prest\u00f2 servizio presso l'Istituto Geografico Militare dal gennaio 1927 e lasci\u00f2 l'incarico due anni dopo, quando promosso maggiore venne destinato al comando un battaglione dell'8\u00ba Reggimento bersaglieri, facendo rientro nel Corpo di stato maggiore nel 1931.\nGuerra civile spagnola.\nPromosso tenente colonnello nel 1935 allo scoppio della guerra civile spagnola chiese di partire volontario per combattere il Comunismo e nel gennaio 1937 raggiunse la Spagna pochi giorni prima della presa di Malaga da parte dei franchisti, avvenuta l'8 febbraio 1937, e divenne membro dello Stato Maggiore del Corpo Truppe Volontarie. Pur di religione cattolica era figlio di israeliti e a causa delle leggi razziali fu richiamato in patria per il congedo \"perch\u00e9 di razza ebraica\". Prima di partire, il 23 dicembre 1938, nelle prime fasi della battaglia di Catalogna, immediatamente dopo aver appreso che, in base al regio decreto-legge 22 dicembre 1938, n. 2111, sarebbe stato espulso dall\u2019esercito, chiese di guidare l'ultimo attacco in zona nemica e dopo aver intonato l'inno del PNF \"Giovinezza\" si lanci\u00f2 verso le linee avversarie in una missione suicida, trovando la morte.\nLo storico Renzo De Felice raccont\u00f2 in seguito che dopo aver ottenuto di poter prendere parte ad un'ultima azione di guerra, \"prima che questa avesse inizio, usc\u00ec da solo allo scoperto dirigendosi verso le posizioni nemiche, camminando lentamente e senza tener conto delle ingiunzioni a fermarsi che da esse gli venivano rivolte: ferito, continu\u00f2 ad avanzare sino a che non fu colpito al cuore\".\nIl suo fu uno dei diversi casi di suicidio avvenuti tra gli ebrei italiani in seguito alla promulgazione delle leggi razziali, anche tra le file dell'esercito. Il regime fascista, nascondendo l'effettiva dinamica dell'episodio, lo insign\u00ec della Medaglia d'oro al valor militare alla memoria.\nOnorificenze.\nOltre che della medaglia d'oro al valor militare alla memoria Giorgio Morpurgo venne decorato con tre medaglie di bronzo al valor militare."}
{"id": "1738361", "revid": "121333290", "url": "https://it.wikipedia.org/wiki?curid=1738361", "title": "Cinque dinastie e dieci regni", "text": "Il termine Periodo delle Cinque Dinastie\u4e94\u4ee3 e dei Dieci Regni indica una fase di frammentazione politica nella storia cinese che dur\u00f2 dal 907 (fine della dinastia Tang) al 979 (anno in cui la dinastia Song riunific\u00f2 il paese).\nIl Nord della Cina vide l'avvicendarsi di cinque dinastie di durata effimera.\nNella zona meridionale del paese si affermarono invece i dieci regni.\nLe Cinque Dinastie.\nLa prima delle dinastie del nord, nota come Liang posteriore (907-923 d.C.) sorse con l'usurpazione di Zhu Wen. Anche se il suo primo e unico sovrano non riusc\u00ec a dominare l'intero paese e regn\u00f2 per appena sedici anni, questa fu la pi\u00f9 longeva delle cinque dinastie, che si successero con impressionante rapidit\u00e0, cadendo sotto l'urto dei barbari (Qidan) o per mano di usurpatori. Alle dinastie Liang posteriore, Tang posteriore (923-936 d.C.), Jin posteriore (936-947), Han posteriore (947-951) e Zhou posteriore (951-960) fece seguito infine la dinastia Song, che riunific\u00f2 il paese nel 979.\nI Dieci Regni.\nI dieci regni del Sud si formarono nelle principali regioni meridionali e mostrarono una durata media superiore a quella delle dinastie. La Cina del Sud si era notevolmente sviluppata sotto i Tang e alcuni regni fiorirono lungo la costa e i principali empori commerciali, come il regno di Min nel Fukien, il regno Wuyue nel Zhejiang e il regno Tang meridionale nella zona del basso Yangtz\u00e9. Questi regni non furono militarmente capaci di ristabilire l'unit\u00e0 imperiale n\u00e9 di opporre resistenza all'avanzata dei Song e finirono per sottomettersi alla nuova dinastia. L'elenco completo dei dieci regni \u00e8 il seguente:"}
{"id": "1738363", "revid": "287204", "url": "https://it.wikipedia.org/wiki?curid=1738363", "title": "Heliamphora pulchella", "text": "Heliamphora pulchella (Wistuba, Carow, Harbarth, Nerz 2005) \u00e8 una pianta carnivora appartenente alla famiglia Sarraceniaceae. \u00c8 stata scoperta e descritta per la prima volta nel 2005 insieme alla \"Heliamphora minor\".\nMorfologia.\nFoglie.\nLe foglie sono modificate a formare degli ascidi che fungono da trappola per la cattura degli insetti.\nGli ascidi sono alti da 5 a 20 cm e possono raggiungere gli 8\u00a0cm di diametro. Il loro interno \u00e8 ricoperto da una serie di peli lunghi fino a qualche mm. Sul bordo dell'ascidio si trova un opercolo a forma di elmetto lungo fino a 8\u00a0mm.\nFiori.\nI fiori si trovano all'estremit\u00e0 di uno stelo lungo circa 50\u00a0cm ed hanno un diametro di circa 10\u00a0cm. Presentano 4 petali di un colore che va dal bianco al rosa e che sono lunghi circa 5\u00a0cm e larghi 2\u00a0cm. Gli stami sono da 10 a 15 e ognuno presenta delle antere lunghe circa 3\u20134\u00a0mm.\nDistribuzione e habitat.\n\u00c8 diffusa sui tepui Venezuelani, nella regione del Chimanta. Vivono in zone molto assolate, in cui vi sono elevati sbalzi termici tra la notte e il giorno e che vengono occasionalmente allagate."}
{"id": "1738366", "revid": "149727", "url": "https://it.wikipedia.org/wiki?curid=1738366", "title": "Berlin-Lichtenberg", "text": ""}
{"id": "1738368", "revid": "149727", "url": "https://it.wikipedia.org/wiki?curid=1738368", "title": "Schoenhauser Allee", "text": ""}
{"id": "1738370", "revid": "149727", "url": "https://it.wikipedia.org/wiki?curid=1738370", "title": "Leninallee", "text": ""}
{"id": "1738373", "revid": "149727", "url": "https://it.wikipedia.org/wiki?curid=1738373", "title": "Dimitroffstra\u00dfe", "text": ""}
{"id": "1738376", "revid": "17204", "url": "https://it.wikipedia.org/wiki?curid=1738376", "title": "The Elder Scrolls - Arena", "text": ""}
{"id": "1738377", "revid": "121635919", "url": "https://it.wikipedia.org/wiki?curid=1738377", "title": "Linden Scripting Language", "text": "Il Linden Scripting Language (LSL) \u00e8 un linguaggio di programmazione utilizzato nel mondo virtuale Second Life della Linden Lab e ideato da Cory Ondrejka. Ha una sintassi simile a quella del linguaggio C e permette di progettare e controllare il comportamento degli oggetti presenti nell'ambiente. Inoltre, \u00e8 possibile interfacciare i contenuti di Second Life con il resto della rete Internet tramite email, XML-RPC e HTTP.\nCaratteristiche.\nLSL \u00e8 un linguaggio di scripting fortemente tipizzato. Uno script consiste nella definizione finita di un insieme di funzioni, variabili, cicli.\nLSL aggiunge a queste funzionalit\u00e0 anche gli stati. Ogni stato contiene le istruzioni per gestire gli eventi che avvengono su un oggetto. Un oggetto avr\u00e0 uno stato quando viene \"toccato\" (ossia modificato), uno stato quando non lo \u00e8, ecc.\nCi sono pi\u00f9 di 300 librerie di funzioni disponibili. I programmatori possono definire anche funzioni proprie. Uno script LSL \u00e8 compilato in bytecode, per essere poi eseguito su uno dei server della Linden Lab. Il pacchetto base di LSL gestisce interi, numeri in virgola mobile, stringhe, quaternioni e vettori, anche eterogenei.\nHello, world in LSL.\nEcco un esempio di script che saluta il tuo avatar:\n default\n state_entry()\n llSay(0, \"Hello, Avatar!\");\n \n touch(integer total_number)\n llSay(0, \"Touched.\");\nSi pu\u00f2 vedere il metodo \"touch\" che indica allo script cosa fare quando l'oggetto indicato come parametro viene \"toccato\".\nAmbiente di sviluppo (IDE).\nSu Second Life \u00e8 stato messo a disposizione di chiunque volesse crearsi un proprio script un IDE particolare.\nSi tratta di una specie di programma per modellazione 3D, dove si pu\u00f2 anche modificare il codice.\nIl futuro di LSL.\nUna nuova release del linguaggio era stata annunciata nel 2006, ma \u00e8 stata posticipata a tempo indefinito. La Linden Lab sta ancora sviluppando il linguaggio, come evidenziato da una dimostrazione fatta alla Microsoft.\nIl nuovo interprete usa Mono (la versione open source del framework .NET della Microsoft), in quanto macchina virtuale per l'esecuzione degli script sui server.\nIl linguaggio rimane lo stesso, ma l'esecuzione su Mono aumenta di molto la velocit\u00e0 di esecuzione."}
{"id": "1738378", "revid": "1699816", "url": "https://it.wikipedia.org/wiki?curid=1738378", "title": "Millions Knives", "text": " \u00e8 il principale antagonista della serie anime e manga \"Trigun\", ideato nel 1995 dal \"mangaka\" giapponese Yasuhiro Nightow e pubblicato in Italia a partire dal 2001 da Dynit, da cui poi \u00e8 stato tratto l'anime omonimo, trasmesso in Italia dalla rete televisiva MTV.\nNel manga la storia di Knives \u00e8 molto pi\u00f9 particolareggiata rispetto all'anime.\nStoria.\nIl suo aspetto \u00e8 quello di un comune essere umano, ma la sua vera natura \u00e8 in realt\u00e0 quella di un \"Plant\": una misteriosa forma di vita sconosciuta di cui i coloni delle navi spaziali si servivano per la produzione di energia e alimentazione. La sua et\u00e0 presunta \u00e8 131 anni nel manga, 150 nell'anime.\nKnives \u00e8 il fratello gemello di Vash. Cos\u00ec come lui, \u00e8 nato sull'astronave del progetto \"Seeds\" ha raggiunto l'et\u00e0 apparente di 12 anni in poco pi\u00f9 di un anno. Diversamente da Vash, per\u00f2, non \u00e8 stato permeato dagli insegnamenti pacifisti di Rem Saverem, nascondendo dietro ad un carattere calmo e riflessivo, un totale disprezzo per l'equipaggio umano che temeva i due ragazzi come dei mostri. Un giorno scopre il terrificante segreto del progetto Tessla, in cui \u00e8 nato un Plant indipendente, come loro due, ma che venne sottoposto ad atroci esperimenti sino a causarne la morte. Questo ha traumatizzato Knives, tanto che in un impeto di rabbia ferir\u00e0 Rem. Dopo aver finto per un anno di aver perso la memoria, fa cadere tutte le navi sul pianeta inospitale Gunsmoke, per ucciderne tutti gli occupanti di \"Seeds\". Il sacrificio di Rem salv\u00f2 gli umani addormentati e Knives giur\u00f2 di sterminarli tutti.\nPer i seguenti 80 anni viaggia con Vash, in questo arco di tempo, Knives realizza due pistole in grado di amplificare il loro potere \"Plant\". I due si dividono quando Vash, a causa di uno scontro, gli spara alla spalla e Knives, per vendetta, gli amputa il braccio sinistro. Successivamente Knives rintraccia Conrad, il capo dell'equipaggio della nave dove avevano vissuto Knives e Vash, sopravvissuto al disastroso atterraggio, e gli chiede di fare esperimenti sulla sua potenza. Scopre come padroneggiare l\"Angel Blade\" e l\"Angel Arm\" di Vash. In linea col suo nome (dall'inglese \"knives\" \"coltelli\") il suo \"Angel Blade\" \u00e8 composto da lame affilatissime che possono arrivare fino alla stratosfera. Dopo diversi decenni reincontra Vash nella citt\u00e0 July e lo obbliga ad attivare il suo \"Angel Arm\", cercando di schierarlo dalla sua parte; tuttavia il fratello si rifiuta e finisce col colpire Knives con l\"Angel Arm\", ferendolo gravemente.\nLa storia riprende dalla sua resurrezione dopo 8 anni. Una volta curato con particolari cure mediche, Knives cerca di distruggere la razza umana, aiutato dai suoi Gung-Ho Guns. Scoperta la verit\u00e0 sull'indebolimento dei Plant e la conseguente colorazione dei capelli da biondi a neri, Knives uccide Conrad, reo di avergli nascosto tale segreto e decide di assorbire altri Plant per potenziarsi. Sfruttando i sentimenti dei Plant, essi passano dalla sua parte e Knives diventa un \"Amalgama\", un insieme di Plant, pronto a distruggere tutto. Con i suoi poteri crea l\"'Arca\", un'astronave capace di assorbire le fonti vitali per gli esseri umani. Con il passare del tempo l'astronave riesce a difendersi da sola e anche a teletrasportarsi.\nNel manga.\nVash e Knives combattono a lungo e alla fine dello scontro Knives salva il fratello dall\"'Arca\" in fiamme. Portato in sicurezza Vash, Knives usa le sue ultime forze per creare un albero di mele e sparisce, forse morendo dissolvendosi ormai senza pi\u00f9 energie.\nNell'anime.\nVash raggiunge Knives e i due combattono tra loro. Vash riesce a sconfiggere il fratello e neutralizzarlo con diversi colpi di proiettile, per poi portarlo con s\u00e9 (privo di sensi) convinto di poterlo redimere."}
{"id": "1738379", "revid": "155118", "url": "https://it.wikipedia.org/wiki?curid=1738379", "title": "Linden script", "text": ""}
{"id": "1738380", "revid": "1345932", "url": "https://it.wikipedia.org/wiki?curid=1738380", "title": "Edward C.T. Chao", "text": "\u00c8 stato uno dei primi studiosi nel campo del metamorfismo da impatto, la branca della geologia che si occupa delle alterazioni che subiscono le rocce sottoposte ad impatti nei crateri meteoritici. \u00c8 conosciuto in particolare per la scoperta di due dei minerali polimorfi della silice, che si generano con le alte pressioni: la Coesite e la Stishovite.\nBiografia.\nChao arriv\u00f2 negli Stati Uniti nel 1945 per insegnare il cinese alle truppe americane, in seguito and\u00f2 all'Universit\u00e0 di Chicago e vi si laure\u00f2 in geologia (PhD) nel 1948. Nel 1949 fu assunto dal United States Geological Survey (USGS), dove lavor\u00f2 fino al pensionamento nel 1994.\nChao nel corso della sua carriera all'USGS ha lavorato in molti campi, compresa l'ingegneria geologia, la geologia economica e la petrologia del carbone, ma il campo in cui \u00e8 pi\u00f9 conosciuto \u00e8 la geologia impattistica e lo studio delle tectiti.\nPoco dopo aver cominciato ad occuparsi delle tectiti nel 1960, Chao ricevette dei campioni di arenaria presi nelle vicinanze del Meteor Crater, in Arizona. Da questo materiale fu in grado di isolare un minerale insolito con un alto indice di rifrazione, che si rivel\u00f2 essere un polimorfo del biossido di silicio che si forma ad alte pressioni. Chao chiam\u00f2 il nuovo minerale Coesite in onore di Loring Coes Junior, lo scienziato che aveva sintetizzato in laboratorio lo stesso minerale sette anni prima.\nAlcuni anno dopo Chao scopr\u00ec nelle stesse rocce provenienti dall'area del Meteor Crater un secondo minerale polimorfo del silicio che si forma alle alte pressioni: anche questo minerale era gi\u00e0 stato sintetizzato in laboratorio ma non era ancora conosciuto in natura. Chao chiam\u00f2 questo secondo minerale Stishovite in onore del mineralologo russo Sergey M. Stishov che per primo lo aveva sintetizzato.\nLa Coesite e la Stishovite sono diventate in seguito la prova sicura di un impatto meteoritico essendo gli impatti meteoritici l'unico processo naturale che produce le alte pressioni necessarie per trasformare il quarzo ordinario nei due minerali. Quando Chao scopr\u00ec la Coesite e la Stishovite nelle rocce del cratere di N\u00f6rdlingen in Baviera, ne accert\u00f2 definitivamente la sua origine da impatto.\nChao ha aperto la strada in molti campi delle ricerche sulle tectiti: ha scoperto la presenza del ferro-nichel in esemplari di Filippinidi, questa scoperta ha contribuito a stabilire che le tectiti sono prodotte dagli impatti meteoritici. Inoltre ha scoperto sulle tectiti prove del loro attraversamento dell'atmosfera terrestre, questo fatto lo ha portato a supporre che gli impatti meteoritici che hanno dato origine alle tectiti siano avvenuti sulla Luna, conclusione che oggi non \u00e8 pi\u00f9 accettata dagli specialisti del settore.\n\u00c8 stato uno dei ricercatori responsabili dei gruppi che hanno eseguito le analisi preliminari sulle rocce lunari riportare a Terra dalle missioni Apollo."}
{"id": "1738390", "revid": "827882", "url": "https://it.wikipedia.org/wiki?curid=1738390", "title": "Cicciobastardo", "text": ""}
{"id": "1738392", "revid": "3831", "url": "https://it.wikipedia.org/wiki?curid=1738392", "title": "Uildm", "text": ""}
{"id": "1738394", "revid": "2044019", "url": "https://it.wikipedia.org/wiki?curid=1738394", "title": "Julia Winter", "text": "Biografia.\n\u00c8 nata in Svezia nel 1993 da genitori svedesi e parla fluentemente sia svedese che inglese. \nPrima di tre fratelli, \u00e8 cresciuta a Londra.\nJulia \u00e8 nota al pubblico per aver interpretato il personaggio di Veruca Salt, ragazzina viziata e capricciosa in \"La fabbrica di cioccolato\", film tratto dall'omonimo romanzo di Roald Dahl, accanto ad attori famosi come Johnny Depp, Freddie Highmore, AnnaSophia Robb e molti altri.\nSoprattutto con AnnaSophia Robb e Freddie Highmore, Julia ha ottimi rapporti di amicizia. Insieme alla prima, ha infatti preso parte ad alcuni progetti lavorativi.\nHa partecipato anche nell'omonimo videogioco, in cui d\u00e0 la voce sempre a Veruca.\nDoppiatrici italiane.\nNelle versioni in italiano dei suoi lavori, Julia Winter \u00e8 stata doppiata da:\nDa doppiatrice \u00e8 sostituita da:"}
{"id": "1738395", "revid": "118834", "url": "https://it.wikipedia.org/wiki?curid=1738395", "title": "Repubblica di Inguscezia", "text": ""}
{"id": "1738413", "revid": "297059", "url": "https://it.wikipedia.org/wiki?curid=1738413", "title": "Nicolaus Olai Bothniensis", "text": "Biografia.\nFu il successore di Abraham Angermannus, che era stato imprigionato, ma prima di essere ordinato mor\u00ec, all'et\u00e0 di circa 50 anni.\nDa giovane aveva studiato presso l'Universit\u00e0 di Rostock e aveva viaggiato attraverso l'Europa.\nCome il suo predecessore, Bothniensis era stato in prigione per la sua opposizione alla liturgia non luterana del sovrano Giovanni III, ma era stato rilasciato nel 1592 dopo un anno e mezzo.\nDivenne diacono presso Uppsala e, nel 1593, divenne il primo professore di teologia all'Universit\u00e0 di Uppsala. Fu descritto come uomo di alte qualit\u00e0 morali."}
{"id": "1738415", "revid": "118377424", "url": "https://it.wikipedia.org/wiki?curid=1738415", "title": "Letteratura assamese", "text": "La Letteratura assamese (\u0985\u09b8\u09ae\u09c0\u09af\u09bc\u09be \u09b8\u09be\u09b9\u09bf\u09a4\u09cd\u09af) \u00e8 l'insieme di opere di poesia, prosa, brevi racconti, documenti scritti in assamese.\nLa ricca eredit\u00e0 letteraria della lingua assamese risale al VI secolo ai Charyapada, poemi dai quali possono essere ricavati i primissimi elementi della lingua.\nStoria.\nLa letteratura assamese si divide in 3 periodi: Assamese Antico, Assamese medio e Assamese moderno.\nAssamese medio (dal XVII al XIX secolo).\nQuesto \u00e8 il periodo delle cronache in prosa (Buranji) della corte Ahom.\nGli Ahom davano una grande importanza agli scritti storici, le cronache storiche all'inizio furono scritte nella loro lingua d'origine, il sino-tibetano, ma quando adottarono l'assamese come lingua di corte tutto inizi\u00f2 ad essere scritto in questa lingua.\nAssamese moderno (dal XIX a oggi).\nI britannici a partire dal 1836 imposero il Bengali nello stato dell'Assam dopo che fu occupato nel 1826. A causa per\u00f2 di una sostenuta campagna nel 1875 venne ripristinato come lingua di stato.\nDa quando iniziarono le prime attivit\u00e0 letterarie e di stampa nell'Assam orientale, i dialetti dell'Est furono introdotti nelle scuole, nei tribunali e negli uffici e presto venne riconosciuto come l'assamese standard.\nIn tempi recenti con la crescita di Guwahati come centro politico e commerciale di Assam, l'assamese standard si \u00e8 spostato dalle radici dei dialetti orientali.\nQuesto periodo cominci\u00f2 anche con la pubblicazione della Bibbia in assamese dai missionari americani battisti nel 1819.\nNel 1889 viene pubblicato il primo giornale in assamese Jonaki (\u099c\u09cb\u09a8\u09be\u0995\u09c0).\nNel 1894 Rajanikanta Bordoloi pubblic\u00f2 il primo romanzo: Mirijiyori (\u09ae\u09bf\u09f0\u09bf \u099c\u09c0\u09af\u09bc\u09f0\u09c0).\nImportanti esponenti della letteratura assamese sono: Jyoti Prasad Agarwalla, Hem Barua, Atul Chandra Hazarika, Nalini Bala Devi, Navakanta Barua."}
{"id": "1738418", "revid": "78273", "url": "https://it.wikipedia.org/wiki?curid=1738418", "title": "Assamese", "text": ""}
{"id": "1738419", "revid": "51323", "url": "https://it.wikipedia.org/wiki?curid=1738419", "title": "Nils Olofsson fr\u00e5n V\u00e4sterbotten", "text": ""}
{"id": "1738421", "revid": "51323", "url": "https://it.wikipedia.org/wiki?curid=1738421", "title": "Nils Olofsson fran Vasterbotten", "text": ""}
{"id": "1738423", "revid": "51323", "url": "https://it.wikipedia.org/wiki?curid=1738423", "title": "Nils Olofsson", "text": ""}
{"id": "1738427", "revid": "62004", "url": "https://it.wikipedia.org/wiki?curid=1738427", "title": "Nazionale di pallacanestro di Israele", "text": ""}
{"id": "1738430", "revid": "124176975", "url": "https://it.wikipedia.org/wiki?curid=1738430", "title": "Battaglia di Montelungo", "text": "La battaglia di Montelungo fu combattuta durante la seconda guerra mondiale, nel corso della campagna d'Italia.\nFu il primo episodio dopo la dichiarazione di guerra dell'Italia alla Germania che vide in azione una nuova formazione militare italiana del cosiddetto Esercito cobelligerante a fianco degli alleati.\nIl primo attacco degli italiani venne duramente respinto dai soldati tedeschi il 7 dicembre 1943 in quanto i soldati statunitensi non presero San Pietro Infine e quindi non diedero un adeguato supporo di artiglieria e per la diradazione della nebbia che avrebbe dovuto coprire i soldati; successivamente con una migliore cooperazione, gli Italiani con un secondo attacco conquistano Monte Lungo il 16 dicembre. I tedeschi ripiegarono ordinatamente sulla successiva posizione fortificata della Linea Gustav.\nStoria.\nIl comando alleato, per saggiare le capacit\u00e0 operative di questo nuovo reparto, gli assegn\u00f2 un compito non semplice: attaccare e conquistare Monte Lungo, nel comune di Mignano Monte Lungo, in provincia di Caserta.\nPer opporsi all'avanzata nemica, i tedeschi avevano fatto saltare in aria il 29 e il 30 settembre varie abitazioni, la fortezza, il municipio ed il ponte sul torrente Rava, unico passo tra la consolare Casilina ed il centro di Mignano. Il 3 dicembre gli Italiani, appoggiati da due reggimenti di fanteria ed un battaglione di \"ranger\" statunitensi, ricevettero l'ordine di conquistare monte Lungo. L'8 dicembre, come previsto nei piani alleati, attaccarono avanzando coperti dalla spessa nebbia, ma questa venne spazzata inaspettatamente da un forte vento: il Raggruppamento, preso di infilata da postazioni laterali che gli statunitensi non erano riusciti a conquistare, sub\u00ec forti perdite e fu costretto a ripiegare.\nNei giorni seguenti furono diramati gli ordini per un nuovo attacco, con un nuovo piano di battaglia. Esso prevedeva la caduta delle principali vette del gruppo di monte Lungo, da destra verso sinistra a cominciare da quota 950, cima Sammucro, San Pietro Infine e Monte Lungo. Preceduto da circa tre quarti d'ora di fitto tiro d'artiglieria, alle 09:15 del 16 dicembre fanti e bersaglieri italiani ripartirono alla conquista del monte. A differenza della prima volta, ora erano coperti dal 142\u00ba reggimento statunitense gi\u00e0 appostato su Monte Maggiore. I tedeschi furono costretti al ripiegamento per evitare di restare isolati ed alle ore 12:30 le bandiere italiana e USA sventolavano in cima al monte.\nAlla fine i tedeschi dovettero infine ripiegare, ma guadagnarono tempo per approntare le posizioni di quella che sarebbe stata la Linea Gustav, ritardando considerevolmente l'avanzata alleata.\nLe forze.\nDopo molte insistenze da parte del Comando supremo militare italiano , che aveva gi\u00e0 ottenuto l'utilizzo di varie unit\u00e0 navali al fianco degli Alleati, un reparto italiano venne inviato al fronte per un'operazione di sfondamento delle linee tedesche. Questo reparto, istituito il 27 settembre 1943 a San Pietro Vernotico (BR), avente la consistenza di una brigata, era stato denominato \"Primo Raggruppamento Motorizzato\"; costituito con soldati di tutte le regioni d'Italia con uniformi logore e raccogliticcie ed equipaggiato con armamento leggero (compresi mortai Brixia e mitragliatrici Breda 37) con il supporto di un gruppo di artiglieria, era stato dotato di tutti i camion che la logistica militare italiana era riuscita a reperire, e non aveva avuto alcun aiuto alleato in termini di materiali.\nIl \"raggruppamento\" era a disposizione del generale dell'Esercito degli USA Geoffrey Keyes. Guidato dal generale Vincenzo Dapino, venne incaricato di partecipare allo sfondamento della Linea del Volturno, ed era formato dal 67\u00ba Reggimento fanteria \"Legnano\", dal 51\u00ba Battaglione bersaglieri allievi ufficiali di complemento, dall'11\u00ba Reggimento artiglieria, dal 5\u00ba Battaglione controcarro, da una compagnia mista del genio e da un'unit\u00e0 di servizi.. La bandiera di guerra era quella della divisione \"Legnano\"."}
{"id": "1738431", "revid": "124973471", "url": "https://it.wikipedia.org/wiki?curid=1738431", "title": "Talent show", "text": "Il talent show \u00e8 uno spettacolo basato sulle esibizioni di artisti non professionisti che intendono dare dimostrazione in pubblico del proprio \"talento\". Molti di tali eventi sono strutturati sotto forma di competizione in cui viene messo in palio un qualche tipo di premio.\nDagli anni 2000 il talent show \u00e8 divenuto molto popolare come sottogenere televisivo del reality show, costituito da programmi che si pongono al pubblico come \"scopritori di talenti\" e che offrono ai vincitori un ambito trampolino di lancio nel mondo dello spettacolo, specialmente in campo musicale. Tra questi programmi: \"American Idol\", \"Pop Idol\", \"The X Factor\", \"Popstars\", \"Got Talent\" e \"The Voice\".\nTalent show televisivi.\nNel Regno Unito.\nIl Regno Unito \u00e8 il paese europeo pi\u00f9 influente dal punto di vista dei \"talent show\", infatti molti di questi programmi sono nati in Gran Bretagna per poi diffondersi nel resto del mondo.\nNel 2001 il produttore discografico e televisivo Simon Fuller crea il talent show \"Pop Idol\". Il programma a cui partecipano aspiranti cantanti viene trasmesso per due edizioni sull'emittente britannica ITV e successivamente viene esportato in altri paesi come Stati Uniti, Australia, Svezia, Francia e altri ancora. Nello stesso periodo Fuller lancia anche un altro programma, \"Popstars\", anche questo poi esportato in altri paesi, tra cui l'Italia. Tra i nuovi talenti lanciati da questi due programmi vi sono: Will Young (vincitore della prima edizione di \"Pop Idol\") e le Girls Aloud (girlband formatasi con la seconda edizione di \"Popstars\").\nNel 2004 nasce il talent show \"The X Factor\", ideato e prodotto da Simon Cowell, che nel corso degli anni vede la partecipazione in veste di giudici di Simon Cowell, Sharon Osbourne, Louis Walsh, Dannii Minogue, Cheryl Cole, Gary Barlow, Kelly Rowland, Tulisa, Nicole Scherzinger, Mel B, Nick Grimshaw e Rita Ora. Il programma ottiene un grande successo nel Regno Unito e successivamente viene esportato in altri paesi, tra cui l'Italia. Il talent oltre ad aver lanciato artisti come Leona Lewis, One Direction, Little Mix, Alexandra Burke, JLS, Olly Murs, Rebecca Ferguson, Cher Lloyd ed Ella Henderson, ha anche contribuito a lanciare con successo la carriera solista della giurata Cheryl Cole (componente delle Girls Aloud nate dal talent show \"Popstars\").\nNel 2007 viene trasmesso il talent show \"Britain's Got Talent\", adattamento britannico della versione americana, creato da Simon Cowell, al quale partecipano artisti dilettanti di qualsiasi et\u00e0 che si esibiscono in varie discipline davanti ad una giuria composta nel corso degli anni da Cowell, Amanda Holden, Piers Morgan, David Hasselhoff, Alesha Dixon, David Walliams e Michael McIntyre. Tra i talenti lanciati dal programma vi \u00e8 la cantante Susan Boyle.\nNel 2012 viene realizzata la versione britannica del talent show olandese \"The Voice\", con la partecipazione in veste di giudici nel corso delle varie edizioni di will.i.am, Tom Jones, Jessie J, Danny O'Donoghue, Kylie Minogue, Ricky Wilson e Rita Ora.\nNegli Stati Uniti.\nNegli Stati Uniti il talent show pi\u00f9 importante \u00e8 \"American Idol\", ideato da Simon Fuller e in onda dal 2002, con la partecipazione, nel corso degli anni, in veste di giudici di Simon Cowell, Paula Abdul, Randy Jackson, Kara DioGuardi, Ellen DeGeneres, Jennifer Lopez, Steven Tyler, Mariah Carey, Nicki Minaj, Keith Urban e Harry Connick Jr.. Ad oggi il programma continua ad essere uno dei pi\u00f9 seguiti della tv americana e nel corso degli anni ha lanciato cantanti di successo come Kelly Clarkson (vincitrice di 3 Grammy Awards), Carrie Underwood (vincitrice di 7 Grammy Awards) e Jennifer Hudson (vincitrice di 1 Premio Oscar e di 1 Grammy Awards).\nNel 2006 Simon Cowell crea il talent show \"America's Got Talent\", al quale partecipano artisti dilettanti che si esibiscono in varie discipline (canto, ballo, recitazione, magia, comicit\u00e0, ecc.) davanti ad una giuria composta nel corso degli anni da personalit\u00e0 dello spettacolo quali David Hasselhoff, Piers Morgan, Brandy Norwood, Sharon Osbourne, Howie Mandel, Howard Stern, Mel B e Heidi Klum. Dato il successo di pubblico riscontrato, il format viene esportato in altri paesi quali Regno Unito, Australia ed Italia.\nDall'aprile 2011 va in onda il talent show \"The Voice\", format di origine olandese, che vede nel corso delle varie edizioni la partecipazione come giudici di Adam Levine, Blake Shelton, Christina Aguilera, Cee Lo Green, Shakira, Usher, Pharrell Williams e Gwen Stefani.\nDal 2011 al 2013 Simon Cowell importa negli Stati Uniti il talent show britannico \"The X Factor\", che vede la partecipazione come giudici nel corso delle tre edizioni di Simon Cowell, Demi Lovato, L.A. Reid, Britney Spears, Paula Abdul, Nicole Scherzinger, Kelly Rowland, Paulina Rubio e Cheryl Cole.\nIn Italia.\nNel 1956 la tv pubblica trasmette \"Primo applauso\", un primo talent show televisivo italiano. Negli anni '60 viene proposto \"Settevoci\", mentre negli anni '90 \"Gran premio\".\nNegli anni 2000, il genere televisivo si diffonde sempre di pi\u00f9 nella televisione italiana con programmi quali \"Amici\", \"Popstars\", \"Operazione Trionfo\", \"Music Farm\", \"Ballando con le stelle\", \"Notti sul ghiaccio\", \"X Factor\" e \"Ti lascio una canzone\".\nAgli inizi degli anni 2010 vengono proposti in Italia altri talent show quali \"Italia's Got Talent\", \"MasterChef Italia\", \"MTV Spit\", \"Mettiamoci all'opera\", \"Io canto\", \"Tale e quale show\", \"The Voice of Italy, Junior MasterChef Italia, Bake Off Italia\", \"T\u00fa s\u00ed que vales\", \"TOP DJ\", \"Peque\u00f1os gigantes\", \"Top Chef Italia, Standing Ovation, Celebrity MasterChef Italia, Sanremo Young\", \"Il cantante mascherato\" ed altri ancora.\nCritiche.\nI \"talent show\" sono stati spesso criticati per il loro \"format\" e perch\u00e9 considerati sbagliati in quanto, secondo molti musicisti e celebrit\u00e0, fanno partire i ragazzi troppo dall'alto e spianano fin troppo la strada del successo ai partecipanti vincenti, mentre quelli perdenti si sentono spesso demoralizzati e si abbattono in modo eccessivo.\nInoltre per molti i \"talent\" rovinano il concetto di arte con la sfida e tolgono la fantasia e la creativit\u00e0 ai partecipanti."}
{"id": "1738432", "revid": "88740", "url": "https://it.wikipedia.org/wiki?curid=1738432", "title": "Lingua assamese", "text": "La lingua assamese o \"\u00d4x\u00f4miya\" (\u0985\u09b8\u09ae\u09c0\u09af\u09bc\u09be) (IPA: ) \u00e8 una lingua indoeuropea facente parte del gruppo indo-ario parlata in India.\nL'origine della lingua assamese non \u00e8 chiara. Alcuni credono che sia nato da Kamarupi Prakrit usato nell'antico regno di Kamarupa. Tuttavia si ritiene che, insieme ad altre lingue indoarie, l'Assamese si sia evoluto almeno prima del VII secolo dal Medio Indo-Ariano Magadhi Prakrit, che si svilupp\u00f2 da dialetti simili, ma per certi versi pi\u00f9 arcaici del sanscrito vedico. Le sue lingue sorelle includono il maithili, l'oriya, il chittagong, il sylheti, l'angika, il binshnupriya, il rohingya e il chakma.\nDistribuzione geografica.\nSecondo l'edizione 2009 di \"Ethnologue\", la lingua assamese \u00e8 parlata da 16,7 milioni di persone in India, negli stati di Arunachal Pradesh, Assam, Bengala Occidentale e Meghalaya. In Bangladesh risultano 9.000 locutori. La lingua \u00e8 attestata anche in Bhutan e negli Stati Uniti d'America.\nLingua ufficiale.\nL'assamese \u00e8 lingua ufficiale dello stato indiano di Assam.\n\u00c8 una delle 23 lingue ufficialmente riconosciute dall'allegato VIII della Costituzione dell'India. Il segretariato dell'Assam funziona in Assamese.\nSistema di scrittura.\nL'Assamese moderno usa l'alfabeto assamese, un sistema abugida, da sinistra a destra, con un gran numero di legature tipografiche.\nNel periodo medievale l'alfabeto era composta da tre variet\u00e0: \"Bamuniya\", \"Garhgaya\" e \"Kaitheli\" o \"Lakhari\", che si svilupparono dall'alfabeto Kamarupi . Assomiglia molto al Tirhuta della lingua Maithili, cos\u00ec come all'alfabeto bengalese. C'\u00e8 una forte tradizione letteraria fin dai primi tempi. Gli esempi possono essere visti in editti, concessioni di terra e lastre di rame dei re medievali. Assam aveva un proprio sistema di scrittura sulla corteccia dei \"saanchi\" in cui sono stati scritti testi e cronache religiose. Le ortografie attuali in Assamese non sono necessariamente fonetiche. Hemkosh (\u09b9\u09c7\u09ae\u0995\u09cb\u09b7 [\u0266\u025bmk\u028ax]), il secondo dizionario di Assamese, ha introdotto le ortografie basate sul sanscrito, che ora sono lo standard.\nTesto di esempio.\nQuello che segue \u00e8 un testo di esempio in Assamese dell'articolo 1 della Dichiarazione universale dei diritti dell'uomo :\nAssamese in alfabeto assamese\n\u09a7\u09be\u09f0\u09be 1: \u09b8\u0995\u09b2\u09cb \u09ae\u09be\u09a8\u09c1\u09b9\u09c7 \u09b8\u09cd\u09ac\u09be\u09a7\u09c0\u09a8\u09ad\u09be\u09f1\u09c7 \u09b8\u09ae\u09be\u09a8 \u09ae\u09f0\u09cd\u09af\u09a6\u09be \u0986\u09f0\u09c1 \u0985\u09a7\u09bf\u0995\u09be\u09f0\u09c7 \u099c\u09a8\u09cd\u09ae\u0997\u09cd\u09f0\u09b9\u09a3 \u0995\u09f0\u09c7. \u09b8\u09bf\u09b9\u0981\u09a4\u09f0 \u09ac\u09bf\u09ac\u09c7\u0995 \u0986\u09f0\u09c1 \u09ac\u09c1\u09a6\u09cd\u09a7\u09bf \u0986\u099b\u09c7 \u0986\u09f0\u09c1 \u09b8\u09bf\u09b9\u0981\u09a4\u09c7 \u09aa\u09f0\u09b8\u09cd\u09aa\u09f0 \u09ad\u09cd\u09f0\u09be\u09a4\u09c3\u09a4\u09cd\u09ac\u09f0\u09c7 \u0986\u099a\u09f0\u09a3 \u09b2\u09be\u0997\u09c7 \u09b2\u09be\u0997\u09c7.\nAssamese con romanizzazione fonetica - 1\nDhara \u00eak: X\u00f4k\u00f4l\u00fb manuh\u00ea sadhinbhaw\u00ea x\u00f4man m\u00f4rz\u00f4da aru \u00f4dhikar\u00ea z\u00f4nm\u00f4gr\u00f4h\u00f4n k\u00f4r\u00ea. Xih\u00f4t\u00f4r bib\u00eak aru buddhi as\u00ea aru xih\u00f4t\u00ea p\u00f4r\u00f4sp\u00f4r bhratritt\u00f4r\u00ea as\u00f4r\u00f4n k\u00f4rib\u00f4 lag\u00ea.\nAssamese con romanizzazione fonetica - 2\nDhara ek: Xokol\u00fa manuhe sadhibhawe xoman morzoda aru odhikare zonmogrohon kore. Xihotor bibek aru buddhi ase aru xihote porospor bhratrittore asoron koribo lage.\nAssamese in IPA\n/ d\u02b1a\u0279a \u025bk | x\u0254k\u0254l\u028a manu\u0266\u025b sad\u02b1inb\u02b1a\u03b2\u025b x\u0254man m\u0254\u0279z\u0254da a\u0279u \u0254d\u02b1ika\u0279\u025b z\u0254nm\u0254g\u0279\u0254\u0266\u0254n k\u0254\u0279\u025b || xi\u0266\u0254t\u0254\u0279 bib\u025bk a\u0279u budd\u02b1i as\u025b a\u0279u xi\u0266\u0254t\u025b p\u0254\u0279\u0254sp\u0254\u0279 b\u02b1\u0279at\u0279it\u02d0\u0254\u0279\u025b as\u0254\u0279\u0254n k\u0254\u0279ib\u0254 lag\u025b /\nTraduzione letterale\nArticolo 1: tutte le libert\u00e0 umane - in ugual dignit\u00e0 e in fatto di prese di nascita. la loro ragione e intelligenza esistono; quindi, tutti dovrebbero essere, proprio l'uno verso l'altro, verso l'atteggiamento di fratellanza adottato.\nTraduzione\nArticolo 1: Tutti gli esseri umani nascono liberi ed eguali in dignit\u00e0 e diritti. Essi sono dotati di ragione e di coscienza e devono agire gli uni verso gli altri in spirito di fratellanza."}
{"id": "1738440", "revid": "31092", "url": "https://it.wikipedia.org/wiki?curid=1738440", "title": "Artemia Salina", "text": ""}
{"id": "1738442", "revid": "94902", "url": "https://it.wikipedia.org/wiki?curid=1738442", "title": "Francesco Nelli", "text": "Biografia.\nDopo essere stato notaio della curia di Firenze nel 1350 Francesco Nelli divenne priore della chiesa di Santi Apostoli e dal 1361 divenne \"spenditore\" del gran siniscalco Niccol\u00f2 Acciaiuoli a Napoli.\nA Napoli invit\u00f2 il Boccaccio che per\u00f2 rimase deluso dell'accoglienza dei napoletani e lasci\u00f2 la citt\u00e0 nel 1363 inviando al Nelli una lettera per sfogarsi.\nFu amico del Petrarca, che gli dedic\u00f2 la raccolta delle \"Seniles\", e con lui intrattenne un cospicuo epistolario.\nMor\u00ec a Napoli nel 1363 colpito dalla peste."}
{"id": "1738443", "revid": "1444345", "url": "https://it.wikipedia.org/wiki?curid=1738443", "title": "Good Morning (Old Man River)", "text": "Good Morning \u00e8 il primo album in studio del cantautore australiano Old Man River, pubblicato il 13 marzo 2007."}
{"id": "1738457", "revid": "767487", "url": "https://it.wikipedia.org/wiki?curid=1738457", "title": "Maurizio Lobina", "text": "Biografia.\nInfanzia e giovinezza.\nNato ad Asti da padre sardo e madre calabrese, durante l'adolescenza si trasferisce con la famiglia a Torino.\nInizia a suonare il pianoforte all'et\u00e0 di 5 anni e successivamente impara a suonare anche il synth e la chitarra. All'et\u00e0 di 14 anni comincia il proprio percorso artistico come tastierista, arrangiatore e compositore.\nIl successo con gli Eiffel 65 (1998-2005).\nNel 1998 forma con Gabry Ponte e Jeffrey Jey gli Eiffel 65. A fine anno il gruppo pubblica \"Blue (Da ba dee)\", il suo primo singolo, costruito intorno a un \"riff\" di pianoforte concepito dallo stesso Lobina. L'anno successivo il brano diventa una \"hit\" mondiale e viene nominato ai Grammy Awards 2001 nella categioria \"Best Dance Recording\".\nNel 2003 gli Eiffel 65 partecipano al Festival di Sanremo con \"Quelli che non hanno et\u00e0\", giungendo al quindicesimo posto in gara; il brano \u00e8 tuttavia risultato essere il pi\u00f9 trasmesso dalle radio tra quelli presentati alla \"kermesse\" e le esibizioni del gruppo torinese sono state le pi\u00f9 viste durante la diretta televisiva su Rai 1.\nCon gli Eiffel 65 vince, nel giro di sei anni, il triplo disco di platino negli Stati Uniti ed il disco di diamante in Francia con l'album \"Europop\", il triplo platino in Germania, Regno Unito, Australia con \"Blue (Da Ba Dee)\" e il disco di platino per ogni singolo estratto in Italia dall'album \"Eiffel 65\" (che a sua volta viene premiato con un disco d'oro).\n2006-presente: i Bloom 06 e il ritorno degli Eiffel 65 con \"Panico\".\nNel settembre 2005 gli Eiffel 65 annunciano il loro scioglimento. Il giugno successivo, insieme a Jeffrey Jey, Lobina fonda i Bloom 06, con cui pubblica due album: \"Crash Test 01\" nel 2006 e \"Crash Test 02\" nel 2008.\nNel 2016 viene annunciato il ritorno degli Eiffel 65 - senza tuttavia il coinvolgimento di Gabry Ponte - con un nuovo singolo, \"Panico\", il primo inedito a distanza di dodici anni da \"Voglia di dance all night\". Il demo della canzone viene pubblicato sul canale ufficiale di YouTube della Bliss Corporation il 2 aprile, mentre la versione finale esce il 1\u00ba giugno successivo, accompagnata da un video ufficiale."}
{"id": "1738462", "revid": "287204", "url": "https://it.wikipedia.org/wiki?curid=1738462", "title": "Motocavalcata Colle di Val d'Elsa-Follonica", "text": "La Colle-Follonica \u00e8 una motocavalcata che nasce dalla vecchia Siena-Follonica e si svolge ogni anno. \u00c8 organizzata dal \"Motoclub Garganella\" di Colle Val d'Elsa, in provincia di Siena, e dal \"Moto Club Follonica\" di Follonica, in provincia di Grosseto, con il patrocinio dell'amministrazione comunale di Colle Val d'Elsa e Follonica. La manifestazione \u00e8 aperta a tutti, indipendentemente che siano iscritti o meno alla FMI, ed a tutti i tipi di motocicletta purch\u00e9 in regola con il Codice della strada italiano.\nNel corso degli anni il motoraduno, che nel 2008 \u00e8 giunto, in totale, alla ventitreesima edizione (nona edizione per la Colle-Follonica), si \u00e8 imposto come una delle principali manifestazioni del genere in Italia.\nNell'edizione 2008 sono stati riammessi a partecipare anche i quad.\nNutrito il numero dei partecipanti in tutte le sue edizioni; nel 2008 il raduno ha visto al via oltre 1.000 partecipanti, provenienti da ogni parte d'Italia, con 120 quad. \nL'ultima edizione risale al 2011.\nIn data 3 aprile 2016 \u00e8 stata effettuata prima edizione della Motocavalcata Volterra-Follonica, organizzata dal Motoclub Pomarance, in provincia di Pisa, e dal Motoclub Follonica. Questa nuova formula, con partenza da Piazza dei Priori dalla famosa citt\u00e0 dell'alabastro, Volterra, ha ottenuto oltre 500 iscritti.\nCaratteristiche del percorso.\nIl percorso, che si snoda per circa 220\u00a0km di fuoristrada tra le citt\u00e0 di Colle Val d'Elsa e di Follonica, \u00e8 abbastanza impegnativo e viene compiuto tra le 5 e le 10 ore. I percorsi sono gli stessi per tutti i tipi di motocicli (enduro, trial, epoca)."}
{"id": "1738464", "revid": "729019", "url": "https://it.wikipedia.org/wiki?curid=1738464", "title": "Battaglia di Mileto", "text": "La battaglia di Mileto ebbe luogo il 28 maggio 1807 nel corso del tentativo dei Borbone di riconquistare la parte continentale del Regno di Napoli. Lo scontro vide i francesi, comandati dal generale Reynier, prevalere sull'esercito napoletano e conquistare il dominio della Calabria per circa un decennio. Si capovolsero gli equilibri di forza creatisi dopo la battaglia di Maida del 4 luglio 1806, dove i francesi erano stati sconfitti dagli anglo-napoletani. La regione era divenuta terreno di scontro tra due delle maggiori potenze europee che miravano al controllo del Mediterraneo: la Francia e l'Inghilterra, quest'ultima alleata dei Borbone.\nI preparativi della battaglia.\nLa casa reale borbonica di fronte all'invasione francese si rifugi\u00f2 in Sicilia da dove assieme agli inglesi foment\u00f2 in Calabria il brigantaggio che diede filo da torcere ai francesi e fu oggetto di una crudele azione repressiva condotta prevalentemente dal capitano Charles Antoine Manh\u00e8s, gi\u00e0 aiutante di campo di Gioacchino Murat. Nell'isola, protetti dalla flotta inglese, Ferdinando IV e la moglie Maria Carolina d'Asburgo-Lorena, non rinunciavano alla riconquista del Regno, specie la regina che nutriva sentimenti di odio verso la Francia dove, durante la Rivoluzione, era stata ghigliottinata la sorella Maria Antonietta d'Austria. Fu la regina Maria Carolina che scelse come comandante dell'esercito borbonico il cugino Principe Philippsthal d'Hassia, che nel 1806 aveva difeso Gaeta dai francesi, e questi nel maggio del 1807 sbarc\u00f2 in Calabria con l'intento di sconfiggere il nemico. Egli comandava circa 3.500 uomini, cui si aggiungevano truppe irregolari di massisti; tra i suoi ufficiali vi era il Colonnello Vito Nunziante. I francesi seguirono la tattica di arretrare davanti all'avanzata dei Borbone e concentrarono le loro truppe, circa 5.000 uomini, a Monteleone (odierna Vibo Valentia).\nLo scontro sul campo.\nL'esercito francese inseguiva da un anno la rivincita ed il suo Comandante Generale Reynier, che era stato sconfitto a Maida l'anno precedente, prima di muovere all'attacco cos\u00ec parl\u00f2 ai suoi soldati: \u00abIl sangue dei vostri commilitoni grida vendetta. Non valore, non accorgimento ci manc\u00f2 in Sant'Eufemia (Maida, a.d.r.) solo avemmo avversa la fortuna. Ma ora ella ci si mostra propizia, perch\u00e9 ingannatrice del nemico. Facile, certo, torner\u00e0 il vendicarci, il trionfare, purch\u00e9 ricordiate d'esser francesi\u00bb.\nI tentativi di sbarco fatti nei giorni precedenti dai Borbone lungo la costa di Tropea erano stati respinti dalle guardie civiche dei Comuni costieri, e le azioni di disturbo intorno a Monteleone, condotte da bande di massisti comandate da noti briganti, come Francatrippa, ed affiancate da truppe regolari borboniche non avevano avuto migliore fortuna.\nIl Philippsthal si era spostato da Rosarno a Mileto con il suo esercito il 26 maggio del 1807. Dai giornali della battaglia e dalle relazioni redatte da ambo le parti, risultano gli errori che avrebbero commesso i Borbone. Infatti pare che il Colonnello Nunziante ed altri ufficiali avessero avvertito il Principe d'Hassia di lasciare la posizione di Mileto perch\u00e9 tatticamente sfavorita di fronte ad un eventuale attacco nemico, ma rimasero inascoltati e alle quattro e mezza del 28 maggio venne attaccato dai francesi sulle colline di Nao e Pizzinni, che sovrastano l'abitato di Mileto. Da qui la battaglia si trasfer\u00ec nell'abitato di Mileto dove si combatt\u00e9 a colpi di fucile e all'arma bianca tra le case e nelle campagne a sud della cittadina.\nLo scontro fu sanguinoso e l'esercito napoletano fu sbaragliato ed inseguito per Rosarno, Gioia Tauro e Seminara fino alle porte di Reggio Calabria. Altissima fu la percentuale dei morti rispetto al numero dei combattenti di circa diecimila uomini. Risulta dalle fonti che le sorti della battaglia si capovolsero quando la cavalleria borbonica lanciata all'attacco non super\u00f2 l'impatto con lo schieramento di fanteria francese e ripieg\u00f2 improvvisamente sulla propria prima linea travolgendola. Da questa il panico si propag\u00f2 anche alla seconda linea che si diede ad una precipitosa e disordinata fuga incalzata dall'esercito e dalla cavalleria francesi. Ma quel che \u00e8 peggio nel trambusto e nel fragore del combattimento le masse di irregolari si diedero a colpire e a saccheggiare i propri alleati borbonici e la sconfitta divenne presto una totale disfatta.\nAspetti politici e strategici della battaglia di Mileto.\nLa prima causa della sconfitta borbonica viene fatta risalire alla inferiorit\u00e0 strutturale dell'esercito borbonico, che aveva un'organizzazione di tipo feudale; si trattava di un apparato in grado di controllare le ribellioni interne ma inadeguato a fronteggiare sul campo un esercito organizzato come quello napoleonico che per un quindicennio sconfisse gli eserciti delle potenze europee.\nMa altri elementi che portarono il Principe D'Hassia alla sconfitta possono individuarsi nell'assenza sul campo degli alleati inglesi (che erano stati presenti a Maida nel 1806) e nel fatto che il piano predisposto dallo stato maggiore borbonico per riconquistare il Regno di Napoli non ebbe attuazione. Questo piano si articolava sull'impiego di cinque corpi di spedizione che avrebbero dovuto attuare una manovra avvolgente e nello stesso tempo suscitare una sollevazione generale delle popolazioni meridionali per giungere all'annientamento dei francesi. Per ragioni politiche diverse il piano non ebbe attuazione e l'esercito napoletano and\u00f2 incontro ad una carneficina annunciata. Tuttavia l'esercito napoletano combatt\u00e9 con tale valore e cos\u00ec numerosi erano i focolai di resistenza antifrancese che, dopo la battaglia di Mileto, Napoleone decise di abbandonare l'idea di conquistare la Sicilia.\nFerdinando IV, che poi assunse il nome di Ferdinando I, ritorn\u00f2 sul trono dopo il Congresso di Vienna del 1815. Infatti alla caduta dell'impero napoleonico, il tentativo di Gioacchino Murat di riconquistare il Regno di Napoli fall\u00ec miseramente, poich\u00e9 egli fu preso e fucilato nel castello di Pizzo il 13 ottobre del 1815 dopo un processo sommario."}
{"id": "1738469", "revid": "125181791", "url": "https://it.wikipedia.org/wiki?curid=1738469", "title": "Jeffrey Jey", "text": "Nella prima met\u00e0 degli anni novanta \u00e8 sia voce che \"front man\" del progetto dance Bliss Team, partecipando, al contempo, anche ad alcune produzioni con il progetto Da Blitz. Successivamente, nel 1998, confluisce nel gruppo Eiffel 65.\nBiografia.\nInfanzia e adolescenza.\nGianfranco nasce a Lentini, in provincia di Siracusa, ma due anni dopo la sua famiglia si trasferisce a Brooklyn per poi fare ritorno nel 1984. I dodici anni trascorsi negli USA gli permettono di acquisire un\u2019ottima conoscenza della lingua inglese; sempre in quel periodo Gianfranco si appassiona alle arti marziali dopo aver visto un film di Bruce Lee e inizia a praticarle, cimentandosi col tempo in varie discipline (Jeet Kune Do, MMA e Thai Boxe) anche per imparare a difendersi dai bulli.\nSempre negli USA nasce il nome d'arte che lo accompagner\u00e0 nella sua carriera da musicista: un suo amico americano, che non riesce a pronunciare correttamente il nome Gianfranco, inizia a chiamarlo proprio \"Jeffrey\". Anni dopo Randone, iniziando a lavorare nelle discoteche in qualit\u00e0 di MJ (Mic Jockey) e dovendo scegliere uno pseudonimo, unisce tale nome alla sigla MJ, diventando appunto Jeffrey Jey.\nGianfranco viene da una famiglia di musicisti (il padre, Francesco, suonava cinque strumenti), ma da bambino sogna di diventare un medico chirurgo: la passione per il canto emerge quando ha 13 anni e canta un brano di George Michael davanti a un\u2019amica, che rimane impressionata dalle sue qualit\u00e0 vocali.\nNello stesso periodo rimane impressionato dai primi sequencer e dalla musica elettronica: spinto dal padre, inizia a studiare pianoforte e si appassiona, iniziando a introdursi nel mondo della musica nel 1991 lavorando come cantante e intrattenitore presso la discoteca \"Malib\u00f9\" di Siracusa.\nGli esordi col Bliss Team e i successi con gli Eiffel 65 (1992-2005).\nNel gennaio del 1993, a 23 anni, Gianfranco si trasferisce a Torino, dove inizia la sua carriera da professionista presso la Bliss Corporation come cantante, musicista e produttore: il primo progetto a cui presta la voce \u00e8 Bliss Team, un gruppo dance formato col DJ Roberto Molinaro. Il singolo d\u2019esordio, una cover di \"People Have the Power\" di Patti Smith, raggiunge nel 1993 il settimo posto nella classifica delle vendite.\nNel 1994 presta la sua voce a tre canzoni del gruppo Da Blitz, anch'esso sotto contratto con la Bliss Corporation, eseguendo le parti rappate nei brani \"Let me be\", \"Take my Way\" e \"Stay with me\"; \"Let me be\" riscuote particolarmente successo, arrivando al nono posto della \"hit parade\" italiana dei singoli dance il 12 febbraio.\nL\u2019attivit\u00e0 nel Bliss Team dura fino al 1998, piazzando in classifica negli anni altri singoli quali \"Livin\u2019 on a Prayer\" (cover dei Bon Jovi), \"You make me cry\", \"Hold on to Love\" e \"Love is forever\". Nello stesso anno forma con Maurizio Lobina e Gabry Ponte gli Eiffel 65: il loro singolo di esordio, \"Blue (Da ba dee)\", diventa una \"hit\" mondiale l\u2019anno seguente e riceve una \"nomination\" ai Grammy Awards 2001 per la categoria \"Miglior canzone dance\".\nIn quegli anni Randone \u00e8 legato sentimentalmente alla cantante Neja.\nNel 2003 gli Eiffel 65 partecipano al Festival di Sanremo con \"Quelli che non hanno et\u00e0\", giungendo al quindicesimo posto in gara; il brano \u00e8 tuttavia risultato essere il pi\u00f9 trasmesso dalle radio tra quelli presentati alla \"kermesse\" e le esibizioni del gruppo torinese sono state le pi\u00f9 viste durante la diretta televisiva su Rai 1. Nello stesso anno canta per il singolo da solista di Gabry Ponte \"The Man in the Moon\".\nCon gli Eiffel 65 vince, nel giro di sei anni, il triplo disco di platino negli Stati Uniti ed il disco di diamante in Francia con l'album \"Europop\", il triplo platino in Germania, Regno Unito, Australia con \"Blue (Da Ba Dee)\" e il disco di platino per ogni singolo estratto in Italia dall'album \"Eiffel 65\" (che a sua volta viene premiato con un disco d'oro).\nL'esperienza coi Bloom 06, l'attivit\u00e0 da solista e il ritorno degli Eiffel 65 con \"Panico\".\nNel settembre 2005 gli Eiffel 65 annunciano il loro scioglimento; il giugno successivo, insieme a Maurizio Lobina, Randone fonda i Bloom 06, in cui suona il basso, la chitarra e la batteria.\nIl 29 novembre 2012 esce il suo primo singolo da solista, intitolato \"Out Of Your Arms\". Sul finire dell'anno presta la sua voce a Roby Giordana e Tom Bessan per il brano \"Knockout\" e partecipa alla produzione di \"Dragostea Din Tei 2K13\" insieme a Gabry Ponte, singolo poi pubblicato il 7 gennaio 2013.\nL'8 marzo successivo pubblica il suo nuovo singolo \"The Color Inside Her\", prodotto da Luca Vicini, gi\u00e0 bassista dei Subsonica, a cui segue il 5 dicembre il videoclip \"Electronic Gangsta, realizzato\" in collaborazione con il gruppo di musica elettronica Urban Love del DJ e produttore Jois Audino.\nAd aprile 2015 collabora con Get Far e Provenzano con il singolo \"Party With You\"; nello stesso anno collabora con Robin Schulz cantando nel brano \"Wave Goodbye\" e ad ottobre canta il disco di Roby Giordana e Paolo Noise \"Break The Beat\".\nNel 2016 viene annunciato il ritorno degli Eiffel 65 - senza tuttavia il coinvolgimento di Gabry Ponte - con un nuovo singolo, \"Panico\", il primo inedito a distanza di dodici anni da \"Voglia di dance all night\". Il demo della canzone viene pubblicato sul canale ufficiale di YouTube della Bliss Corporation il 2 aprile, mentre la versione finale esce il 1\u00ba giugno successivo, accompagnata da un video ufficiale.\nIl 26 maggio 2017 esce con il singolo \"Adesso Per Sempre\", seguito il 6 ottobre successivo da \"Sabbia\". Nel 2018, oltre a proseguire la carriera da solista coi singoli \"Lega\", \"Da quando ci sei te\" e \"Settembre\", produce in collaborazione con Pilo e Pawax il singolo di Roby Giordana e Paolo Noise \"Vamos a la playa\", cantata da Adrian Rodriguez.\nA febbraio 2019 collabora con DJ Jump nell'album \"Back To The Feat\", interpretando il brano \"Decide\"; il 12 aprile successivo pubblica il singolo \"Se ci fosse un domani\". Il 24 gennaio 2020 esce il singolo \"War\", targato Angemi ft. Jeffrey Jey.\nNel 2021 collabora con Roberto Turatti insieme a Chroma8 per il singolo \"My Lover\"\nDiscografia.\nCon gli Eiffel 65\nCon i Bloom 06\nDa solista"}
{"id": "1738475", "revid": "11959", "url": "https://it.wikipedia.org/wiki?curid=1738475", "title": "Al Quwwat aljawwija aljaza'eriiya", "text": ""}
{"id": "1738477", "revid": "767487", "url": "https://it.wikipedia.org/wiki?curid=1738477", "title": "Space Braidus", "text": "Space Braidus \u00e8 un album della Andrea Braido Band pubblicato nel 2005."}
{"id": "1738483", "revid": "339392", "url": "https://it.wikipedia.org/wiki?curid=1738483", "title": "Al Quwwat al-Jawwiya al-Jamahiriyah At'Tunisia", "text": ""}
{"id": "1738486", "revid": "770813", "url": "https://it.wikipedia.org/wiki?curid=1738486", "title": "Al-Quwwat al-Jawwiyya al-Libiyya", "text": "La Al-Quwwat al-Jawwiyya al-Libiyya, (), internazionalmente nota con la dizione in lingua inglese Libyan Air Force e con la sigla LAF, era la denominazione della aeronautica militare della Libia, parte integrante, assieme all'esercito libico, alla Al-Quww\u0101t al-Ba\u1e25riyya al-L\u012bbiyya, la marina militare, e le Guardie della Jam\u0101h\u012briyya, delle forze armate libiche durante il regime di Mu\u02bfammar Gheddafi.\nNel 2010, prima della guerra civile libica, si stimava che il personale dell'aeronautica libica fosse di 18 000 effettivi, con una dotazione di 374 aeromobili da combattimento dispiegati su 13 basi aeree militari. In realt\u00e0, i rapporti degli analisti giudicavano limitata la capacit\u00e0 offensiva di questa forza aerea a causa di una bassa manutenzione dei mezzi e di una non ottimale preparazione dei suoi piloti, incapaci di sopportare le accelerazioni nelle manovre di ingaggio e di difesa. Dopo l'inizio dell'operazione \"Odissea all'alba\" scattata il 19 marzo 2011 per difendere la popolazione civile libica in rivolta contro la dittatura, il 23 marzo 2011 secondo fonti della Royal Air Force britannica, l'intera forza aerea libica esistente sarebbe stata annientata, ma il 7 maggio 2011, dopo settimane di completa inattivit\u00e0, l'aeronautica militare libica port\u00f2 a termine un'operazione con successo colpendo i depositi di carburante tenuti dai ribelli a Misurata, incendiandoli. Fonti rivoluzionarie riportarono che l'attacco era stato condotto con aerei agricoli, ma probabilmente si trattava degli SF-260 decollati dall'aeroporto di Misurata, ancora in mano ai lealisti. La NATO non fu in grado di impedire la missione di bombardamento.\nDopo la sconfitta delle forze rimaste fedeli a Gheddafi nell'ottobre 2011, la \"no fly zone\" \u00e8 stata tolta e due Mirage che erano fuggiti a Malta dopo che i piloti si erano rifiutati di bombardare i manifestanti durante la guerra civile, sono tornati in Libia il 21 febbraio 2012, esattamente lo stesso giorno, un anno dopo la loro defezione.\nA tutto il 2019 i mezzi che ancora erano operativi o che potevano essere riparati sono stati presi in carico dalle due entit\u00e0 che si contendono la Libia, il governo di Tripoli riconosciuto dall'ONU e il governo di Tobruk che fa capo all'ex generale di Gheddafi, Haftar. A quei mezzi, i residui Mig 21 e 23, i Sukhoi Su- 22, i Mirage F.1 e gli addestratori armati Aero L-39, si aggiungono principalmente droni, per il GNA i Wing Loong II di costruzione cinese, per le forze di Haftar i turchi Bayraktar TD2, e aerei ad elica da attacco leggero Air Tractor; sia i droni che gli Air Tractor sono pilotati da contractors o comunque da personale non libico, cos\u00ec come in alcune fasi anche aerei da combattimento schierati dagli Emirati Arabi Uniti o che hanno compiuto missioni partendo dalle loro basi come quelli egiziani.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "1738487", "revid": "11959", "url": "https://it.wikipedia.org/wiki?curid=1738487", "title": "Al Quwwat al-Jawwiya al-Libiyya", "text": ""}
{"id": "1738489", "revid": "118985733", "url": "https://it.wikipedia.org/wiki?curid=1738489", "title": "Pietro de Zanna", "text": "Biografia.\nEmigrato da giovane da Zornasco (frazione di Malesco, VB), apr\u00ec nel 1839 a Vienna una fumisteria che produceva macchine per il riscaldamento, insieme al fratello Bartolomeo. Notevole fu la sua fortuna nella capitale austriaca, anche perch\u00e9 riusci a proporre la sua invenzione per riscaldare il palazzo imperiale del Hofburg, riuscendo cos\u00ec a ottenere la particella nobiliare da aggiungere al proprio cognome. \nLa notoriet\u00e0 fu tale che sembra che fu richiamato in patria su richiesta di Carlo Alberto di Savoia che desiderava utilizzare la sua invenzione per riscaldare il palazzo reale di Torino, numerose residenze sabaude e perfino l'Universit\u00e0. Intorno al 1842, a seguito dell'ampliamento dell'ala di levante del Castello Reale di Racconigi, furono installate nel seminterrato le nuove cucine dotate di tutto quello che c'era di pi\u00f9 moderno. Oltre agli utensili e a una grande ghiacciaia, furono posizionate due stufe a legna realizzate dal de Zanna, chiamate in dialetto piemontese \"potaggiere\". Pi\u00f9 o meno nello stesso periodo il fratello Bartolomeo si dedic\u00f2 allo studio del sistema di riscaldamento del Castello di Stupinigi."}
{"id": "1738490", "revid": "110157", "url": "https://it.wikipedia.org/wiki?curid=1738490", "title": "Tesoro di Pouan", "text": "Il tesoro di Pouan fu casualmente scoperto nel 1842 da un contadino a Pouan-les-Vall\u00e9es, un villaggio francese nel cantone di Arcis-sur-Aube, nella regione della Champagne-Ardenne, sulla riva meridionale del fiume Aube. Questo tesoro consisteva in uno scheletro sepolto con numerosi gioielli smaltati d'oro e di granato, tra i quali un anello d'oro riportante l'iscrizione , e due spade con l'elsa placcata in oro. La natura dei reperti presenti nella tomba l'hanno fatta identificare come una sepoltura di un guerriero di stirpe germanica vissuto nel V secolo. I reperti sono ora conservati presso il Mus\u00e9e Saint-Loup (Mus\u00e9e d'Art d'Arch\u00e9ologie et de Sciences Naturelles) a Troyes.\nL'antiquario che per primo descrisse i reperti, Achille Peign\u00e9-Delacourt (1797-1881), ritenne ottimisticamente che, a causa della ricchezza della sepoltura, il guerriero sepolto potesse essere nientemeno che Teodorico I, re dei Visigoti, caduto nella vicina battaglia dei Campi Catalaunici. Secondo Peign\u00e9-Delacourt, il corpo era stato frettolosamente sepolto dai suoi seguaci, con l'intenzione di recuperarlo successivamente, mentre non era in effetti quello di Teodorico il corpo sepolto a Tolosa con una cerimonia ufficiale, quello che Giordane racconta essere stato ritrovato sul campo di battaglia sotto una montagna di cadaveri e portato via a spalla con tutti gli onori sotto gli occhi dei nemici. Flavio Ezio convinse il figlio di Teodorico, Torismondo, a tornare rapidamente a Tolosa per insediarsi saldamente sul trono sventando eventuali piani di ribellione dei suoi fratelli. Cosa che Torismondo fece immediatamente, diventando re senza incontrare alcuna resistenza. Lo storico John Man descrive le motivazioni immaginate da Peign\u00e9-Delacourt,\nIn seguito, storici autorevoli come Thomas Hodgkin e John Bagnell Bury hanno espresso chiaramente il loro scetticismo riguardo a questa identificazione. \nUlteriori ritrovamenti nell'area di Pouan e del vicino villaggio di Villette, tra cui due piccoli vasi di bronzo, una coppa, e svariate armi da taglio, diedero credito a supposizioni locali che questo fosse il luogo della battaglia dei Campi Catalaunici, comunemente localizzata nei pressi di Ch\u00e2lons-en-Champagne."}
{"id": "1738491", "revid": "128334", "url": "https://it.wikipedia.org/wiki?curid=1738491", "title": "Lapo da Castiglionchio", "text": "Biografia.\nProtoumanista e canonista.\nLapo de' Zanchini da Castiglionchio - pur in assenza di dati anagrafici precisi - si presume che sia nato a Firenze nei primi decenni del XIV secolo, da Lapo di Albertuccio da Castiglionchio, aristocratico la cui famiglia proveniva dal castello di Quona nella Valdisieve che fece parte di alcune onorevoli cariche politiche della Signoria fiorentina, e da Billa di Mizzufero Ferrantini. Con Boccaccio, Francesco Nelli e Zanobi da Strada Lapo frequent\u00f2 l'ambiente degli amici fiorentini di Francesco Petrarca e, durante il passaggio di quest'ultimo in terra italiana in occasione del Giubileo del 1350, Lapo don\u00f2 al fondatore dell'umanesimo l\"'Institutio oratoria\" del retore romano Quintiliano.\nNonostante la passione letteraria, Lapo decise comunque di incamminarsi verso gli studi giuridici (con riprovazione dello stesso Petrarca), recandosi cos\u00ec a Bologna verso il 1353, studiando con il noto decretalista Giovanni Calderini che lo avvi\u00f2 ad una fortunata carriera di canonista. Difatti, fu docente di diritto canonico presso lo Studio di Firenze, e accrebbe a tal punto il suo prestigio che gli permise di entrare nell'agone politico, lottando per l'accrescimento dei privilegi dell'aristocrazia contro le pretese del popolo minuto, istituendo quel provvedimento giuridico chiamato \"Ammonizione\" che permise ai magnati di estendere oltre misura il loro potere.\nL'esilio da Firenze e la morte.\nNel 1378, durante il tumulto dei Ciompi, la sua vicinanza ai magnati fu decisiva per la sua caduta in disgrazia: la sua casa fu saccheggiata e data alle fiamme, ed egli venne messo al bando dai territori comunali, cui si aggiunse anche la condanna in contumacia alla pena capitale. Tra il 1378 e il 1380 risiedette a Padova, dove insegn\u00f2 diritto canonico in quella citt\u00e0.\nMessosi al servizio di Carlo di Durazzo, del quale confidava nella forza militare per rientrare a Firenze, il vecchio Lapo da Castiglionchio continu\u00f2 a seguire il sovrano napoletano a Roma, quando questi venne incoronato re di Napoli nel 1382 da papa Urbano VI. Lapo rimase poi come suo rappresentante presso il pontefice, che lo nomin\u00f2 senatore di Roma. La morte lo colse il 27 giugno del 1381 e il suo corpo venne sepolto nella chiesa di San Francesco a Roma, dove ormai risiedeva. Ritornata nel frattempo la parte magnatizia al potere a Firenze, Lapo fu assolto dalle sue accuse \"post mortem\" nel 1382, mentre l'8 luglio del 1381, non appena si seppe della sua morte, fu recitata nella Basilica di Santa Croce una messa funebre.\nFamiglia e discendenza.\nPer gran parte della sua vita, Lapo fu chierico investito dei benefici dell'abbazia di Mirans\u00f9. Poi, all'inizio degli anni '60 circa, Lapo spos\u00f2 Margherita di Bernardo di Benincasa Folchi, da cui ebbe numerosi figli e poi il discendente, l'umanista Lapo da Castiglionchio detto \"il Giovane\".\nOpere.\nTra gli scritti pubblicati, si ricordano le \"Allegationes\", il \"De hospitalitate\", il \"De canonica portione et de quarta\", le \"Tre orazioni\" e l\"'Epistola al figlio Bernardo\", mentre rimangono ancora inedite le \"Repetitiones\", il cui manoscritto si trova presso la Biblioteca del Municipio di Tours, e le \"Ricordanze\" reperibili tra le Carte Strozziane dell'Archivio di Stato di Firenze. Il \"corpus\" di Lapo da Castiglionchio \u00e8 cos\u00ec articolato:"}
{"id": "1738495", "revid": "367445", "url": "https://it.wikipedia.org/wiki?curid=1738495", "title": "Skinhead", "text": "Col termine inglese Skinhead (: ; abbreviato in \"skin\"), in italiano teste rasate, si identificano gli appartenenti ad un movimento e una subcultura sorto in Gran Bretagna alla fine degli anni sessanta tra i giovani della classe lavoratrice britannica; convenzionalmente si indica l'anno 1969 per indicarne l'inizio (tant'\u00e8 che per fare riferimento ai principi ispiratori iniziali di questo movimento si parla di \"spirit of 69\"), ed \u00e8 un movimento che fondamentalmente nasce e rimane su base sociale (proletariato e sottoproletariato) piuttosto che politica. Sebbene nella cultura di massa vengano rappresentati come individui pericolosi per la societ\u00e0 e devianti rispetto alla cultura mainstream, gli skinhead iniziarono ad essere etichettati come razzisti, neofascisti e/o neonazisti solo a partire dagli anni ottanta, questo perch\u00e9, dalla fine degli anni settanta fino alla seconda met\u00e0 degli anni ottanta, il movimento skinhead britannico ha avuto forti legami con il National Front fino alla nascita del Combat 18 all'interno del gruppo Blood &amp; Honour.\nOrmai da alcuni decenni, la compagine degli skinhead nazifascisti (Skin88 o Naziskin) fa capo alla \"Confederate Hammerskins\", che risulta tutt'oggi la pi\u00f9 diffusa e meglio organizzata confederazione skinhead a livello internazionale. La confederazione \u00e8 presente in ogni parte del mondo ed \u00e8 spesso legata a gruppi politici di estrema destra. \nDalla fine degli anni ottanta, a New York, in forte contrapposizione agli skin nazifascisti si form\u00f2 una fazione di skinhead antirazzisti (S.H.A.R.P.); poco pi\u00f9 tardi si form\u00f2 un'altra fazione rivale dei naziskin, i Redskin, ossia gli skinhead comunisti, anarco-comunisti e anarchici (R.A.S.H.), pi\u00f9 legata agli ideali dell'antifascismo e del movimento no-global che dell'antirazzismo; infine vi sono i trojan skinhead, cio\u00e8 gli skinhead originali, fedeli allo \"spirit of 69\" che caratterizzava la cultura skinhead degli anni sessanta, rimasti indifferenti o comunque in disparte rispetto alla lotta fra le fazioni ideologicamente rivali. Di fatto, gli skinhead degli albori non basavano la loro identit\u00e0 su ideologie politiche o pregiudizi di sorta, ma su elementi legati al lavoro in fabbrica, alla musica ska e reggae, all'abbigliamento e alla passione per il calcio che condividevano con gli hooligan.\nSi tratta in effetti di una subcultura con connotazioni estetiche, iconografiche ed ideologiche contraddistinte anche da generi musicali, capi d'abbigliamento, canoni comportamentali e beni di consumo peculiari. Gli skinhead si ispirano e riadattano, da una parte allo stile hard mod e hooligan, e dall'altra parte alla cultura rude boy, da cui ereditano inoltre la passione per la musica giamaicana, l'abbigliamento e lo stile di vita. I primi (\"hard mod\") sono generalmente bianchi di origine proletaria e inglesi, mentre i secondi (\"rudeboy\") erano immigrati e figli degli immigrati giamaicani e caraibici degli anni sessanta, dalla ex colonia britannica all'Inghilterra. Dalla loro fusione nacque la cultura urbana degli skinhead, le cui prime icone musicali furono il reggae, lo ska, il rocksteady, il soul, e l'R&amp;B.\nNella seconda met\u00e0 degli anni settanta l'Inghilterra assiste alla nascita del punk rock, ed \u00e8 con ci\u00f2 che, verso la seconda met\u00e0 del decennio, si assiste al riemergere della cultura skinhead (divenuta in quel periodo fuorilegge a causa di duri interventi repressivi), che sosterr\u00e0 il neonato punk rock. In seguito, un sottogenere di punk rock sostenuto da alcuni skinhead venne ribattezzato \"Oi!\".\nStoria del movimento.\nOrigini.\nAlla met\u00e0 degli anni sessanta fecero la loro comparsa nei quartieri pi\u00f9 degradati delle citt\u00e0 inglesi quelli che si possono definire gli hard mod, ma \u00e8 solo alla fine del decennio che, all'interno dell'ambiente hard mod si afferm\u00f2 la subcultura giovanile skinhead: ufficialmente la data del loro sviluppo \u00e8 indicativamente il 1969, tuttavia la nascita di questa subcultura avvenne gi\u00e0 in precedenza.\nCome detto skinhead evolve dalla fusione di due culture:\nI primi skinhead si opponevano radicalmente ai due mutamenti socioeconomici allora pi\u00f9 evidenti:\nPer gli skinhead \u00e8 importante creare le condizioni per rivoluzionare la concezione dell'imborghesimento della classe lavoratrice, la quale non deve essere solo ed esclusivamente in una direzione, ma valorizzarsi per mantenere saldi alcuni valori che hanno permesso alla subcultura stessa di svilupparsi e mantenere nel tempo il suo stile. Tutte le fasi storiche della scena skinhead sono state contraddistinte da un genere musicale, in primis il \"reggae\", (o pi\u00f9 precisamente lo ska giamaicano), suonato da capostipiti del genere stesso quali i Symarip, Prince Buster, Laurel Aitken e a seguire la \"Oi! music\" (Cockney Rejects, Cock Sparrer) e il 2 tone ska (The Specials, The Selecter, Madness). Per alcuni esiste anche una terza ondata di musica ska, molto \"cross-over\" che, oltre al caratteristico ritmo sincopato del genere, viene accompagnata da melodie folk (patchanka), punk, rock, raggamuffin fino al metal.\nAnni 60: sviluppo.\nDurante la met\u00e0 degli anni sessanta in Inghilterra, l'irruzione del movimento hippie provoc\u00f2 una scissione all'interno del movimento mod. Il primo gruppo era quello dei modaioli benestanti che vestivano abiti costosi, frequentavano il college, connotavano una passione per la musica rock come lo psychedelic rock e la british invasion, facevano uso di droghe psichedeliche e si lasciavano coinvolgere dall'universo pi\u00f9 in voga.\nIl secondo gruppo era invece costituito da giovani della classe lavoratrice con valori pi\u00f9 radicati e da un certo scetticismo verso gli hippies. Questi non erano particolarmente affascinati dalla musica rock psichedelica, e si orientavano ancora sulla musica ska, reggae, rocksteady, soul, jazz, blues o R&amp;B, diffusa nel Regno Unito dai rude boy, immigrati giamaicani anch'essi appartenenti alle classi pi\u00f9 basse. La condizione economica di questi (detti \"hard mod\"), inoltre, non permetteva loro l'uso di droghe costose, non frequentavano college n\u00e9 indossavano vestiti all'ultima moda, ma anzi adattarono il loro \"look\" a quello della classe di appartenenza, anche in contrasto con i mod influenzati dal movimento hippy.\nQuesta costola dei mod si svilupp\u00f2 nelle periferie di Londra, autodefinendosi subcultura hard mod, frutto della fusione tra mod e rude boy, diversificata in parte dal movimento \"mod original\" e dai modaioli benestanti, pur conservando alcuni elementi in comune con essi, come buona parte dell'abbigliamento e la passione per gli scooter Vespa e Lambretta. L'hard mod eredit\u00f2 inoltre, grazie anche all'influenza dei rude boy, un atteggiamento pi\u00f9 aggressivo, violento, tradizionalista e orgoglioso di appartenere al proletariato e alla classe lavoratrice. L'hard mod (pi\u00f9 tardi riconosciuto come \"skinhead\") per\u00f2 non fu un movimento politico: la posizione politica era soggettiva e non aveva a che fare con l'appartenenza alla subcultura, anche se si pu\u00f2 notare una posizione multietnica e antirazzista dovuta alla socializzazione con i rude boy (neri) e al loro determinante contributo culturale nello sviluppo del movimento.\nIl movimento negli anni sessanta, dopo esser stato soprannominato in diversi modi come \"\"nohead\", \"baldhead\", \"crophead\", \"egghead\", \"peanut\", venne riconosciuto ufficialmente e definitivamente come skinhead verso la fine degli anni sessanta, pi\u00f9 precisamente nel 1969. Questa data ispir\u00f2 un motto tutt'oggi usato tra gli skinhead original, ovvero \"Spirit of '69\"\".\nL'incontro tra queste due subculture giovanili alla met\u00e0 degli anni sessanta, diede vita ad un nuovo modello giovanile, fatto di abbigliamento, amore per la musica, prevalentemente ska e reggae e fede calcistica, molti skinhead appartengono infatti alla schiera degli hooligans.\nLa subcultura skinhead nacque come fenomeno giovanile inglese con attitudini fortemente rivendicative della classe lavoratrice (lotta di classe), che sfoci\u00f2, tuttavia, anche in frequenti scontri con gruppi considerati rivali: pakistani, hippie, omosessuali (lotta di razza). Questi scontri vennero sarcasticamente chiamate \"boot-party\" (\"risse con gli stivali\"), oppure \"paki-bashing\" e \"queer-bashing\", (ovvero pestaggi con i pakistani e con i gay).\nQuesto primo periodo \u00e8 detto \"skinhead original\" o \"trojan skinhead\" (quest'ultimo termine \u00e8 dovuto al nome dell'etichetta discografica Trojan Records, che riporta il simbolo dell'elmo troiano). In riferimento a ci\u00f2, bisogna precisare che non solo gli skin erano ben organizzati in squadre (\"crews\"), ma c'erano altre bande con le quali avvenivano gli scontri, fra le quali gli immigrati appartenenti ad altre subculture. Ci\u00f2 avveniva per l'esigenza di spazio vitale per gruppi di persone che scelgono l'alternativa al conformismo. Fu per questo che il potere dominante scricchiol\u00f2 sotto i colpi di una subcultura che si oppone al degrado urbano, per cui addit\u00f2 gli skinhead come principali colpevoli degli scontri con le forze dell'ordine. \nAnni 70: declino e revival.\nDi conseguenza, durante la prima met\u00e0 degli anni settanta, la subcultura skinhead conobbe un graduale declino dovuto a duri interventi repressivi, quali il divieto d'ingresso negli stadi, nei bar e discoteche: si stava concludendo il suo primo ciclo vitale.\nIn seguito all'esplosione del punk rock si ebbe un'ondata di risveglio e il \"revival skinhead\" che riprendeva gli antichi valori della prima fase, si trov\u00f2 a condividere la vita di strada con la subcultura punk, che per spontaneit\u00e0 e irriverenza somigli\u00f2, almeno inizialmente, allo stesso germe di quella skin. \nInsieme al punk (con i suoi sottogeneri stradaioli), vi fu anche una nuova ondata di musicisti che riproponevano la musica ska in maniera che si pu\u00f2 definire pi\u00f9 \"acid\" (northern soul e two tone), ci\u00f2 dovuto al fatto che in Giamaica prevalse il genere reggae di matrice rastafariano, mentre gli skin continuavano a legare s\u00ec con le influenze \"nere\", ma rimanevano in linea coi presupposti originari.\nIn questa fase di rinascita della cultura skinhead per\u00f2 iniziano ad esserci anche le prime scissioni: emerge il fenomeno dei \"suedehead\" (\"testa scamosciata\"), un gruppo pi\u00f9 abbiente e meno numeroso di skinhead, il quale si distingueva dai comuni skins per il fatto di indossare cappotti lussuosi tipo Crombie o in pelle di pecora, mocassini, pullover, completi di pied-de-poule, pantaloni Sta-Prest e perch\u00e9 tenevano i capelli leggermente pi\u00f9 lunghi (inoltre svolgevano lavori da colletti bianchi); ben presto nascono anche gli \"smoothies\" (con capelli pi\u00f9 lunghi) e i \"bootboys\" (affini alle bande e agli hooligan). Ci fu quindi un iniziale ritorno alle origini dello stile skinhead, cio\u00e8 un riavvicinamento ai mod.\nVerso la fine di quegli anni la cultura skinhead venne rianimata ed estesa grazie all'intervento del punk rock, ma la maggior parte di questi skin revivalisti si opponeva al commercialismo punk, ragion per cui decisero di tornare allo \"Spirit of '69\", riacquistando le loro caratteristiche originarie e allontanandosi nuovamente dai mod. Questo \"ritorno alla terra\" skinhead trov\u00f2 le sue rappresentazioni nella musica di gruppi come The 4-Skins e Madness, i quali restano tra le pi\u00f9 celebri band della scena skin anni settanta.\nDurante il 1973-1975, triennio segnato da una profonda crisi economica ed energetica in Gran Bretagna, a cui segu\u00ec un forte innalzamento dei prezzi e della disoccupazione, alcuni skinhead si avvicinarono a movimenti di estrema destra xenofobi come National Front e British Movement; da questi stessi skinhead razzisti sarebbero poi nati i naziskin, o per meglio dire i \"bonehead\" (termine dal triplice valore in quanto si radono la testa fino ad avere la pelle lucida, non vengono considerati skinhead dagli altri skin e significa \"cretino\").\nDal 1979 in poi gli skinhead influenzati dall'abbigliamento punk, che portavano i capelli pi\u00f9 corti, gli stivali alti e slegati dallo stile tradizionale del 1969 crebbero numericamente e attirarono l'attenzione dei mass media, essenzialmente per il loro legame con gli hooligan. Continuarono comunque ad esserci gli skinhead originali.\nCon l'espansione della subcultura skinhead fuori dai confini inglesi verso l'Europa e gli Stati Uniti d'America, i \"nuovi\" skinhead modificarono le caratteristiche e le interpretazioni sia estetiche che musicali a seconda dei propri gusti od esigenze, ridimensionando in maniera impressionante quelli che possono essere definiti i caratteri comuni di ogni skinhead, sia inglese che non. Negli Stati Uniti per esempio gli skinhead americani provenienti dalla scena hardcore punk hanno abbracciato lo stile skinhead, reinventandolo e facendone una versione propria. Perci\u00f2 nel resto del mondo lo stile e l'abbigliamento skinhead pu\u00f2 variare ampiamente, sebbene i tratti distintivi ed essenziali rimangano pi\u00f9 o meno gli stessi.\nSkinhead e loro orientamenti politici.\nLo skinhead \u00e8 il soggetto appartenente a un movimento che poggia su basi sociali e non espressamente politiche. Nasce nelle periferie delle citt\u00e0 inglesi, abitate da famiglie proletarie, generalmente composte da operai. I rude boy erano per la maggior parte giamaicani, quindi pare improbabile che propugnassero i pensieri di supremazia relativi alla superiorit\u00e0 razziale. Nemmeno i mod avevano atteggiamenti razzisti. Inoltre esistono anche skin di colore. Nella subcultura giovanile skinhead, cos\u00ec come nella tradizionale cultura lavoratrice inglese, convivono la sentita appartenenza di classe, il fiero patriottismo, aspetti comportamentali virili uniti, a volte, ad orientamenti culturali di tipo tradizionalista. La musica presenta un collante fra le comunit\u00e0 di skin, mod e rude boy. Questi sono lo ska tradizionale, che evolver\u00e0 nel rocksteady e reggae (skinhead reggae o early reggae).\nNel corso degli anni \"appartenenza di classe\" e \"sentimento nazionalista\" si polarizzarono, creando fazioni politiche contrapposte. Tali fazioni si collocarono su posizioni socialiste e anarchiche da una parte, e naziste dall'altra, o di rifiuto di qualsiasi connotazione politica (skinhead apolitici). I gruppi musicali divennero i maggiori diffusori di messaggi politici.\nL'Oi! giunger\u00e0 sull'onda del punk rock, con la comunit\u00e0 skin che si divider\u00e0 quindi fra politicizzati e non, dove molti subiscono il fascino delle politiche del National Front, infatti in quegli anni molte delle trib\u00f9 di skinhead, uniti da un forte senso di nazionalismo e sospettosit\u00e0 per la forte ondata di immigrazione che stava vivendo l'Inghilterra in quegli anni, entrarono a far parte del movimento politico inglese National Front.\nIl senso comune identifica erroneamente la sottocultura skinhead unicamente con il nome di Naziskin (soprannome ideato dai media), proprio perch\u00e9 in Europa sono nate numerose bande appartenenti a movimenti e network neonazisti (White Power, Skin88, Blood &amp; Honour ecc), mentre gli skin dichiaratamente militanti antirazzisti (SHARP), nascono negli USA a New York, in antitesi ai movimenti che propugnano la supremazia della razza.\nIn Italia invece \u00e8 sempre stato presente un gran numero di band apolitiche ma vicine alle posizioni anarchiche e/o antifascista, come i Nabat, padri dell'oi! italiano, i Rough, i Basta, Ciurma Skin e molti altri.\nConnotazione socioeconomica.\nUn concetto fondamentale per poter comprendere la nascita degli \"skinhead\" \u00e8 quello di \"working class\" (classe operaia in inglese): lo \"skin\" \u00e8 solo l'ultimo, in ordine cronologico, dei rappresentanti della giovent\u00f9 proletaria britannica, oggetto di critiche e disprezzo da parte dei \"benpensanti\"; disprezzo che veniva e viene spesso ampiamente ricambiato. Gli skinhead si riconoscono totalmente nella classe sfruttata, quella lavoratrice. Solitamente svolgono lavori manuali e detestano tutto ci\u00f2 che opprime l'individuo e lo vuole trasformare in quello che non \u00e8.\nL'immagine stereotipata di questo giovane, caratterizzata da teste rasate e stivali anfibi deriva principalmente da esigenze lavorative: condizioni igieniche e di sicurezza scarse rendono necessarie precauzioni contro infortuni e infezioni; buona parte dell'abbigliamento per\u00f2 comprende anche elementi tramandati dai mod, da cui deriva lo skinhead. Non si trattava, quindi, di una divisa da combattimento (almeno inizialmente), come molti hanno teorizzato, bens\u00ec di uno stile strettamente legato alle proprie origini, riprendendo elementi derivanti dalle culture mod e rude boy.\nPunk &amp; skin.\nIl movimento skinhead cominci\u00f2 a riemergere con l'ondata di punk rock britannica. Questa sintonia tra i due movimenti nacque appunto con la nascita nel punk britannico nella seconda met\u00e0 degli anni settanta, dove il movimento skinhead, sviluppato negli anni sessanta ma decaduto nei primi settanta, riemerse promuovendo il neonato punk rock come la nuova musica eletta, al contrario dei precedenti skinhead (skinhead original), indirizzati sulla musica nera giamaicana (reggae in particolare).\nLo skinhead divenne cos\u00ec una delle sottoculture affini al neonato punk rock. Le sottoculture all'interno del punk rock cominciarono poi a diramarsi, e tra queste, lo street punk (anche nome di un genere musicale) fu la sottocategoria dei punk che pi\u00f9 si avvicinava a quella skinhead, perch\u00e9 rimane, per definizione, pi\u00f9 radicato nella vita lavorativa e di strada.\nQuesta affinit\u00e0 tra i due movimenti ebbe un graduale sviluppo, in quanto i due movimenti condividevano spesso la stessa filosofia di vita, promuovevano la stessa musica, ed originavano dalla stessa nazione. Un elemento che avvicin\u00f2 gli skin e i punk poteva essere anche la rivalit\u00e0 verso gli hippie, manifestata da gruppi come i Sex Pistols, era una visione che in origine decret\u00f2, all'interno del movimento mod, la scissione tra gli hard mod (i primi skinhead) dei fine anni 60, e i mod original, al contrario simpatizzanti per tale movimento.\nNon a caso skinhead e punk condivisero poi alcuni tipi di abbigliamento come i boots e spesso i pantaloni ripiegati o le bretelle o altro. Nacque cos\u00ec anche il motto \"Punx &amp; skin\" promosso da diversi gruppi di punk e skinhead.\nNel 1978 si ha un ulteriore legame tra punk e skinhead grazie alla fondazione del Punk Front, organizzazione costola del National Front che radun\u00f2 i punk vicini all'area di estrema destra e permise quindi ai punk di sfilare a fianco degli skinhead durante le manifestazioni politiche. Sulla scia di questo movimento punk nacquero band Oi! e punk esplicitamente legate al Punk Front come gli A.B.H. e i The Dentist.\nLo skinhead, divenne quindi una cultura vicina al movimento punk britannico, e come tale, il genere punk rock divenne la \"nuova musica\" degli skinhead. Il particolare sottogenere di punk rock ripreso dagli skinhead verr\u00e0 ribattezzato appunto street punk, che nel contesto skinhead prender\u00e0 il titolo di \"Oi!\", e conserver\u00e0 caratteristiche particolari che lo distingueranno in parte dal classico punk in stile britannico, seppur facente parte di questa categoria. L'Oi! (sostantivo che deriva dalla pronuncia tipica dei quartieri a est di Londra della parola \"hey you!\"), \u00e8 un genere di punk che si potrebbe definire popolare, in quanto ha la caratteristica di coinvolgere solitamente il pubblico con cori stile tifo calcistico.\nIl movimento del 1978 dur\u00f2 poco tempo ma \u00e8 stato saltuariamente ripreso sotto le sigle Punk's Not Red e Nazi punk, la prima sigla a voler dimostrare un'attitudine lontana da quella dei centri sociali, squatt e posizioni comuniste e anarchiche, ma non per questo esplicitamente di estrema destra o esplicitamente dedita all'attivit\u00e0 politica; la seconda sigla invece esplicitamente legata ai gruppi neonazisti. Tra le band che hanno fatto o fanno parte di questo movimento troviamo gli svedesi The Jinx, Battle Scarred e Midg\u00e5rds S\u00f6ner, i tedeschi Punk Front, i belgi Kill Baby, Kill! (pur non avendo punk in formazione ufficiale), i polacchi Niters e gli americani Forward Area, Dirty White Punk's e Final War.\nIn questi anni e nella prima met\u00e0 degli ottanta numerosi sono gli esempi di gruppi punk e skin dichiaratamente antifascisti e antinazisti. In California il gruppo punk dei Dead Kennedy's era fortemente seguito da Punk e Skinhead dichiaratamente anarchici, socialisti e comunisti, tanto che il simbolo dei Dead Kennedy's divenne ben presto ostentato come identificativo di antifascismo e anticonformismo. L'anticonformismo in particolare \u00e8 una caratteristica dei testi e dei membri delle band punk's e skinheads con simpatie di sinistra se non dichiaratamente socialisti, comunisti e anarchici in contrasto con i valori religiosi e tradizionalisti, che sono ripresi da numerosi appartenenti ai gruppi di destra ed estrema destra. In Europa uno dei gruppi musicali di riferimento sia del movimento punk che degli skinheads fu il gruppo dei Clash, guidati da Joe Strummer. Dagli inizi degli anni ottanta numerosi skins, proletari delle periferie urbane delle grandi citt\u00e0 dell'east cost statunitense e dell'Europa occidentale con idee di estrema sinistra, seguiranno la musica punk hardcore e lo stile di vita Straight edge, costituendo il nerbo di numerose band musicali di stile hardcore punk. Band come i Dead Kennedy's (anarco-comunisti), i Black Flag (dichiaratamente anarchici), ed in Gran Bretagna i Charged GBH avviano lo stile hardcore punk che influenzer\u00e0 gli ascolti di numerosi punk ed Oi! band negli anni novanta in particolare in Francia ed in Italia.\nAnche in Italia alcune band come i Nabat hanno dedicato canzoni all'unit\u00e0 sottoculturale tra gli skinhead e punk.\nMentre un'altra sottocategoria del punk chiamata anarcho punk vedeva delle rivalit\u00e0 sia con gli skinhead che con gli street punk per le visioni pacifiste e impegnate politicamente e socialmente; la \"band\" pi\u00f9 conosciuta del panorama Oi! con attitudini anarco punk sono gli Oi Polloi.\nPaki bashing.\nDel primo skinhead, l'unica attitudine che pu\u00f2 ricordare atteggiamenti razzisti dei successivi gruppi nazifascisti (sviluppati ufficialmente oltre un decennio dopo), era il fatto che alcuni skinhead dell'epoca erano soliti agli scontri con le comunit\u00e0 di immigrati pakistani, e il cosiddetto paki bashing, (ovvero \"pestaggio coi pakistani\"), ma anche con gli asiatici, che risultavano culture diversificate rispetto a quelle dei rude boy giamaicani (la Giamaica \u00e8, tra l'altro, una ex colonia britannica), con cui gli skinhead condivisero fin dall'inizio le radici e la vita di strada, era solo uno scontro fra \"gangs\" urbane. In sostanza, i pestaggi non erano provocati da un razzismo ideologico, ma dall'intolleranza, che poteva rivelarsi anche molto radicata nella vita di strada degli skinhead, poich\u00e9 questi ultimi erano confinati in aree urbane di periferie dove vige la legge della strada. Se la subcultura skinhead in origine fosse stata fondata su principi di potere razziale, la cultura stessa non si sarebbe potuta sviluppare per principio, poich\u00e9 questa nacque proprio ereditando parte della cultura degli immigrati giamaicani di natura multietnica.\nNell'immediato dopoguerra, l'immigrazione dal Commonwealth (principalmente dai Caraibi e dal Pakistan) aveva portato allo sviluppo di alcuni ghetti affollati di stranieri a Londra (Brixton) e a Liverpool (Toxteth), popolati prevalentemente da sottoccupati. Durante gli anni sessanta i pakistani e gli asiatici erano stati vittime di persecuzioni razziali ad opera di alcuni inglesi, tra cui alcuni nazifascisti. Gli skin, come altre subculture, furono e sono strumentalizzati come movimento unicamente nazifascista. Molti inglesi sostenevano che l'afflusso di stranieri, soprattutto pakistani ed asiatici, stava danneggiando le loro prospettive di lavoro e i valori tradizionali. Era quindi una forma di conservatorismo pi\u00f9 che razzismo ideologico, anche per via dei pensieri patriottici a cui lo skinhead era molto legato, ma per il resto non presentavano connotazioni razziste, ma anzi, come gi\u00e0 accennato, vi era molto legame con la cultura nera giamaicana (Rude Boy) da cui lo stesso movimento si era sviluppato. Inoltre le gang di skinhead e rude boy erano molto unite, condividevano gli stessi ambienti, la stessa attitudine e vita di strada e, soprattutto in origine, vi erano anche molti skinhead di colore oltre ai rude boy bianchi.\nDiffusione del movimento skinhead.\nCos\u00ec come il punk, anche lo \"skinhead style\" varca i confini del Regno Unito, espandendosi soprattutto nell'Europa continentale, ma facendo proseliti pure oltreoceano, diventando cos\u00ec una realt\u00e0 su scala mondiale; se, per\u00f2, in paesi come l'Italia e la Spagna solo verso la fine del decennio 1980-1989 si assister\u00e0 alla comparsa di veri e propri movimenti \"skinhead\" neofascisti, in paesi come Francia e Germania questo avverr\u00e0 gi\u00e0 dagli inizi, trovando terreno fertile per la propaganda xenofoba rivolta alla immigrazione extraeuropea, prevalentemente turca e nordafricana. In Italia il movimento skinhead fu solo grazie ai mass media individuato da subito come un movimento neofascista e neonazista perch\u00e9 considerato fautore delle violenze razziste e dagli scontri razziali causati in Inghilterra. Contemporaneamente si diffuse anche l'idea del naziskin, che si vedeva frequentare sempre pi\u00f9 spesso le curve degli stadi.\nIn realt\u00e0 il movimento skinhead italiano aveva gi\u00e0 avuto origine tra la fine degli anni settanta e i primi anni ottanta con grande espansione geografica da nord a sud, anche se con diffusione rimasta sempre di nicchia. Non era stato facile inizialmente per il movimento skinhead scrollarsi l'epiteto di fascista e nazista, visto che l'aspetto militaresco ed il cranio rasato facevano apparire gli skinhead come giovani legati all'estrema destra, anche a causa di un pregiudizio diffuso tra i classici militanti capelloni e barbuti della sinistra italiana dell'epoca. \nQuesto aspetto limit\u00f2 inizialmente l'espansione della sottocultura skinhead tra i giovani di sinistra, anche se i primi gruppi andarono formandosi a Milano, Roma, Genova, Torino e Bologna. A Milano e Roma in particolare l'ambiente skinhead and\u00f2 sempre pi\u00f9 dividendosi tra le varie fazioni politicizzate e non politicizzate. .\nGli skinhead in Italia.\nAnni ottanta.\nComparvero nei primi anni ottanta in Italia (1981-1982), con pi\u00f9 di dieci anni di ritardo rispetto all'Inghilterra (1969), con la formazione di alcuni piccoli nuclei Skinhead in citt\u00e0 come Torino, Milano, Genova, Savona, Bologna, Roma e successivamente in Toscana, nel Veneto e nel Trentino. Il \"look\" viene ricostruito prendendo a modello, per i pi\u00f9 fortunati gli skinhead visti in qualche viaggio a Londra o dalle copertine dei dischi dei gruppi Oi! inglesi. Raro era chi possedeva una polo Fred Perry o un paio di Doc Martens, spesso frutto di acquisti riusciti a fare nei frequenti viaggi che i giovani punk e skin italiani di quegli anni facevano in Inghilterra. La musica ascoltata e suonata era ovviamente il punk, l'Oi!, il reggae e lo ska. Iniziano le frequentazione dello stadio di calcio ed un saldo legame con il movimento ultras. Anche in Italia, come nel resto d'Europa, si deline\u00f2 lungo il corso degli anni ottanta, una spaccatura nel movimento skinhead, quando entr\u00f2 la politica ad alterare i punti di vista dei ragazzi, c'\u00e8 chi rimase fedele allo spirito iniziale apolitico ed antirazzista e c'\u00e8 chi invece si fece affascinare da idee nazionaliste e razziste che partirono da paesi come l'Inghilterra, grazie al partito di estrema destra denominato British National Front e dalla Francia con il Front National. Al riguardo descrivono bene il concetto i film: \"Rude Boy\" (1980) in cui come attori ci sono anche Joe Strummer e i Clash e \"This Is England\" (2006).\nIniziano a nascere diverse band nel decennio anni ottanta che suonano Oi!, da Bologna: Nabat, Attitudine, Rip-Off, The Stab, Ghetto 84; da Savona: Klasse Kriminale; da Rimini: Dioxina; da Roma: Fun, Klaxon, Banda Bassotti; da Como: Arrm (gruppo pi\u00f9 che altro Hardcore, ma legato alla scena skinhead, infatti parteciparono alla compilation del 1983 \"Skin e Punk = TNT\"), Asociale; da Verona Plastic Surgery (che dopo un breve periodo iniziale anarco/apolitico, entrarono a far parte del circuito nazi); da Treviso: Hope and Glory; da Pesaro: Cani (con sonorit\u00e0 Hardcore, ma appartenenti alla scena Oi!); da Certaldo (FI): Basta.\nQuesta prima esplosione, port\u00f2 all'organizzazione di due raduni OI! nazionali, uno all'Art Nouveau di Monza il 13 novembre 1982 ed uno a Bologna il 22 gennaio 1983, ben recensiti dalle fanzine e dalla stampa musicale indipendente, il numero degli Skinhead cresceva considerevolmente.\nIl terzo raduno OI! tenutosi al Teatro Tenda di Certaldo (Firenze) il 18 giugno 1983 segna l'ingresso della violenza e della destra nella scena OI! italiana. Rivalit\u00e0 cittadine tra skin romani e toscani causano una tensione palpabile sia fuori sia dentro il tendone adibito ai concerti. I giorni della spensierata unione tra skin e punk e della non politicizzazione ad oltranza sono finiti. I Rough si rifiutano di suonare di fronte ad una selva di braccia tese. I Rip-Off si danno a lanciare saluti romani dal palco, mentre i Nabat giunto il loro turno suonano lo stesso in un clima di contestazione accesa. Quella sera sul palco giunge di tutto, dalle lattine piene ai rasoi aperti,\"...tutti siamo consapevoli che stiamo assistendo alla fine di tutto, che l'Oi! sta morendo qui, proprio di fronte a noi e sono gli stessi kids a causarne la scomparsa: dal libro \u201cOrdigni\u201d di Riccardo Pedrini..\". Forse gli atteggiamenti destrosi, almeno i primi si devono alla forte propulsione imitativa e alla volont\u00e0 di essere come gli skin inglesi.\nDi fronte all'ingresso della destra nella scena OI! italiana, i gruppi storici virano verso sinistra, e la loro politicizzazione diviene sempre pi\u00f9 marcata. Il primo LP dei Nabat \" Un Altro giorno di Gloria\" di qualche anno posteriore, ad esempio reca dediche tra gli altri a Nelson Mandela e Benjamion Moloise. Il gruppo non ritiene giusto controllare quello che c'\u00e8 nella testa, spesso confusa di un kid di 17 anni; semplicemente di aiutarlo a fare chiarezza. Mentre in citt\u00e0 come Bologna, Genova, Savona o Pisa la scena si mantiene in linea con I presupposti originari, in altri luoghi la crescita della destra \u00e8 evidente (Roma, Veneto e Milano) dove hanno origine organizzazioni come SPQR Skins, Veneto Fronte Skinhead e Azione Skinhead a Milano. In tutto questo, la stampa gioca un ruolo determinante, stigmatizzando non solo gli skinhead di destra ma tutto il movimento in generale.\nIl 2 dicembre 1989 ha luogo a Bologna il quarto raduno OI! a distanza di sei anni dall'ultima occasione, organizzato dal Comitato Oi!.\nAnni novanta.\nAgli inizi degli anni 90, mentre la stampa ed il sistema di informazione si concentrano sulla figura del Naziskin, si assiste alla nascita, il 5 gennaio 1994, ed espansione della SHARP Italia ed al ritorno di gruppi storici come i Nabat, i Business ed i Lurkers. \nIl circuito dei centri sociali aiuta, in Italia, gli skin a dare una visione di s\u00e9 pi\u00f9 consona alla realt\u00e0, il Livello 57 di Bologna organizza il concerto dei Business, al Leoncavallo di Milano suonano i Cock Sparrer, mentre veterani della scena OI! italiana come i Klasse Kriminale iniziano a esibirsi sempre pi\u00f9 frequentemente in centri sociali autogestiti.\nGruppi di punta dell'OI! Italiano tornano ad esibirsi: il 1995 vede i Nabat esibirsi di nuovo dal vivo prima al Leoncavallo e poi al Livello 57 insieme ai bolognesi Ghetto 84 e agli onnipresenti Klasse Kriminale. \nPer quanto riguarda i gruppi orientati verso l'estrema sinistra, la Banda Bassotti, anima della scena Redskin romana, di ritorno da un tour in El Salvador in compagnia dei baschi Negu Gorriak, d\u00e0 alle stampe nel giugno 1995 Avanzo de cantiere, vera e propria pietra miliare del punk politicizzato contemporaneo. La scena romana conta un gran numero di kids di ogni estrazione stilistica, ma la componente skinhead sembra prevalere.\nNegli anni novanta le band pi\u00f9 importanti sono: Colonna Infame Skinhead (Roma), Erode (Como), Reazione (Rimini), Youngang (Torino), Attaccabrighe (Firenze), Los Fastidios (Verona).\nAnni duemila.\nNel primo decennio degli anni Duemila: Banda del Rione, Bull Brigade (Torino), Azione Diretta (Perugia).\nL'abbigliamento skinhead.\nGli skinhead hanno spesso un abbigliamento riconoscibile, dato da caratteristiche comuni che vengono di seguito descritte. Deve essere precisato che descrivere l'usuale abbigliamento degli skinhead, come qui di seguito, non deve far pensare che chi indossi un abbigliamento simile debba necessariamente essere considerato appartenente a quella subcultura. Il vestiario skinhead \u00e8 molto pi\u00f9 complesso rispetto a quello delle altre subculture, dal momento che ogni capo ha un'origine ed un significato diverso dagli altri, che vale solo per gli skins. Volendo fare un quadro generale, la moda di questa cultura urbana \u00e8 frutto dei valori e gusti condivisi dai primi skinhead, da rude boy e mod, ma anche delle dure condizioni di lavoro e dello scontro con le autorit\u00e0 ed i ceti sociali benestanti vissuti dai primi skinhead negli anni sessanta in quanto operai.\nLe ragioni della scelta di questi abiti vanno ricercate nello stile di vita svolto dai primi skinhead e nel loro desiderio di ribellione rispetto alla cultura dominante, oltre che verso le forze di polizia e le subculture contemporanee:\nCi\u00f2 vale per quegli abiti industriali (jeans, stivali antinfortunistici o anfibi, giacconi pesanti ecc.) che gli skinhead usavano tutto il giorno sul posto di lavoro; quelli pi\u00f9 leggeri e curati (camicie, mocassini ecc.) invece li indossavano solo quando andavano a ballare la sera insieme ai rude boy nelle dancehall, luoghi di ritrovo per giovani dove si ascoltava musica afroamericana, oppure quando andavano alle partite di calcio; questi due eventi erano l'unico lusso di cui gli skinhead potevano godere per divertirsi, mettendo da parte il degrado e la povert\u00e0 che caratterizzava le loro vite."}
{"id": "1738496", "revid": "1573940", "url": "https://it.wikipedia.org/wiki?curid=1738496", "title": "Sarothrura rufa", "text": "Il rallo pettorosso (Sarothrura rufa ()) \u00e8 un uccello africano della famiglia dei Sarotruridi.\nDistribuzione e habitat.\nVive in Angola, Botswana, Burundi, Camerun, Repubblica Centrafricana, Repubblica del Congo, Repubblica Democratica del Congo, Etiopia, Gabon, Kenya, Liberia, Malawi, Mozambico, Namibia, Nigeria, Ruanda, Sierra Leone, Sudafrica, Swaziland, Tanzania, Togo, Uganda, Zambia e Zimbabwe."}
{"id": "1738498", "revid": "1573940", "url": "https://it.wikipedia.org/wiki?curid=1738498", "title": "Sarothrura lugens", "text": "Il rallo testarossa (Sarothrura lugens ()) \u00e8 un uccello africano della famiglia dei Sarotruridi.\nDistribuzione e habitat.\nVive in Angola, Camerun, Repubblica Democratica del Congo, Gabon, Malawi, Ruanda, Tanzania e Zambia."}
{"id": "1738512", "revid": "30610", "url": "https://it.wikipedia.org/wiki?curid=1738512", "title": "Tom Tom Club", "text": "I Tom Tom Club sono un gruppo musicale new wave statunitense, nati nel 1980 come progetto parallelo dei Talking Heads a opera di due dei suoi membri, i coniugi Tina Weymouth e Chris Frantz.\nStoria.\nI successi.\nI Tom Tom Club hanno riscosso subito successo con la pubblicazione dei singoli \"Wordy Rappinghood\" e \"Genius of Love\", entrambi estratti dal loro eponimo album d'esordio \"Tom Tom Club\", pubblicato dalla Sire negli Stati Uniti e nel resto del mondo dalla Island Records nel 1981. Entrambi i singoli hanno ottenuto un buon successo commerciale cos\u00ec come il primo disco, accolto bene dal pubblico del nord Europa e degli Stati Uniti. La promozione del primo disco del gruppo si \u00e8 conclusa con l'estrazione del terzo e ultimo singolo \"Under the Boardwalk\", che ha ottenuto un discreto successo nella classifica dance statunitense.\nSuccessivamente, nel 1983, hanno pubblicato il secondo album \"Close to the Bone\". Accompagnato dai singoli \"The Man With The Four Way Hips\", di grande successo nella classifica dance statunitense, e \"Pleasure of Love\", il disco ha ottenuto un successo inferiore rispetto al precedente, pur riuscendo a comparire nelle classifiche di Stati Uniti, Svezia e Nuova Zelanda.\nRitorno sulle scene.\nDopo cinque anni di assenza dalle scene, nel 1988 hanno pubblicato il loro terzo album di inediti, \"Boom Boom Chi Boom Boom\", promosso dai singoli \"Don't Say No\" e \"Suboceana\". Il disco non ha riscosso il successo sperato, piazzandosi appena alla posizione numero 114 della classifica statunitense, tuttavia il singolo \"Suboceana\" ha riscosso un discreto successo nelle classifiche dance.\nIl 1992 ha visto la pubblicazione del quarto album di inediti del complesso, intitolato \"Dark Sneak Love Action\", senza ottenere il consenso del pubblico. L'album \u00e8 stato anticipato dall'uscita del singolo \"Sunshine and Ecstasy\", che ha comunque ottenuto un discreto successo nella classifica statunitense \"Dance Music/Club Play Singles\". L'ultimo album di inediti del gruppo in ordine cronologico, \"The Good, The Bad, and the Funky\", \u00e8 uscito nel 2000 ed \u00e8 passato inosservato all'attenzione del pubblico.\nGli anni 2000: live e raccolte.\nNel corso degli anni duemila, il gruppo non ha prodotto nuovo materiale discografico inedito; nel 2003 \u00e8 stato pubblicato il disco dal vivo \"Live @ the Clubhouse\", mentre nel 2009 sono uscite le ristampe rimasterizzate e aggiornate dei primi due dischi del gruppo, \"Tom Tom Club\" e \"Close to the Bone\".\nNel 2010 \u00e8 stata pubblicata una raccolta delle canzoni pi\u00f9 note della band, intitolata come una delle loro canzoni pi\u00f9 note, \"Genius of Love\".\nNel 2012 hanno pubblicato un nuovo album di inediti, \"Downtown Rockers\"."}
{"id": "1738537", "revid": "110157", "url": "https://it.wikipedia.org/wiki?curid=1738537", "title": "Rare and Unreleased", "text": "Rare and Unreleased \u00e8 un album raccolta di demo e di brani inediti che il gruppo musicale Museo Rosenbach registr\u00f2 nel periodo che intercorse tra la sua formazione e la pubblicazione del disco di esordio, \"Zarathustra\".\nIn questo album sono presenti sia delle versioni strumentali, sia delle canzoni con dei testi differenti da quelle poi registrate nel loro debutto.\nNell'elenco dei musicisti che prende parte alla registrazione del disco appare anche il sassofonista e flautista Leonardo Lagorio, che lasci\u00f2 il gruppo per unirsi ai Celeste prima che iniziassero le registrazioni di \"Zarathustra\"."}
{"id": "1738540", "revid": "152625", "url": "https://it.wikipedia.org/wiki?curid=1738540", "title": "CityClass", "text": ""}
{"id": "1738545", "revid": "124123", "url": "https://it.wikipedia.org/wiki?curid=1738545", "title": "Pietro Sbarbaro", "text": "Biografia.\nDi carattere retto e onesto, fu amico di Angelo Sommaruga, editore e direttore della \"Cronaca bizantina\" e della \"Domenica letteraria\" che pens\u00f2 di sfruttarne la \"verve\" polemica fondando nel 1884 una rivista tutta per lui, intitolandola \"Le Forche Caudine\", settimanale satirico che Sbarbaro diresse e sul quale attacc\u00f2 caparbiamente la corruzione dilagante di quel periodo, con particolare riferimento allo scandalo della Banca Romana.\nRicopr\u00ec l'incarico di deputato del Regno d'Italia."}
{"id": "1738548", "revid": "287204", "url": "https://it.wikipedia.org/wiki?curid=1738548", "title": "Una parola comune tra noi e voi", "text": "Una parola comune tra noi e voi \u00e8 una lettera aperta inviata il 13 ottobre 2007 da centotrentotto leader religiosi musulmani ai maggiori leader religiosi cristiani. La missiva promuove la pace tra musulmani e cristiani e cerca un terreno comune di dialogo e comprensione basato sui due valori principali comuni alle due fedi: l'amore per l'unico Dio e l'amore per il prossimo.\nContesto.\nQuesta lettera ne segue una pi\u00f9 breve scritta nel 2006 in risposta alla lezione all'Universit\u00e0 di Ratisbona tenuta il 12 settembre 2006 da papa Benedetto XVI. In questa lezione, su fede e ragione, il papa ha posto l'accento sul Cristianesimo e su quella che ha chiamato la tendenza ad \"escludere il problema Dio\" dalla ragione. Il riferimento all'Islam \u00e8 in una parte del discorso in cui il papa cita le forti critiche dell'imperatore bizantino Manuele II Paleologo nei confronti degli insegnamenti di Maometto.\nUn mese dopo, trentotto saggi musulmani in rappresentanza di tutte le correnti dell'Islam, hanno risposto al papa, in \"Una lettera aperta al papa\", datata 13 ottobre 2006. Qui si invitava il papa a proseguire il dialogo su argomenti di interpretazione scritturistica islamica, riguardo ai quali, secondo gli estensori della lettera, Joseph Ratzinger era incorso in alcuni errori. Un anno dopo, il 13 ottobre 2007, centotrentotto personalit\u00e0 islamiche scrivono \"Una parola comune tra noi e voi\" per promuovere il dialogo interreligioso e dichiarare che Islam e Cristianesimo fondano la loro fede su basi comuni: oltre alla fede in un unico Dio, la necessit\u00e0 di amarlo e la necessit\u00e0 di amare il prossimo.\nDestinatari.\nLa lettera \u00e8 indirizzata al papa Benedetto XVI, ai patriarchi della Chiesa ortodossa, ai rappresentanti dei principali movimenti cristiani protestanti e a tutti gli altri \"leader\" cristiani. Ha il tono di un trattato teologico e contiene ampie citazioni del Corano (circa il 30% dell'intero testo) e della Bibbia (circa il 10%), nonch\u00e9 di un certo numero di \"hadit\".\nAutori.\nLa lettera, di circa quindici pagine, \u00e8 firmata da centotrentotto eminenti personalit\u00e0 musulmane, rappresentanti sia del mondo sunnita che di quello sciita, provenienti da quaranta paesi diversi. Si tratta di accademici, intellettuali, studiosi, ministri, consiglieri politici, scrittori, muft\u012b e direttori di media (elencati in ordine alfabetico), ma quasi la met\u00e0 di essi sono accademici e studiosi. Un gruppo di esperti islamici appartenenti al Regio istituto Aal al-Bayt per il pensiero islamico (centro di ricerca non governativo internazionale e indipendente di Amman, promotore della lettera), hanno contribuito a stilarne una bozza nell'arco di tre anni. Molti firmatari della lettera hanno un grande seguito nel mondo islamico e al di fuori di esso.\nSin dall\u2019inizio si era ipotizzato che il documento fosse stato in gran parte scritto dal principe Ghazi bin Muhammad bin Talal di Giordania, cugino del re Abdullah II e direttore del Regio Istituto Aal al-Bayt. In seguito, Ghazi stesso fece sapere di essere stato non solo uno degli autori principali, ma l\u2019unico autore del testo.\nPunti salienti della lettera.\n\u201cLa base per questa pace e comprensione esiste gi\u00e0. Fa parte dei principi veramente\nfondamentali di entrambe le fedi: l'amore per l'unico Dio e l'amore per il prossimo.\nQuesti principi si trovano ribaditi pi\u00f9 e pi\u00f9 volte nei testi sacri dell'Islam e del\nCristianesimo.\u201d\n\u201cMentre Islam e Cristianesimo sono ovviamente religioni differenti \u2013 e non\nminimizziamo affatto le loro differenze formali \u2013 \u00e8 chiaro che i Due Comandamenti pi\u00f9\ngrandi sono un terreno comune e un collegamento fra il Corano, la Torah e il Nuovo\nTestamento.\u201d\n\u201cTrovare il terreno comune fra musulmani e cristiani non \u00e8 semplicemente una questione di corretto dialogo ecumenico fra i vari capi religiosi. Il Cristianesimo e l'Islam sono rispettivamente la pi\u00f9 numerosa e la seconda pi\u00f9 numerosa religione nel mondo e nella\nstoria. Cristiani e Musulmani costituiscono rispettivamente, secondo le statistiche, oltre un terzo e oltre un quinto dell'umanit\u00e0. Insieme formano oltre il 55% della popolazione mondiale; ci\u00f2 fa della relazione tra queste due comunit\u00e0 religiose il pi\u00f9 importante fattore\nper il mantenimento della pace in tutto il mondo. Se Musulmani e Cristiani non sono in\npace, il mondo non pu\u00f2 essere in pace. Con il terribile armamento del mondo moderno e\ncon Musulmani e Cristiani interconnessi ovunque mai come ora, nessuna parte pu\u00f2 vincere unilateralmente un conflitto che coinvolga pi\u00f9 della met\u00e0 degli abitanti del\nmondo. Cos\u00ec il nostro comune futuro \u00e8 in pericolo. \u00c8 forse in gioco la stessa sopravvivenza del mondo.\"\n\u201cE a quelli che ciononostante provano piacere nel conflitto e nella distruzione, o\nstimano che alla fine riusciranno a vincere, noi diciamo che anche le nostre anime eterne\nsono in pericolo se non riusciremo a fare sinceramente ogni sforzo per la pace e giungere\nad un'armonia condivisa.\u201d\n\u201cFacciamo quindi in modo che le nostre differenze non provochino odio e conflitto\ntra noi. Gareggiamo gli uni con gli altri solamente in rettitudine e in opere buone.\nRispettiamoci, siamo giusti e gentili, e viviamo in pace sincera, nell'armonia e nella\nbenevolenza reciproca.\u201d\nReazioni.\nSebbene molti leader religiosi, studiosi e laici cristiani abbiano pronunciato annunci pubblici o risposto alla lettera, finora non vi \u00e8 ancora stata una dichiarazione condivisa da parte di tutti i destinatari.\nAlcuni rappresentanti religiosi cristiani, laici e accademici hanno accolto questa lettera come la base per promuovere la reciproca comprensione e dialogo duraturo tra Islam e Cristianesimo. Tra questi diversi alti prelati cattolici, il vescovo Mark S. Hanson della Chiesa evangelica luterana in America, il reverendo David Coffey dell'Alleanza Mondiale Battista, il reverendo Samuel Kobia, segretario generale del Concilio mondiale delle chiese, il reverendo Michael Livingston, Presidente del Concilio nazionale delle Chiese di Cristo degli Stati Uniti, il reverendo Iain Torrance, Presidente del Seminario teologico di Princeton, e i Presidi e membri delle facolt\u00e0 teologiche delle Universit\u00e0 Yale, Harvard e Cambridge. L'arcivescovo di Canterbury, Rowan Williams, ai suoi primi commenti di approvazione ha fatto seguire delle consultazioni intra-cristiane (a livello ecumenico) e un convegno cristiano-musulmano di alto profilo, celebrato appunto a Cambridge; inoltre ha realizzato un considerevole testo teologico, in cui ha provveduto a rispondere ad una serie di argomenti presenti nella lettera dei \"leader\" musulmani.\nIl cardinale Jean-Louis Tauran, pur accogliendo di buon grado l'invito al dialogo, ha dichiarato che un vero dialogo con i musulmani \u00e8 difficile da realizzare. Il cardinale ha posto il problema della scarsa reciprocit\u00e0, ad esempio per quel che riguarda il divieto o i limiti posti alla costruzione di chiese in alcuni paesi musulmani, mentre nei paesi cristiani i musulmani sono liberi di costruire le loro moschee. Ha anche affermato: \"I musulmani non accettano che si discuta del Corano nei dettagli, poich\u00e9 essi ritengono sia stato scritto sotto dettatura di Dio\u2026 Con una talmente rigida interpretazione \u00e8 difficile discutere dei contenuti della fede.\" Il cardinale Tauran ha per\u00f2 in seguito precisato che le sue considerazioni non erano esclusiviste e che, anzi, musulmani e cristiani debbono impegnarsi per un dialogo concreto riguardante i principi teologici e spirituali.\nLa Divinity School di Yale, per iniziativa del professor Miroslav Volf, ha invece inviato il 12 ottobre 2007 una risposta positiva alla lettera dal titolo \"Loving God and Neighbor Together: A Christian Response to A Common Word between Us and You\" (\"Amare sia Dio che il Prossimo: Una Risposta Cristiana a Una Parola Comune tra Noi e Voi\"). Il 18 novembre 2007 \u00e8 stata pubblicata con un annuncio a pagamento di una pagina sul \"New York Times\" con quasi 300 firmatari. La lettera appello ha raccolto numerose altre firme fino ad oggi sul sito internet della Divinity School della Yale.\nDiversi studiosi e capi religiosi ebraici hanno anche raccolto l'appello della lettera aperta come base per un futuro dialogo, come ha fatto il Rabbino Capo di Israele.\nAlcuni commentatori politici conservatori, come l'editorialista politica americana Mona Charen, ha criticato la lettera in quanto enfatizzerebbe in modo eccessivo l'ostilit\u00e0 lamentata nei confronti dei musulmani e, per altri versi, ignorerebbe (letteralmente, secondo l'autrice, \"schiverebbe\") le discriminazioni e le violenze ad opera di musulmani commesse a danno dei cristiani.\nRobert Spencer, un altro commentatore americano, ha scritto cos\u00ec: \"La persecuzione dei cristiani \u00e8 il motivo principale dell'inadeguatezza della lettera come base di un vero dialogo tra musulmani e cristiani. Un genuino dialogo deve porsi il problema, o quantomeno essere consapevole, delle evidenti differenze tra le due parti. Nessuna questione pu\u00f2 essere risolta e alcuna pace genuina o armonia pu\u00f2 essere ottenuta se non ponendo come base il confronto di queste differenze.\"\nUn'analisi della lettera del Barnabas Fund, un'organizzazione missionaria protestante, mette in evidenza alcuni importanti aspetti che non sono stati affrontati. L'analisi osserva che sebbene la lettera riscontri che una guerra mondiale tra Islam e Cristianesimo \u00e8 in atto, non si trova alcun senso di colpa per le ingiustizie attuali e storiche inflitte ai cristiani dall'Islam. N\u00e9 ammette che l'operato dei musulmani possa aver contribuito ad allontanare il mondo cristiano da quello musulmano. L'analisi afferma infine che non c'\u00e8 alcun riferimento nella lettera al fatto che in tante nazioni, quali Iraq, Sudan, Nigeria, Indonesia e Pakistan, pi\u00f9 che la Cristianit\u00e0, \u00e8 l'Islam a combattere una guerra per distruggere o rimpiazzare il Cristianesimo.\nLa sezione FAQ del sito internet di \"Una Parola Comune\" risponde cos\u00ec alle critiche sulla presunta assenza di importanti questioni nella lettera: \"Questo documento \u00e8 un primo passo, ma si sforza di porre le solide fondamenta per la costruzione di tanti edifici che vale la pena innalzare. Non ci si pu\u00f2 aspettare da questa lettera il compimento di tutto in una volta. Inoltre, molte tra queste questioni erano gi\u00e0 state affrontate nel Messaggio di Amman (vedi:http://www.ammanmessage.com).\" Il sito pi\u00f9 avanti riconosce che la lettera possa essere una forma di \"propaganda\": \"Se voi intendete con questo testimoniare e proclamare la propria fede con compassione e gentilezza, ebbene s\u00ec. Se invece intendete l'imposizione dei propri punti di vista agli altri, allora no.\"\nIl 29 novembre 2007 \u00e8 giunta una lettera di risposta indirizzata a Sua Altezza Reale il Principe di Giordania Ghazi bin Muhammad bin Talal, uno dei principali firmatari della lettera aperta, da parte del Cardinale Tarcisio Bertone, Segretario di Stato Vaticano, in nome del Papa in cui c'\u00e8 un ringraziamento sentito per la lettera aperta, \u00e8 sottolineato l'impegno del Pontificato di Benedetto XVI per il dialogo con l'Islam e vi \u00e8 l'invito a un incontro personale al Vaticano con una rappresentanza dei firmatari della lettera.\nIl 5 marzo 2008 una delegazione di cinque musulmani firmatari di \"Una Parola Comune\" e il Vaticano hanno concordato la fondazione di un \"Forum Cattolico-Musulmano\" permanente che si incontri con cadenza biennale e operi regolarmente. La prima sessione, presieduta da Sua Santit\u00e0 il papa Benedetto XVI, si sarebbe tenuta dal 4 al 6 novembre 2008 a Roma e avrebbe visto la presenza di ventiquattro tra studiosi e guide religiose di entrambe le fedi. Gli argomenti della prima sono stati: \"L'amore di Dio, L'amore per il prossimo\", \"Fondamenta teologiche e spirituali\" e \"Dignit\u00e0 umana e rispetto reciproco\". \u00c8 stata prevista anche una sessione pubblica. Il dialogo bilaterale \u00e8 poi proseguito con altri incontri, nel 2011, nel 2014 e nel 2017.\nSito internet ufficiale.\nIl 10 ottobre 2007 \u00e8 stata pubblicata una pagina internet ufficiale per divulgare i contenuti della lettera. All'ingresso nel sito una finestra pop-up compare chiedendo ai lettori di esprimere la \"piena condivisione\" della lettera. Al 26 aprile 2008 il sito ha registrato 5248 firme a favore della lettera e circa 120.000 visitatori.\nIl sito ufficiale contiene: il testo della lettera (intitolato in inglese \"A Common Word Between Us\"), una lista di firmatari, destinatari, risposte dei cristiani, risposte degli ebrei, rassegna stampa regolarmente aggiornata, documenti scaricabili e traduzioni, nuove firme, immagini, commenti, eccetera. Il sito internet ha una pagina dove i visitatori possono lasciare commenti."}
{"id": "1738551", "revid": "78273", "url": "https://it.wikipedia.org/wiki?curid=1738551", "title": "Una parola comune fra noi e voi", "text": ""}
{"id": "1738552", "revid": "78273", "url": "https://it.wikipedia.org/wiki?curid=1738552", "title": "A Common Word", "text": ""}
{"id": "1738553", "revid": "125651770", "url": "https://it.wikipedia.org/wiki?curid=1738553", "title": "Alleati della prima guerra mondiale", "text": "Gli Alleati della prima guerra mondiale furono quei paesi che, aggiungendosi alle potenze della Triplice Intesa (Impero britannico, Francia e Impero russo), formarono durante il primo conflitto mondiale una coalizione contro gli Imperi centrali (Impero tedesco e Impero austro-ungarico); in particolare, alle potenze dell'Intesa si aggiunsero l'Impero Giapponese nel 1914, il Regno d'Italia nel 1915 e gli Stati Uniti d'America nel 1917, mentre alla fine del 1917 la Russia, stremata dalla guerra e caduta preda della rivoluzione d'ottobre, abbandonava l'alleanza.\nLa nascita dell'alleanza.\nGli accordi bilaterali tra Francia, Regno Unito e Russia del 1907 non avevano dato vita ad una coalizione formale, com'era la Triplice Alleanza; infatti, la Gran Bretagna restava slegata da qualsiasi accordo che prevedesse il suo ingresso in un conflitto sul continente. L'assenza di un'alleanza formale che vincolasse anche il Regno Unito pu\u00f2 essere annoverata tra le cause della Prima guerra mondiale.\nAllo scoppio della Prima guerra mondiale, nel 1914, l'Italia rimase neutrale in accordo a quanto previsto dalla Triplice Alleanza, che aveva natura difensiva, mentre lo scoppio del conflitto era da attribuirsi all'aggressione austriaca contro la Serbia.\nL'Italia decide poi con il Patto di Londra di unirsi ai Paesi della Triplice intesa (Francia, Regno Unito e Russia) e di entrare in guerra il 24 maggio 1915.\nIn seguito alla crisi interna della Russia si crearono i presupposti che conducono nell'ottobre 1917 alla Rivoluzione bolscevica, ed alla conseguente disgregazione dell'impero zarista.&lt;br&gt;\nIl nuovo governo firma la pace di Brest-Litovsk e quindi decreta l'uscita dall'Intesa della Russia comunista.\nIntanto proprio dal 1917 l'appoggio dell'alleato giapponese e americano si fa pi\u00f9 marcato a causa delle pressioni di Francia e Gran Bretagna.\nGli U-Boot, sono messi in campo dalla Germania a causa del fatto che la potente flotta britannica costringe le navi da guerra tedesche a una sostanziale inattivit\u00e0. Essi producono molte perdite di naviglio agli alleati. I tedeschi tentano in particolare di bloccare il transito attraverso l'Oceano Atlantico di rifornimenti provenienti dagli Stati Uniti e diretti principalmente - ma non solo - alla Gran Bretagna. Il Giappone che, dal canto suo, \u00e8 in guerra contro le potenze centrali gi\u00e0 dal 23 agosto 1914, d\u00e0 un contributo rilevante con la sua flotta nel Mediterraneo solo nell'ultimo periodo del conflitto.\nD'altra parte fu fondamentale il contributo degli Stati Uniti che con aiuti economici e l'invio di truppe diedero un sostegno importante alle nazioni europee. Gli USA dichiararono quindi guerra alla Germania il 6 aprile 1917, contribuendo, soprattutto nel 1918, alle offensive finali contro le Potenze centrali. La Russia invece, impegnata prima con la rivoluzione di febbraio 1917 e poi in quell'ottobre, nel marzo 1918 conclude una pace separata.\nCos\u00ec alla fine del 1918 gli stati che si trovarono a far parte dell'Intesa furono 5:\nDichiarazioni di guerra.\nMa oltre alle potenze principali fin qui nominate, alla fine del conflitto furono 23 gli stati impegnati nell'Intesa, che anche se ebbero in buona parte un ruolo marginale, evidenziano la disparit\u00e0 di forze che via via si and\u00f2 a delineare.\nIl 28 luglio 1914 l'Austria-Ungheria dichiara guerra alla Serbia, scoppia ufficialmente la Prima guerra mondiale e, in successione, il gioco delle alleanze porta a dichiarazioni di guerra a catena. La Russia il 30 luglio d\u00e0 ordine di mobilitare completamente l'esercito, la Germania allora dichiara guerra alla Russia il 1\u00ba agosto e alla Francia il 3 agosto, e cos\u00ec via.\nQui in successione le date dell'entrata in guerra dei vari Paesi dell'Intesa:\nAltri Alleati.\nAltri paesi hanno dichiarato guerra agli Imperi centrali anche se non furono mai coinvolti militarmente:\nNazioni insorgenti.\nQuattro nazionalit\u00e0 insorgenti, formate da volontari, hanno combattuto gli Imperi centrali durante le ultime fasi del conflitto, quando ormai gli imperi in disfacimento permisero l'insurrezione dei movimenti indipendentisti.\nMobilitati e perdite.\nQuesta tabella \u00e8 una stima del personale militare mobilitato, incluso l'esercito, la marina e l'aviazione, nel periodo 1914 - 1918. Le cifre delle perdite inoltre includono morti in combattimento, i feriti, i morti a causa delle ferite oltre che i morti a causa di malattie, delle condizioni meteorologiche, caduti in preda alla depressione, all'apatia ecc..\nLeader e comandanti.\nBelgio.\nCapi di Stato\nCapi di governo\nCapi politici\nCapi militari\nBrasile.\nCapi di Stato e di governo\nCapi politici\nCapi militari\nFrancia.\nCapi di Stato\nCapi di governo\nCapi politici\nCapi militari\nGiappone.\nCapi di Stato\nCapi di governo\nCapi politici\nCapi militari\nImpero britannico.\nCapi di Stato\nCapi di governo\nCapi politici\nCapi militari\nImpero russo.\nCapi di Stato\nCapi di governo\nCapi politici\nCapi militari\nMontenegro.\nCapi di Stato\nCapi di governo\nCapi politici\nCapi militari\nPortogallo.\nCapi di Stato\nCapi di governo\nCapi politici\nCapi militari\nRegno d'Italia.\nCapi di Stato\nCapi di governo\nCapi politici\nCapi militari\nRomania.\nCapi di Stato\nCapi di governo\nCapi politici\nCapi militari\nSerbia.\nCapi di Stato\nCapi di governo\nCapi politici\nCapi militari\nSiam.\nCapi di Stato e di governo\nCapi militari\nStati Uniti d'America.\nCapi di Stato e di governo\nCapi politici\nCapi militari"}
{"id": "1738559", "revid": "155118", "url": "https://it.wikipedia.org/wiki?curid=1738559", "title": "Albero della pioggia", "text": ""}
{"id": "1738570", "revid": "78273", "url": "https://it.wikipedia.org/wiki?curid=1738570", "title": "Entel\u00e9cheia", "text": ""}
{"id": "1738571", "revid": "599013", "url": "https://it.wikipedia.org/wiki?curid=1738571", "title": "Entel\u00e9chia", "text": ""}
{"id": "1738579", "revid": "1186321", "url": "https://it.wikipedia.org/wiki?curid=1738579", "title": "Carta velina", "text": "La carta velina \u00e8 un tipo di carta molto leggera e sottile, in genere traslucida che viene usata per imballaggi e lavori artistici. Viene prodotta con cellulosa, con finiture differenti a seconda della destinazione d'uso, lucida o opaca, pi\u00f9 o meno trasparente, bianca o colorata, e pu\u00f2 essere stampata con disegni e loghi pubblicitari o rifinita con goffrature in rilievo. La carta velina \u00e8 utilizzata per proteggere le fotografie all'interno degli album o le illustrazioni stampate in libri di pregio e anche per imballaggi come per le scarpe. \nLa grammatura della carta velina, cio\u00e8 il rapporto tra il peso della carta e la sua superficie, \u00e8 compresa tra i 18 e i 50 g/m\u00b2.\nLa carta velina era originariamente il supporto della carta carbone per creare copie di documenti."}
{"id": "1738586", "revid": "339392", "url": "https://it.wikipedia.org/wiki?curid=1738586", "title": "PFTIM", "text": ""}
{"id": "1738587", "revid": "88740", "url": "https://it.wikipedia.org/wiki?curid=1738587", "title": "Fritz Mauthner", "text": "Biografia.\nMauthner nacque a Horschitz, una citt\u00e0 situata nella Boemia settentrionale (oggi Ho\u0159ice, nella Repubblica Ceca), al secolo una provincia dell'Impero austro-ungarico, il 22 novembre del 1849 in una famiglia ebraica, assimilatasi culturalmente alla societ\u00e0 asburgica. Dopo aver svolto studi di diritto e filosofia a Praga, emigra a Berlino, nel Regno di Prussia, dove diviene editore del \"Berliner Tageblatt\". Cerca una linea di ricerca che coniughi la critica filosofica con quella del linguaggio. Gli esiti filosofici dei suoi studi sono per un verso lo scetticismo e per un altro l'ateismo, ma si tratta di un ateismo che non si manifesta come un vero materialismo, ma si colora di una certa idealit\u00e0 laicistica e antireligiosa. In essa si auspica un orizzonte gnoseologico antimetafisico nel quale la conoscenza viene elevata a ideale umano.\nNel profondo ed esteso studio sviluppato con \"L'ateismo e la sua storia in Occidente\" Mauthner \u00e8 diventato uno dei grandi referenti per la storiografia dell'ateismo, quantunque la barriera idealistica e cattolica in Italia ne abbia oscurata e minimizzata la figura, preferendo considerarlo soltanto un acuto filologo e un linguista. La sua storia dell'ateismo \u00e8 invece uno dei primi seri tentativi di evidenziare le mistificazioni operate dalla presunta \u201cfilosofia medievale\u201d, la scolastica cristiana, imbevuta di dogmatismo teologico, di mistica e di apriorismo metafisico.\nCi\u00f2 che Mauthner ha compreso \u00e8 la sostanziale incompatibilit\u00e0 della prospettiva metafisica con la ricerca di uno spirito filosofico volto al conseguimento del conoscere storico, ricostruendo il vero per distinguerlo dal falso."}
{"id": "1738590", "revid": "15756", "url": "https://it.wikipedia.org/wiki?curid=1738590", "title": "Corrado Marucci", "text": "Biografia.\nIl 15 novembre 1961 \u00e8 entrato nella Compagnia di Ges\u00f9. Il 18 giugno 1966 ha conseguito la licenza in filosofia presso la Pontificia Facolt\u00e0 Filosofica Aloisianum di Gallarate con una tesi su Wittgenstein. Il 16 marzo 1970 ha conseguito la laurea in Scienze matematiche presso l'Universit\u00e0 degli studi di Padova.\n\u00c8 stato ordinato presbitero il 1\u00ba luglio 1972.\nIl 20 dicembre 1973 ha conseguito una licenza in teologia presso l'universit\u00e0 teologica di Francoforte sull'ecclesiologia del giovane Lutero.\nIl 15 aprile 1980 ha conseguito il dottorato in teologia presso la stessa universit\u00e0 con una tesi sul divorzio nei vangeli (\"Parole di Ges\u00f9 sul divorzio\", Brescia 1982).\nDall'ottobre 1976 all'ottobre 1981 \u00e8 stato membro del Centro Studi Sociali di Milano e Redattore della rivista \"Aggiornamenti Sociali\" per il settore teologico.\nDall'ottobre 1981 all'ottobre 1987 \u00e8 stato professore aggiunto presso la Pontificia Facolt\u00e0 Teologica dell'Italia Meridionale, Sezione S. Luigi.\nDall'ottobre 1987 al febbraio 1993 \u00e8 stato professore ordinario della cattedra di esegesi del Nuovo Testamento presso la Leopold-Franzens-Universit\u00e4t di Innsbruck.\nDal febbraio 1995 all'agosto 2003 \u00e8 stato professore ordinario di Sacra Scrittura presso la Pontificia Facolt\u00e0 Teologica dell'Italia Meridionale, Sezione S. Luigi.\nDal settembre 2003 \u00e8 professore ordinario di Storia dell'esegesi al Pontificio Istituto Orientale di Roma.\n\u00c8 stato membro dal 1987 al 1993 dell\"'Arbeitsgemeinschaft deutschsprachiger Neutestamentler\" (associazione neotestamentaria di lingua tedesca) e direttore della rivista \"Orientalia Christiana Periodica\", membro della \"Studiorum Novi Testamenti Societas\" (SNTS) e dell'Associazione Biblica Italiana (ABI).\nCollaborava col periodico Civilt\u00e0 Cattolica e altri quotidiani italiani.\nNell'anno 2007 ha analizzato il Vangelo di Giuda, riportando le sue conclusioni in un articolo comparso in La Civilt\u00e0 Cattolica.\n\u00c8 in fase di lavorazione l'edizione aggiornata di \"Parole di Ges\u00f9 sul divorzio\" curata da Cesare Giraudo SJ. La nuova edizione verr\u00e0 pubblicata il prossimo ottobre 2020 all'interno della Collana Kanonika con il n. 30 (una coedizione di Edizioni Orientalia Christiana e Valore Italiano Editore)."}
{"id": "1738591", "revid": "767487", "url": "https://it.wikipedia.org/wiki?curid=1738591", "title": "Georges Minois", "text": " "}
{"id": "1738594", "revid": "1951004", "url": "https://it.wikipedia.org/wiki?curid=1738594", "title": "Pepe Rodr\u00edguez", "text": " Ha concentrato i suoi interessi sui problemi della storia delle religioni, scrivendo saggi di carattere antropologico accanto ad analisi dei testi sacri dell'Ebraismo e del Cristianesimo. Il concetto di Dio \u00e8 da parte di Rodriguez analizzato come fattore psichico originario attraverso il quale l'uomo ha trovato un modo efficace di rapportarsi all'ignoto e alla paura del futuro. Particolarmente interessante la tesi esposta in \"Dio \u00e8 nato donna\", dove viene colto il passaggio dal culto della \"Dea Madre\" terrena a quello del \"Dio\" celeste come effetto del passaggio dall'economia di \"caccia e raccolta\" a quella basata sull'agricoltura e sull'allevamento. \nOpere.\nTraduzioni italiane:\nIn lingua originale:"}
{"id": "1738596", "revid": "599013", "url": "https://it.wikipedia.org/wiki?curid=1738596", "title": "Squid (disambigua)", "text": ""}
{"id": "1738597", "revid": "306856", "url": "https://it.wikipedia.org/wiki?curid=1738597", "title": "Gianni Grana", "text": "Biografia.\nNato il 1\u00ba luglio 1924 a Sannicandro Garganico (Foggia), visse nell'infanzia a Firenze, poi alcuni anni a Chieti e a Venezia e per oltre mezzo secolo nell'area di Roma. Milit\u00f2 nell'Azione cattolica e nel partito fascista.\nLaureato in Lettere nel 1948 e in filosofia nel 1950 all'Universit\u00e0 di Roma, insegnante di lettere nelle scuole medie dal 1948 al 1951, dirigente statale nei Servizi editoriali e Informazioni della Presidenza del Consiglio (1951-73), fu libero docente di letteratura italiana nell'Universit\u00e0 di Roma dal 1963 fino al 1973. Dimissionario da tutti gli uffici istituzionali e onorevolmente pre-pensionato, da allora si ritir\u00f2 a vivere, a studiare e a scrivere fuori dalla capitale, nella \"villa A\" a Torlupara di Mentana, per ritrovare \"identit\u00e0 umana\" tra animali e piante. Qui oltre a scrivere, come aveva sempre fatto, compose immagini con cartoni e legni, metalli, vetri e altri materiali, teso alla necessit\u00e0 labile del dire e del fare per \"resistere significando\".\nMor\u00ec a Torlupara il 1\u00ba ottobre 2001, mentre stava lavorando al quarto volume della sua ultima opera.\nOpere.\nOltre a una grande quantit\u00e0 di articoli e saggi su riviste e giornali, pubblic\u00f2 varie \"Lecturae Dantis\" edite dalla SEI e da Le Monnier. Sue monografie critiche, su Daniello Bartoli, Mazzini e la letteratura, Federico De Roberto, Giovanni Papini, Curzio Malaparte, Cesare Pavese, Adriano Tilgher critico, Mario Fubini, Emilio Villa, sono apparse nelle collane di letteratura italiana edite da Marzorati e dirette - con collaborazione di critici e storici della letteratura italiana - da Grana stesso: \"I Contemporanei\" (6 volumi, 1963-74); \"I Critici\" (5 volumi, 1969); \"Novecento\" (10 volumi, 1979; nuova edizione in 11 volumi, 1987/88).\nPubblic\u00f2 inoltre i seguenti libri:"}
{"id": "1738600", "revid": "246700", "url": "https://it.wikipedia.org/wiki?curid=1738600", "title": "T\u00fcrkiye 1.Lig 1968-1969", "text": "L'edizione 1968-1969 della T\u00fcrkiye 1.Lig vide la vittoria finale del Galatasaray Istanbul.\nCapocannoniere del torneo fu Metin Oktay (Galatasaray Istanbul), con 17 reti."}
{"id": "1738601", "revid": "55935", "url": "https://it.wikipedia.org/wiki?curid=1738601", "title": "Gaspar Borja y Velasco", "text": ""}
{"id": "1738602", "revid": "339392", "url": "https://it.wikipedia.org/wiki?curid=1738602", "title": "Benetton Pallacanestro Treviso", "text": ""}
{"id": "1738606", "revid": "106456", "url": "https://it.wikipedia.org/wiki?curid=1738606", "title": "Lot (fiume)", "text": "Il Lot (in occitano \"\u00d2lt\" oppure \"\u00d2ut\") \u00e8 un fiume francese, che origina dal Massiccio Centrale e sfocia nella Garonna. Il Lot ha dato il proprio nome ai dipartimenti francesi del Lot e del Lot e Garonna.\nPercorso.\nIl Lot nasce sul versante sud della montagna del Goulet nelle Cevenne (dipartimento della Loz\u00e8re) ad un'altezza approssimativa di 1.300\u00a0m e si getta dopo 481\u00a0km nella Garonna nei pressi di Aiguillon nel dipartimento Lot e Garonna.\nDipartimenti e citt\u00e0 attraversate.\nIl Lot attraversa 131 comuni distribuiti su cinque dipartimenti e quattro regioni:\nAffluenti.\nGli affluenti pi\u00f9 importanti del Lot sono:"}
{"id": "1738618", "revid": "237256", "url": "https://it.wikipedia.org/wiki?curid=1738618", "title": "Evsei Liberman", "text": ""}
{"id": "1738620", "revid": "1534511", "url": "https://it.wikipedia.org/wiki?curid=1738620", "title": "SQUID", "text": "Gli SQUID (acronimo inglese di superconducting quantum Interference device, ) sono magnetometri estremamente sensibili, usati per misurare campi magnetici flebili, e sono costituiti da un anello superconduttore contenente una o pi\u00f9 giunzioni Josephson. \nPer essere precisi, gli SQUID misurano il flusso magnetico concatenato e la loro sensibilit\u00e0 \u00e8 espressa in frazioni del quanto di flusso magnetico: formula_1 per unit\u00e0 di banda passante.\nLa sensibilit\u00e0 al flusso del campo magnetico degli SQUID per strumenti commerciali \u00e8 inferiore a formula_2, per frequenze al di sopra di formula_3. In laboratorio si possono ottenere risultati decisamente migliori. \nNegli ultimi anni si sono affermati nuovi magnetometri basati sullo scambio di spin che hanno una sensibilit\u00e0 al campo magnetico\npotenzialmente maggiore (non dimostrata sperimentalmente), ma occupano un volume maggiore degli SQUID e necessitano di campi magnetici di fondo molto piccoli; tuttavia hanno il pregio di funzionare a temperatura ambiente.\nUno SQUID \u00e8 formato da materiali superconduttori; per funzionare ha quindi bisogno di essere raffreddato a temperature inferiori alla temperatura critica. Nel caso di superconduttori ad alta temperatura critica si devono raggiungere temperature inferiori ai 90 K (raggiungibili con azoto liquido), mentre per superconduttori convenzionali la temperatura deve essere inferiore ai 9 K (raggiungibili con elio liquido). Tenere presente che finora SQUID ad elevate prestazioni (rumore, riproducibilit\u00e0) sono ottenuti solo con superconduttori tradizionali.\nCon questo nome si distinguono due dispositivi: il dc-SQUID e l'rf-SQUID.\ndc-SQUID.\nIl dc-SQUID \u00e8 stato inventato nel 1964. Storicamente fu preceduto da altre due scoperte riguardanti la superconduttivit\u00e0: l'effetto Josephson e la quantizzazione del flusso. Le giunzioni Josephson furono previste nel 1962 e realizzate poi nel 1963. La quantizzazione del flusso era invece stata prevista nel 1948 da F. London, ma con un valore due volte maggiore; solo nel 1961 Doll e Nabauer determinarono sperimentalmente tale effetto.\nUn dc-SQUID ha due giunzioni Josephson in parallelo in un anello superconduttore, caratterizzato dalla sua induttanza formula_4 totale. La figura a fianco mostra lo schema: la croce \u00e8 il simbolo delle giunzioni Josephson, che sono eguali (per comodit\u00e0 di trattazione) e con corrente critica formula_5. Un generatore di corrente continua polarizza con una corrente formula_6 l'anello, e tale corrente in assenza di campo magnetico esterno si separa in maniera simmetrica tra i due rami in parallelo. Se si applica un piccolo flusso magnetico ( formula_7), a causa della quantizzazione del flusso (che impone che dentro l'anello il flusso sia nullo o pari a multipli interi del quanto di flusso) si deve generare una corrente circolante di schermo tanto maggiore quanto minore \u00e8 l'induttanza dell'anello:\nformula_8\nTale corrente va a sommarsi alla corrente di una giunzione e a sottrarsi ad un'altra. Di conseguenza la corrente massima di polarizzazione diviene inferiore a formula_9.\nIl minimo assoluto della corrente critica del dispositivo si ha per formula_10, quando la corrente circolante \u00e8 massima. Se formula_11 la corrente circoler\u00e0\nin verso opposto fino ad annullarsi nuovamente per formula_12.\nLa cosa si ripete periodicamente per flussi magnetici multipli del quanto di flusso.\nSe la corrente di polarizzazione supera la corrente critica, tale differente comportamento si traduce in una differenza di potenziale ai capi del dispositivo che varia periodicamente con il flusso magnetico esterno. La caratteristica corrente-tensione di uno SQUID \u00e8 mostrata nella figura 2, a sinistra, dove \u2206V \u00e8 l'ampiezza dell'oscillazione di tensione dovuta al campo magnetico esterno. Nella figura 2, a destra, si mostra la caduta di potenziale ai capi dello SQUID come una funzione periodica del quanto di flusso magnetico.\nPer ottenere tale risultato \u00e8 necessario aver aggiunto in parallelo alle giunzioni una opportuna resistenza formula_13 di shunt che elimina il comportamento isteretico della caratteristica corrente-tensione delle giunzioni Josephson dovuta alla loro capacit\u00e0 formula_14 propria. Si pu\u00f2 dimostrare che se formula_15, la caratteristica corrente-tensione \u00e8 come la curva a sinistra di figura 2. Quindi se lo SQUID \u00e8 polarizzato al di sopra della corrente critica si trova in modo resistivo. Approssimativamente si pu\u00f2 dire, per formula_16, che:\nformula_17\nQuindi la responsivit\u00e0 di un dc-SQUID \u00e8 tanto pi\u00f9 alta quanto pi\u00f9 bassa \u00e8 l'induttanza ed alta la resistenza di shunt (che per\u00f2 ha un limite dovuto alla condizione di non avere le giunzioni con isteresi).\nPer aumentare la velocit\u00e0 di risposta ed l'intervallo dinamico di un dc-SQUID, si utilizza un circuito di retroazione negativa per applicare un flusso opposto in modo che il flusso attraverso lo SQUID sia costante. L'intensit\u00e0 del flusso applicato in retroazione \u00e8 proporzionale al campo magnetico esterno e permette quindi la misura del campo stesso.\nL'induttanza di ingresso.\nIn alcune applicazioni il dc-SQUID \u00e8 utilizzato come sensore di flusso magnetico, ma in genere la necessit\u00e0 di avere SQUID di induttanza molto piccola renderebbe la loro sensibilit\u00e0 al campo magnetico di scarso interesse (il campo magnetico \u00e8 pari al flusso diviso la superficie ed induttanza piccola determina aree piccole). In genere una bobina, di induttanza formula_18 \u00e8 accoppiata fortemente all'induttanza dell'anello superconduttore che costituisce lo SQUID. In particolare, poich\u00e9 la mutua induzione tra l'induttanza di ingresso si pu\u00f2 scrivere come:\nformula_19\ndove formula_20 \u00e8 il coefficiente di accoppiamento, nel caso quindi che venga aggiunta la bobina esterna tale quantit\u00e0 va resa il pi\u00f9 grande possibile (prossima ad 1).\nSe vi \u00e8 un'induttanza di ingresso e lo SQUID \u00e8 opportunamente reazionato esso diventa un convertitore di corrente in tensione.\nLimite quantistico del rumore.\nLo SQUID, come tutti gli amplificatori lineari, ha una sensibilit\u00e0 minima in energia\nmisurabile determinata dal principio di indeterminazione di Heisenberg; questo comporta che la sensibilit\u00e0 in energia detta anche energia spettrale (l'energia minima misurabile per unit\u00e0 di banda passante) non pu\u00f2 essere inferiore a formula_21. Tale limite dipende dall'energia di punto zero. Gli SQUID sono gli amplificatori lineari che nel limite delle basse frequenze si avvicinano di pi\u00f9 a tale limite intrinseco.\nSe si chiama con formula_22\nil rumore in flusso magnetico, la sua conversione in densit\u00e0 di energia spettrale accoppiata (cio\u00e8 riferita alla bobina di ingresso) \u00e8:\nUn dc-SQUID ideale ha una densit\u00e0 di energia spettrale accoppiata di\nIl migliore risultato sperimentale finora ottenuto in dispositivi accoppiati con bobine \u00e8 quello di un micro-suscettometro che hanno riportato una densit\u00e0 di energia spettrale accoppiata di formula_25 con una bobina di ingresso di formula_26. Con una bobina di maggiore valore (formula_27) ed a pi\u00f9 alta temperatura (0,9 K) \u00e8 stato misurato un rumore in flusso di formula_28\nche corrisponde ad una densit\u00e0 di energia spettrale accoppiata di formula_29.\nrf-SQUID.\nLo SQUID a radio frequenza (rf-SQUID) utilizza una singola giunzione Josephson di corrente critica formula_5 che interrompe un anello superconduttore di induttanza formula_4; a causa della quantizzazione del flusso il flusso interno \u00e8 un multiplo del quanto di flusso. Se formula_32 la caratteristica flusso interno in funzione del campo magnetico applicato descrive un ciclo di isteresi, questo comporta che il fattore di merito di un circuito a rf accoppiato debolmente con l'anello stesso (mostrato a destra nella figura a fianco) dipende dall'ampiezza di tale isteresi che aumenta o diminuisce con il campo magnetico statico concatenato con l'anello. Il circuito di alimentazione di questo dispositivo consiste semplicemente di una correnta a rf di ampiezza opportuna (in maniera da fare descrivere uno o pi\u00f9 cicli di isteresi) modulata a bassa frequenza applicata ad un circuito risonante alla frequenza del segnale a rf.\nIl segnale rivelato con tecnica di supereterodina a rf \u00e8 un caratteristico segnale di forma triangolare (con periodo un quanto di flusso); il segnale rivelato si utilizza per chiudere un anello di controreazione e quindi l'uscita del dispositivo \u00e8 una funzione lineare del campo ingresso nella bobina di ingresso (fortemente accoppiata) mostrata alla sinistra della figura. Il rf-SQUID fu inventato nel 1965 da Robert Jaklevic, John J. Lambe, Arnold Silver e James Edward Zimmerman e ha avuto un notevole successo per circa 20 anni: produrre una giunzione Josephson, che inizialmente si fabbricava in maniera meccanica con tecniche artigianali, \u00e8 molto pi\u00f9 semplice che produrre due giunzioni quasi eguali (quelle necessarie per un dc-SQUID). Inoltre la rivelazione eterodina \u00e8 una tecnica molto usata per rivelazione di segnali radio e fare un circuito risonante a 19 MHz (la frequenza pi\u00f9 utilizzata per questi dispositivi) \u00e8 relativamente semplice. Il limite in sensibilit\u00e0 \u00e8 proprio dato dalla frequenza di operazione. Ci si rese conto che aumentando la frequenza le caratteristiche di rumore erano pi\u00f9 interessanti, ma con circuiti pi\u00f9 semplici \u00e8 preferibile usare un dc-SQUID, che quindi nella maggior parte delle applicazioni ha soppiantato il rf-SQUID.\nUsi degli SQUID.\nUn sensore SQUID permette la misura di campi magnetici estremamente deboli, ma non solo, anche di qualsiasi grandezza che generi un debole campo magnetico.\nL'estrema sensibilit\u00e0 degli SQUID li rende ideali per alcuni specifici studi in biologia, tale ramo della scienza prende il nome di biomagnetismo. In particolare la magnetoencefalografia usa la misura proveniente da un \"array\" di SQUID per ricavare\nl'attivit\u00e0 di gruppi di neuroni all'interno del cervello, \u00e8 una tecnica che permette di ricavare informazioni locali pi\u00f9 dettagliate della pi\u00f9 diffusa elettroencefalografia. Un'altra area \u00e8 la misura dei segnali magnetici del cuore, ma anche dello stomaco. Nel caso dello stomaco viene usata per tracciare marker magnetici applicati oralmente.\nLa suscettometria \u00e8 una delle applicazioni pi\u00f9 diffuse, vi sono ditte che forniscono strumenti chiavi in mano che permettono di effettuare misure delle propriet\u00e0 magnetiche di campioni, a partire da temperature di 4 K in su (anche maggiori di temperatura ambiente).\n\u00c8 stato dimostrato in laboratorio che la risonanza magnetica mediante l'uso di SQUID pu\u00f2 essere effettuata in campi di molti ordini di grandezza pi\u00f9 bassi di quelli di normalmente usati.\nUn'altra applicazione \u00e8 il microscopio SQUID a scansione, che usa uno SQUID di dimensioni molto piccole per fare microscopia superficiale.\nVi sono da menzionare anche applicazione in geomagnetismo sia per prospezioni sia per ricerca di minerali.\nGli SQUID sono dei dispositivi estremamente versatili, infatti possono essere usati per misurare qualsiasi quantit\u00e0 fisica che pu\u00f2 essere convertita in un flusso magnetico come ad esempio correnti e tensioni. Per questa ragione trovano applicazioni non solo nelle tecniche magnetometria gi\u00e0 menzionate, ma anche in alcune misure alla frontiera della fisica quali \"test\" della Relativit\u00e0 generale, la ricerca di onde gravitazionali.\nVi \u00e8 da aggiungere che sono stati anche usati per la ricerca di alcune particelle esotiche quali WIMPP's, monopoli magnetici, quarks liberi e neutrini.\nAttualmente vi \u00e8 una notevole attivit\u00e0 nel tentativo di usare tali dispositivi come qu-bit di un Computer quantistico.\nCollegamenti esterni.\nCosa sono gli SQUID"}
{"id": "1738627", "revid": "196390", "url": "https://it.wikipedia.org/wiki?curid=1738627", "title": "World of Illusion", "text": ""}
{"id": "1738631", "revid": "63756", "url": "https://it.wikipedia.org/wiki?curid=1738631", "title": "Superconducting QUantum Interference Device", "text": ""}
{"id": "1738634", "revid": "17654", "url": "https://it.wikipedia.org/wiki?curid=1738634", "title": "Una Parola Comune tra Noi e Voi", "text": ""}
{"id": "1738637", "revid": "237256", "url": "https://it.wikipedia.org/wiki?curid=1738637", "title": "Tatiana Nikolaevna Baramzina", "text": ""}
{"id": "1738642", "revid": "339392", "url": "https://it.wikipedia.org/wiki?curid=1738642", "title": "Invasione della Sicilia", "text": ""}
{"id": "1738647", "revid": "1305772", "url": "https://it.wikipedia.org/wiki?curid=1738647", "title": "Si\u00e2n Rees", "text": "Nata in Cornovaglia, laureata in storia all'Universit\u00e0 di Oxford, vive a Brighton, dove scrive romanzi di storia sociale e marittima del XVIII e XIX secolo, temi e periodi sui quali si \u00e8 specializzata.\nIl \"bordello galleggiante\".\nLa sua opera pi\u00f9 nota, \"Il bordello galleggiante\" (in edizione originale inglese \"The floating brothel: the extraordinary true story of an eighteenth-century ship and its cargo of female convicts\"), che in Italia ha registrato due ristampe con la Garzanti (nel 2001 e nel 2004), \u00e8 un romanzo storico. Rees narra, infatti, il viaggio realmente compiuto dall'Inghilterra all'Australia, da 226 donne-criminali, prostitute o soltanto disonorate, che erano state condannate all'esilio da tribunali inglesi.\nIl viaggio, a bordo della nave \"Lady Julian\", era stato organizzato dalle autorit\u00e0 britanniche con l'intento di incrementare la popolazione femminile australiana, sostenendo la colonia di Botany Bay, nel Nuovo Galles del Sud, da cui si sarebbe sviluppata Sydney. La definizione di \"bordello galleggiante\" derivava dal fatto che, durante la navigazione, che dur\u00f2 quasi un anno (dal 29 luglio 1789 al 6 giugno 1790), le donne vennero sposate \"temporaneamente\" o sfruttate sessualmente dall'equipaggio."}
{"id": "1738649", "revid": "729019", "url": "https://it.wikipedia.org/wiki?curid=1738649", "title": "Isola Bananal", "text": "L'isola Bananal (in portoghese \"Ilha do Bananal\") \u00e8 un'isola fluviale, situata nello Stato brasiliano di Tocantins e formata dalla biforcazione del fiume Araguaia nei fiumi Araguaia e Java\u00e9s in una piana molto bassa. Vasta 19.162,25\u00a0km\u00b2, con una lunghezza di 350\u00a0km ed una larghezza di 55\u00a0km, si tratta dell'isola fluviale pi\u00f9 grande del mondo.\nScoperta il 26 luglio 1773 dall'esploratore Jos\u00e9 Pinto Fonseca, originariamente l'isola fu chiamata Santana; solo in seguito fu rinominata Bananal per via della presenza di banani.\nSecondo l'articolo 28 dello statuto della legge India (\"Artigo 28 do Estatuto do Ind\u00edo-lei\") pubblicato il 19 dicembre 1973, l'isola Bananal \u00e8 stata protetta attraverso l'istituzione di un parco nazionale destinato all'ecoturismo (nella zona settentrionale) e di una riserva indigena per le trib\u00f9 native della regione (nella zona meridionale). Sebbene in passato vi abitassero anche brasiliani non discendenti da indigeni, oggi la popolazione dell'isola \u00e8 costituita esclusivamente da trib\u00f9 native; tra queste, ne sono presenti almeno quattro: Java\u00e9s, Karaj\u00e1, Av\u00e1-Canoeiro e Tux\u00e1.\nNon esistono ponti di collegamento tra l'isola e gli Stati di Tocantins (ad est) e del Mato Grosso (ad ovest). Per gran parte dell'anno, l'unico mezzo di trasporto per raggiungere l'isola sono le barche. Tuttavia, durante i periodi di siccit\u00e0 (tra giugno e agosto), le biforcazioni dell'Araguaia si abbassano ad un livello tale da consentire l'approdo all'isola tramite l'automobile. I villaggi sono collegati tra loro da strade larghe abbastanza per automobili e trattori, anche se principalmente vengono attraversate a cavallo, in bicicletta o a piedi."}
{"id": "1738655", "revid": "20090", "url": "https://it.wikipedia.org/wiki?curid=1738655", "title": "Repubblichino", "text": ""}
{"id": "1738661", "revid": "20090", "url": "https://it.wikipedia.org/wiki?curid=1738661", "title": "SMS Szent Istv\u00e1n (nave da battaglia)", "text": ""}
{"id": "1738662", "revid": "20090", "url": "https://it.wikipedia.org/wiki?curid=1738662", "title": "SMS Viribus Unitis (nave da battaglia)", "text": ""}
{"id": "1738663", "revid": "20090", "url": "https://it.wikipedia.org/wiki?curid=1738663", "title": "SMS Prinz Eugen (nave da battaglia)", "text": ""}
{"id": "1738664", "revid": "339392", "url": "https://it.wikipedia.org/wiki?curid=1738664", "title": "SMS Tegetthoff (nave da battaglia)", "text": ""}
{"id": "1738665", "revid": "486946", "url": "https://it.wikipedia.org/wiki?curid=1738665", "title": "Brytta L\u00e9ofa", "text": ""}
{"id": "1738667", "revid": "74801", "url": "https://it.wikipedia.org/wiki?curid=1738667", "title": "Terre Haute", "text": "Terre Haute \u00e8 una citt\u00e0 degli Stati Uniti d'America, capoluogo della contea di Vigo nello Stato dell'Indiana. La popolazione era di abitanti nel censimento del 2010, passati a secondo una stima del 2012.\nNel 1871 dette i natali allo scrittore Theodore Dreiser padre del Realismo americano. \nUniversit\u00e0.\nA Terre Haute ha sede il campus dell'Indiana State University (ISU) il cui \"team\" di \"basket\" (i \"Sycamores\") dal 1976 al 1979 ha avuto nelle sue file Larry Bird futuro campione della NBA a Boston."}
{"id": "1738668", "revid": "287204", "url": "https://it.wikipedia.org/wiki?curid=1738668", "title": "Andrej Ivanovic Eremenko", "text": ""}
{"id": "1738670", "revid": "228587", "url": "https://it.wikipedia.org/wiki?curid=1738670", "title": "Calatrava", "text": ""}
{"id": "1738673", "revid": "842", "url": "https://it.wikipedia.org/wiki?curid=1738673", "title": "Tornado F-1", "text": ""}
{"id": "1738676", "revid": "842", "url": "https://it.wikipedia.org/wiki?curid=1738676", "title": "F-104G", "text": ""}
{"id": "1738680", "revid": "767487", "url": "https://it.wikipedia.org/wiki?curid=1738680", "title": "Terra lontana", "text": "Terra lontana (\"The Far Country\") \u00e8 un film del 1954 diretto da Anthony Mann.\nTrama.\nSul finire del 1800, all'epoca della corsa all'oro nel Klondike, Jeff Webster fiuta l'affare: i cercatori d'oro avranno bisogno di carne per sfamarsi e quindi decide con il suo amico e socio Ben Tatem di portare una mandria di bovini in Canada, guadagnando quello che serve per acquistare una bella fattoria nello Utah.\nNel tragitto devono attraversare Skagway, ultimo avamposto statunitense prima del Canada, e qui si scontrano con il giudice e sceriffo Gannon, il quale in un processo sommario assolve Jeff dall'uccisione di due mandriani che avevano cercato di rubargli le bestie, requisendo per\u00f2 le medesime. Si scopre poi che Gannon \u00e8 anche colui che fornisce i viveri ai cercatori d'oro che partono da Skagway verso Dawson City.\nNon riuscendo a recuperare immediatamente i bovini, Jeff e Ben vengono assoldati da Rhonda, la proprietaria del saloon di Skagway, innamorata di Webster, per andare a Dawson City, dove la donna ha intenzione di aprire un nuovo saloon. Nottetempo i due, aiutati da Rube Morris, tornano a Skagway e recuperano la mandria, riuscendo a passare il confine canadese prima che Gannon riesca a fermarli, grazie anche all'aiuto della giovane Ren\u00e9e, anche lei invaghita di Webster, che corre ad avvisare Jeff dell'inseguimento. Durante il tragitto Webster dimostra la sua intelligenza e prudenza, evitando di passare su un ghiacciaio, ma Rhonda e gli altri decidono di attraversarlo e rischiano di morire a causa di una slavina.\nNei pressi dell'ultimo passo prima di Dawson City, due cercatori vengono assaliti, uccisi e derubati dell'oro, mentre si dirigono verso gli Stati Uniti. Con questa funesta notizia, il gruppo arriva a Dawson City e qui si fa strada il timore di non potersi pi\u00f9 muovere a causa degli assalti dei banditi. Anche Jeff e Ben si mettono a cercare l'oro e riescono a setacciarne una buona quantit\u00e0, finch\u00e9 arriva in citt\u00e0 Gannon con l'intento di spadroneggiare anche a Dawson City. Gannon espropria illegalmente tutti i cercatori della cittadina delle loro concessioni e gli abitanti decidono di nominare uno sceriffo che li tuteli; la scelta ricade su Jeff, abile pistolero, ma questi, che non ha alcuna intenzione di farsi coinvolgere, rifiuta. Il posto di sceriffo viene dunque assegnato a Rube, che tuttavia non ha il coraggio di opporsi a Gannon e si dimostra debole e inaffidabile.\nQualche tempo dopo, Jeff e Ben, che ormai hanno racimolato sufficiente oro, decidono di lasciare in segreto Dawson City, ma vengono proditoriamente assaliti dagli uomini di Gannon. Nello scontro che segue, Ben viene ucciso e Jeff ferito e derubato. L'unica a venirgli in soccorso \u00e8 Ren\u00e9e, che gli fa capire che le persone vanno aiutate perch\u00e9 sono in difficolt\u00e0 e non per proprio tornaconto; Jeff, allora, decide di mettere da parte il proprio egoismo e di liberare Dawson City dalla tirannia di Gannon, anche per vendicare la morte di Ben.\nLo scontro finale avviene fuori dal saloon di Rhonda; Jeff affronta Gannon in un duello all'ultimo sangue e riesce infine ad ucciderlo. Nello scontro trova la morte anche Rhonda, messasi in mezzo per proteggere Jeff e colpita da una pallottola destinata a lui. I cittadini, spronati dall'esempio di Jeff, si armano e, guidati da Rube, cacciano via da Dawson City gli scagnozzi di Gannon, liberando la citt\u00e0 una volta per tutte."}
{"id": "1738691", "revid": "1494169", "url": "https://it.wikipedia.org/wiki?curid=1738691", "title": "Oggetti non stellari nella costellazione di Ofiuco", "text": "Principali oggetti non stellari presenti nella costellazione di Ofiuco."}
{"id": "1738695", "revid": "1543377", "url": "https://it.wikipedia.org/wiki?curid=1738695", "title": "Rifugio Pian della Ballotta", "text": "Il rifugio Pian della Ballotta \u00e8 un rifugio situato nel comune di Ceresole Reale (\"TO\"), in valle Orco, nelle Alpi Graie, a \"2.470\" m s.l.m.\nStoria.\nIl rifugio \u00e8 stato costruito a partire da un preesistente edificio posto in quel luogo a custodia del lago Serr\u00f9. \u00c8 stato inaugurato nel 1969.\nCaratteristiche e informazioni.\nSi trova su uno sperone roccioso quasi a strapiombo sul lago Serr\u00f9.\nIl rifugio non \u00e8 gestito. Si possono ritirare la chiavi presso la sezione.\nAccessi.\nDa Ceresole Reale si sale lungo la strada che conduce al colle del Nivolet. Giunti all'altezza del lago Serr\u00f9 un comodo sentiero che costeggia il lago conduce al rifugio in circa 45 minuti."}
{"id": "1738696", "revid": "20090", "url": "https://it.wikipedia.org/wiki?curid=1738696", "title": "Regia aeronautica", "text": ""}
{"id": "1738702", "revid": "287204", "url": "https://it.wikipedia.org/wiki?curid=1738702", "title": "Er\u00ebmenko", "text": "Il termine Er\u00ebmenko pu\u00f2 riferirsi a:"}
{"id": "1738703", "revid": "287204", "url": "https://it.wikipedia.org/wiki?curid=1738703", "title": "Eremenko", "text": ""}
{"id": "1738713", "revid": "767487", "url": "https://it.wikipedia.org/wiki?curid=1738713", "title": "Idw\u0101r al-Kharr\u0101\u1e6d", "text": "Biografia.\nNasce ad Alessandria d'Egitto nel 1926 da una famiglia copta. Attivo nel movimento rivoluzionario egiziano, sconta due anni di carcere negli anni quaranta per aver partecipato alle proteste contro il colonialismo britannico in Egitto. \nLaureato in giurisprudenza nel 1946, funzionario di vari enti, eletto segretario generale dell'Unione degli scrittori afro-asiatici. Si dedica dal 1983 esclusivamente alla letteratura e nel 1986 fonda una rivista d'avanguardia \"Gallery '68\" che si oppone all'estetica classica di Nagib Mahfuz. Per il suo stile surrealista e simbolista, \u00e8 uno degli innovatori della letteratura araba contemporanea.\nRitenuto come uno dei fondatori del romanzo della letteratura araba contemporanea, nonch\u00e9 un suo teorico, ha pubblicato oltre 50 opere, tra cui \"Alessandria citt\u00e0 di zafferano\", \"Le ragazze di Alessandria\", \"Alte mura\", \"L'ora dell'orgoglio\".\nHa vinto nel 2014 il Premio Nilo per la Letteratura, il principale premio egiziano per la letteratura contemporanea; inoltre ha ricevuto la Medaglia Naguib Mahfouz per la Letteratura dall'Universit\u00e0 Americana del Cairo nel 1999."}
{"id": "1738717", "revid": "183483", "url": "https://it.wikipedia.org/wiki?curid=1738717", "title": "Cr 70", "text": ""}
{"id": "1738720", "revid": "1494169", "url": "https://it.wikipedia.org/wiki?curid=1738720", "title": "Oggetti non stellari nella costellazione di Orione", "text": "Principali oggetti non stellari presenti nella costellazione di Orione."}
{"id": "1738724", "revid": "122192261", "url": "https://it.wikipedia.org/wiki?curid=1738724", "title": "Oggetti non stellari nella costellazione dell'Orologio", "text": "Principali oggetti non stellari presenti nella costellazione dell'Orologio."}
{"id": "1738729", "revid": "73843", "url": "https://it.wikipedia.org/wiki?curid=1738729", "title": "Lago Serr\u00f9", "text": "Il lago Serr\u00f9 (2.275\u00a0m s.l.m.) \u00e8 un lago alpino artificiale che si trova nella valle dell'Orco (Piemonte), nel territorio del comune di Ceresole Reale, lungo la strada che da questo sale al colle del Nivolet, poco sotto il lago Agnel.\nCaratteristiche.\nFa parte del complesso di laghi artificiali (lago Agnel, lago Serr\u00f9, lago di Ceresole, lago di Teleccio, lago d'Eugio e lago di Valsoera), che alimentano varie centrali idroelettriche: su uno sperone roccioso al di sopra del lago sorge il rifugio Pian della Ballotta.\nEscursioni ed alpinismo dal lago.\n\u00c8 punto di partenza per diverse escursioni o ascensioni:"}
{"id": "1738730", "revid": "1393243", "url": "https://it.wikipedia.org/wiki?curid=1738730", "title": "Sottosuolo (Dungeons &amp; Dragons)", "text": "Il Sottosuolo (\"Underdark\" nell'originale inglese) \u00e8 una delle ambientazioni in cui si svolgono le avventure dei personaggi del gioco di ruolo fantasy \"Dungeons &amp; Dragons\" e di diversi romanzi incluso il ciclo di Drizzt Do'Urden scritto da R. A. Salvatore. \nViene descritto come un enorme intrico sotterraneo di cunicoli e caverne che si estende al di sotto dei continenti del mondo fittizio di \"Forgotten Realms\" formando un mondo sotterraneo dove la luce del sole non entra mai.\nIl Sottosuolo \u00e8 il mondo dove si intrecciano le vicende di diverse razze semi-umane: gli elfi drow, i nani duergar (o \"nani grigi\"), gli Illithid e gli Svirfneblin (o \"gnomi delle profondit\u00e0\")."}
{"id": "1738732", "revid": "237256", "url": "https://it.wikipedia.org/wiki?curid=1738732", "title": "Alexandr Matrosov", "text": ""}
{"id": "1738735", "revid": "110762678", "url": "https://it.wikipedia.org/wiki?curid=1738735", "title": "Riserva naturale Adda Morta - Lanca della Rotta", "text": "La riserva naturale Adda Morta - Lanca della Rotta \u00e8 un'area naturale protetta che si sviluppa sulla riva destra dell'Adda, parte in Provincia di Lodi e parte in Provincia di Cremona. La riserva \u00e8 stata istituita dalla regione Lombardia con deliberazione di consiglio n\u00b0 111/1845 del dicembre 1984.\nTerritorio.\nNell'area si ravvisano tre tipologie di biotopo: l'Adda Morta \u00e8 una ramo abbandonato senza pi\u00f9 alcun collegamento diretto con l'Adda e il cui apporto idrico avviene tramite acque di falda; il Canale Morto, oggi rettificato \u00e8 residuo di un collegamento tra morta e lanca; qui l'acqua \u00e8 scorrente. La Lanca della Rotta \u00e8 una lanca fluviale collegata all'Adda in maniera permanente e riceve acqua tramite il canale.\nFlora.\nSi ravvisano specie vegetali tipiche dell'ambiente palustre quali la cannunccia di palude, il coltellaccio, la tifa, il tabacco di palude e l'iris giallo. Al di fuori delle aree di canneto vivono nuclei di lenticchie d'acqua, di morsi di rana, di nannufero e la azolla caroninana.\nFauna.\nTra gli anfibi si segnalano: il tritone crestato (molto raro), il rospo comune, la raganella e la rana agile. Frequenti sono la rana di Lataste e la rana verde.\nRettili: il ramarro e lucertola delle muraglie, il biacco, la biscia dal collare."}
{"id": "1738736", "revid": "1305772", "url": "https://it.wikipedia.org/wiki?curid=1738736", "title": "Sos'va", "text": "Sos'va (anche come \"Sosva\") \u00e8 un toponimo russo che pu\u00f2 riferirsi a:"}
{"id": "1738737", "revid": "1873126", "url": "https://it.wikipedia.org/wiki?curid=1738737", "title": "Joan Riudavets", "text": ""}
{"id": "1738740", "revid": "287204", "url": "https://it.wikipedia.org/wiki?curid=1738740", "title": "Saipem 10000", "text": "La Saipem 10000 \u00e8 una nave di perforazione petrolifera, doppio rig, facente parte della flotta della Saipem, societ\u00e0 del gruppo Eni. La nave \u00e8 stata costruita nei cantieri coreani Samsung di Kyungnam, consegnata nel 2000.\nSi tratta di una nave di perforazione dalle elevate prestazioni, in grado di eseguire la perforazione di pozzi in fondali di profondit\u00e0 fino a 10.000 piedi (oltre 3.000 metri). Il posizionamento della nave \u00e8 garantito da un sistema computerizzato collegato al sistema GPS che coordina la spinta di 6 propulsori Ulstein orientabili da 4.000 kW a 730 rpm ciascuna. Viene alimentata attraverso 6 generatori Wartsila da 7.000\u00a0kW.\nLa nave viene utilizzata sia per perforazioni esplorative che per la realizzazione di pozzi di sviluppo di giacimenti gi\u00e0 conosciuti. Pu\u00f2 inoltre essere utilizzata nelle opere di completamento dei pozzi e nelle prime fasi di produzione con relativi test, grazie alla sua capacit\u00e0 di immagazzinamento di greggio, pari a 140.000 barili."}
{"id": "1738742", "revid": "767487", "url": "https://it.wikipedia.org/wiki?curid=1738742", "title": "Miracle (Whitney Houston)", "text": "Miracle \u00e8 il terzo singolo di Whitney Houston ad essere estratto dal suo terzo album, \"I'm Your Baby Tonight\". La canzone, scritta e profotta da L.A. Reid e Babyface, racconta di una ragazza pentita di aver abortito. Il video della canzone tuttavia non segue alcuna storia legata al testo e mostra invece la cantante eseguire il brano."}
{"id": "1738744", "revid": "729019", "url": "https://it.wikipedia.org/wiki?curid=1738744", "title": "Ljublino (metropolitana di Mosca)", "text": "Ljublino () \u00e8 una stazione della Metropolitana di Mosca situata sulla Linea Ljublinsko-Dmitrovskaja. Fu inaugurata il 25 dicembre 1996, come porzione del secondo tratto dell'estensione sud-orientale del ramo Ljublinskij. La stazione presenta un design ad ambiente unico, con banchina centrale (opera degli architetti V.Filippov e S.Beljakova); \u00e8 dedicata all'architettura delle citt\u00e0 situate nei dintorni di Mosca, infatti il quartiere di Ljublino era in origine una citt\u00e0, prima di essere inglobato dalla capitale nel 1961.\nLa stazione consiste in una volta divisa in due met\u00e0, che si raccordano al culmine dove una nicchia contiene gli elementi di illuminazione. Le volte bianche si trasformano gradualmente nelle mura della stazione, che sono ricoperte in marmo scuro nella parte bassa. Sopra le porte di uscita vi sono due medaglioni che mostrano lo stemma del quartiere di Ljublino.\nLa stazione conta due ingressi sotterranei, posti sotto le vie Krasnodarskaja e Sovchoznaja; le uscite sono coperte da pensiline chiuse in metallo."}
{"id": "1738746", "revid": "125186722", "url": "https://it.wikipedia.org/wiki?curid=1738746", "title": "Salamander (videogioco)", "text": " \u00e8 un videogioco del genere sparatutto a scorrimento spaziale sviluppato nel 1986 da Konami. Fa parte di una serie parallela della saga di \"Gradius\". Originariamente disponibile come videogioco arcade, \u00e8 stato convertito per numerosi computer e console, venendo di solito apprezzato dalla critica.\nLa versione arcade usc\u00ec in Nordamerica come o Life Force, titolo che venne poi utilizzato anche da una riedizione arcade giapponese del 1987 con alcune variazioni e dalle conversioni nordamericane.\nModalit\u00e0 di gioco.\n\"Salamander\" \u00e8 uno sparatutto a scorrimento dove si guida un'astronave, nello spazio aperto o all'interno di gallerie, contro nemici di natura biologica o meccanica. Si gioca in singolo oppure in cooperazione simultanea a due; la modalit\u00e0 simultanea non \u00e8 per\u00f2 presente nelle conversioni per i computer occidentali.\nRispetto a \"Gradius\", uscito l'anno precedente, \"Salamander\" presenta un sistema di selezione dei power-up semplificato, una modalit\u00e0 di gioco cooperativa a due giocatori e livelli dotati, alternativamente, di scorrimento verticale con vista dall'alto oltre che orizzontale con vista di lato.\nCi sono in tutto sei livelli con nemici differenti e ciascuno dotato di un proprio boss: i livelli dispari sono a scorrimento orizzontale, quelli pari invece verticale. Si inizia con un livello che si snoda per una caverna di materia biologica, dalle cui pareti emergono anche enormi ostacoli mobili. Il secondo livello avviene nello spazio, con campi di meteoriti da evitare. Il terzo scorre tra pareti di lava e fiamme dalle quali emergono lingue di fuoco e lo stesso boss, un enorme drago. Nel quarto si sorvola la superficie di un pianeta vulcanico per poi entrare nella prima delle due basi nemiche. Il quinto si svolge nuovamente nello spazio e il sesto nella seconda fortezza dei nemici: dopo aver eliminato il boss finale, bisogner\u00e0 imboccare i corridoi accessibili per uscire indenni. Gli ultimi due livelli non sono presenti nelle conversioni per i computer occidentali.\nAnime.\nIl gioco ha dato origine a una miniserie OAV, uscita nel 1988, costituita da tre episodi.\nRaccolte.\nConversioni per le console Sega Saturn e PlayStation uscirono nel 1997 solo all'interno della raccolta \"Salamander Deluxe Pack Plus\", comprendente anche \"Salamander 2\".\nLa versione originale arcade del gioco \u00e8 stata ripubblicata nel 2007 all'interno della raccolta \"Salamander Portable\", uscita per PlayStation Portable nel solo Giappone, includente anche il sequel \"Salamander 2\", la versione americana del gioco dal titolo \"Life Force\", il gioco arcade \"Xexex\" e la versione per MSX del gioco \"Nemesis II\".\nUn'applicazione chiamata \"PC Engine Game Box\" uscita nel 2010 permette di giocare la versione PC Engine di \"Salamander\" e altri su iOS."}
{"id": "1738747", "revid": "1494169", "url": "https://it.wikipedia.org/wiki?curid=1738747", "title": "Oggetti non stellari nella costellazione dell'Orsa Maggiore", "text": "Principali oggetti non stellari presenti nella costellazione dell'Orsa Maggiore."}
{"id": "1738748", "revid": "785863", "url": "https://it.wikipedia.org/wiki?curid=1738748", "title": "Enzo Consoli", "text": "Biografia.\nGli inizi.\nFiglio di Albino Consoli Bruno, originario di Catania, e di Epifania Fann\u00ec Passamonte Scardulla, originaria di Sperlinga in provincia di Enna. Dopo un precoce esordio come attore bambino sui palcoscenici teatrali locali, \u00e8 l'incontro con l'attore Turi Ferro a dare una svolta alla sua carriera: saranno i suoi insegnamenti a fare del giovane Consoli un attore professionista.\nParallelamente, nella Catania degli anni cinquanta, l'attivit\u00e0 del giovane attore spazia nel campo dello spettacolo dall'avanspettacolo al cabaret, in compagnia soprattutto degli amici Pippo Baudo e Tuccio Musumeci.\nIn particolare nel 1956 Consoli inizia a farsi notare anche oltre i confini isolani, grazie ad una tourn\u00e9e nazionale con tappe a Bari, Bologna, Firenze, Genova, Napoli e Salerno della \"Compagnia dei Berretti a sonagli\" formata, sotto l'impulso di Ferro, tra gli studenti universitari della citt\u00e0 etnea.\nIn quegli anni, dopo i pionieristici esordi nella piccola sala del Teatro Angelo Musco con 250 posti, sorger\u00e0, grazie al sacrificio economico del notaio Musumeci, il primo Teatro stabile a sud di Roma, quello di Catania, figlio artistico del Ferro.\nCos\u00ec sotto la guida di quest'ultimo, un gruppo d'eccellenti attori - come Michele Abruzzo, Ida Carrara, Tuccio Musumeci, Pippo Pattavina, Umberto Spadaro e Maria Tolu - consente a Consoli di migliorare il suo talento artistico ed, al contempo, di affinare la sua sensibilit\u00e0 autoriale.\nIl trasferimento a Roma.\nAlla fine degli anni cinquanta, mentre frequenta l'Universit\u00e0 di Catania, Consoli \u00e8 assunto come impiegato presso l'ufficio del Catasto etneo. In quegli anni inizia a collaborare con la sede siciliana della RAI in qualit\u00e0 d'intrattenitore nel programma radiofonico \"Il fico d'india\", insieme a Tony Cucchiara e Pippo Baudo.\nNel 1961 vince una borsa di studio presso il Centro Sperimentale di Cinematografia di Roma. Abbandona quindi sia il posto alla Regione sia l'Universit\u00e0 degli Studi di Catania, per trasferirsi a Roma, dove incontra maestri, diplomati, studenti e colleghi di corso poi divenuti celebri come Silvano Agosti, Marco Bellocchio, Liliana Cavani, N\u00e9stor Almendros, Claudia Cardinale e molti altri.\nDiplomatosi nel 1963, per poter sbarcare il lunario muove i primi passi nell'industria del doppiaggio che gli consentir\u00e0 poi di diventarne un importante rappresentante, dapprima come doppiatore e successivamente come direttore di doppiaggio, adattatore (con oltre 100 film), socio e consigliere di amministrazione della NCD.\nIl teatro come attore e regista.\nLa carriera artistica di Enzo Consoli - che si declina ancora prevalentemente nel mondo del teatro - dopo l'esperienza siciliana, continua a Roma, Milano, Genova e, successivamente, in Francia, Svizzera e particolarmente in Germania Est.\nAlla fine degli anni sessanta, infatti, inizia a collaborare con Orazio Costa Giovangigli presso il Teatro Romeo, per poi seguirlo al Piccolo Teatro di Milano e al Teatro Stabile di Genova. A quest'epoca risalgono le molte registrazioni per la RAI di opere teatrali che lo vedono protagonista o antagonista tra cui, nel 1965, \"Assassinio nella Cattedrale\" di Thomas Stearnes Eliot.\nViene poi chiamato da Luca Ronconi ne i \"Lunatici\" e ne l'Orlando furioso che ne decretano un popolare successo.\nInizia quindi la collaborazione col regista svizzero Benno Besson il cui nome rimane legato all'allestimento delle opere del suo riconosciuto maestro Bertolt Brecht.\nL'esordio di Consoli, con la regia di Besson sar\u00e0 ne l\"'Edipo tiranno\" di Sofocle.\nA Berlino, poi, Consoli inizia a collaborare, nella \"Margarethe\" di Peter Hax, con Besson, nella regia, attivit\u00e0 che gradualmente affianca a quella d'interprete, almeno fino a quando non sceglier\u00e0 di dedicarsi definitivamente alle sue vere passioni: la scrittura, la letteratura e la drammaturgia.\nIl cinema e la televisione.\nNel cinema - che, al pari della televisione occuper\u00e0 un posto secondario nella carriera di Consoli - lavora in oltre trenta film, tra cui molti film commerciali e qualche film pi\u00f9 importante. Esordisce poco pi\u00f9 che ventenne come attore non protagonista ne \"Il bell'Antonio\" 1960, di Mauro Bolognini.\nTra i suoi film: \"La sposa bella\" (1960), di Nunnally Johnson e Mario Russo, \"Divorzio all'italiana\" (1961), di Pietro Germi e \"Il Gattopardo\" (1963), di Luchino Visconti.\nIn televisione Consoli partecipa per la Rai, in ruoli perlopi\u00f9 minori, a molti sceneggiati a partire dal 1964 con \"Le inchieste del Commissario Maigret\" con Gino Cervi e la regia di Mario Landi, seguono quindi \"\" 1967 e \"Qui squadra mobile\" (1974).\nSin dall'epoca di Carosello e fino alla met\u00e0 degli anni ottanta, Consoli ha partecipato come attore, copywriter e/o regista, a numerosi spot.\nIl doppiaggio.\nNella sua lunga carriera ha doppiato molti grandi attori stranieri: DeForest Kelley nella serie classica di \"Star Trek\", \"Saranno famosi\", \"The Bill Cosby Show\", Don in \"Jeeg Robot d'acciaio\", \"Scooby Doo\", \"Atlas UFO Robot\", il capitano Deis nel primo doppiaggio del \"Conan il ragazzo del futuro\" di Hayao Miyazaki e Wombo in \"Blinky Bill\". Ma il ruolo pi\u00f9 noto \u00e8 quello dell'ispettore Koichi Zenigata nella prima e terza serie dedicata ad Arsenio Lupin III (nonch\u00e9 in svariati film d'animazione e special TV dedicati al personaggio), che nell'arco di quasi trent'anni doppier\u00e0 pi\u00f9 volte.\nComunque, i ruoli pi\u00f9 importanti restano quelli del doppiaggio di Alain Delon, di Montgomery Clift, Henry e Peter Fonda, Tony Musante, Jack Nicholson, Burt Reynolds, Frank Sinatra, Tom Selleck in \"Coma profondo\", Robert Urich in \"Una 44 Magnum per l'ispettore Callaghan\", e vari protagonisti di serial come \"Saranno famosi\", \"Bill Cosby Show\", \"Atlas UFO Robot\" o noti Telefilm come \"T.J. Hooker\", di cui diresse anche il doppiaggio.\nOpere letterarie e drammaturgiche.\nMalgrado fosse una passione che Consoli coltivava - sull'esempio del padre, Albino, e del fratello, l'avvocato Vittorio - da molti anni, \u00e8 grazie all'impulso della moglie che, a partire dagli anni ottanta - dopo aver diradato gli impegni di attore e regista nel teatro, nel cinema, nella TV e nella pubblicit\u00e0 - Consoli riprender\u00e0 a dedicarsi professionalmente alla letteratura e alla drammaturgia, realizzandosi quale autore, come molti anni prima gli avevano preannunciato due grandi autori come Gabriel Garc\u00eda M\u00e1rquez, antico compagno di corso al Centro sperimentale di cinematografia, ed Andrea Camilleri, regista di tante avventure televisive comuni, tra cui resta celebre il Maigret della RAI degli anni settanta.\nIn generale, nel campo letterario, al di l\u00e0 dei rari contributi dottrinari e dei saggi, soprattutto come critico pirandelliano, in qualche rivista del settore, Consoli ha pubblicato i romanzi \"Il giardino dei limoni blu\" e \"Scarpe di camoscio\". Quest'ultima \u00e8 un'opera che sconfina nella cronaca personale, raccontando in presa diretta le gesta di una generazione in cui spicca in controluce un eroe borghese e campione dei diritti civili antimafia come il giornalista e amico Pippo Fava.\nConsoli ha inoltre scritto, a cavallo del nuovo millennio, altri quattro romanzi: \"Uova di passero\", \"l'Assolata\", \"Tenui legami\" e \"Filo alla gola\".\nNel campo drammaturgico, ha scritto complessivamente ventuno opere teatrali, rappresentate a livello internazionale, tra cui le pi\u00f9 note sono \"Danza per musica d'organo\", la cui prima si ebbe nel 2002 a Fiuggi, col contributo del drammaturgo e statista V\u00e0clav Havel, \"Igloo\" (Il nido), \"La prigione privata del rag. Giovanni Berti\", \"Il tarlo\" e \"All'ombra del frassino\".\nHa curato l'adattamento per il teatro italiano del celebre film \"Quattro matrimoni e un funerale\".\nNegli anni ottanta l'autore, dopo molteplici vani tentativi, si rivela al pubblico e alla critica europea con la commedia \"Igloo (Il nido)\", tradotta in cinque lingue e rappresentata in vari teatri europei tra i quali, col patrocinio dell'Istituto Italiano di Cultura, il Teatro Nazionale di Praga. Di \"Igloo\" \u00e8 stata riscritta da Consoli con Ingrid Thulin una versione per il cinema.\nTra i principali registi che hanno diretto le opere di Enzo Consoli nel mondo: Jakub Kor\u010d\u00e1k, Herve Ducroux, Ingrid Thulin, Marina Francesconi, Silvio Giordano e Romano Bernardi.\nMorte.\nEnzo Consoli \u00e8 morto il 15 febbraio 2007 all'et\u00e0 di 67 anni dopo una lunga malattia."}
{"id": "1738753", "revid": "1305772", "url": "https://it.wikipedia.org/wiki?curid=1738753", "title": "Matrosov", "text": ""}
{"id": "1738756", "revid": "1494169", "url": "https://it.wikipedia.org/wiki?curid=1738756", "title": "Oggetti non stellari nella costellazione dell'Orsa Minore", "text": "Principali oggetti non stellari presenti nella costellazione dell'Orsa Minore"}
{"id": "1738762", "revid": "287204", "url": "https://it.wikipedia.org/wiki?curid=1738762", "title": "Christian Nade", "text": ""}
{"id": "1738764", "revid": "287204", "url": "https://it.wikipedia.org/wiki?curid=1738764", "title": "Jose Goncalves", "text": ""}
{"id": "1738769", "revid": "6923", "url": "https://it.wikipedia.org/wiki?curid=1738769", "title": "Ceriani", "text": "La Ceriani \u00e8 stata un'azienda italiana specializzata nella progettazione e costruzione di sospensioni e freni destinati alla produzione motociclistica.\nStoria.\nLa storia aziendale ebbe inizio nel 1951, quando Arturo Ceriani fond\u00f2 a Samarate l'Officina Meccanica Ceriani che subito si dedic\u00f2 esclusivamente alla realizzazione di forcelle elastiche per motociclette. \nIn Europa, la grande diffusione dei cosiddetti \"assemblatori\", ovvero di case costruttrici caratterizzate da un ciclo produttivo parziale, avevano favorito la nascita di molte aziende specializzate nella fornitura di componenti e parti strutturali per motocicli e ciclomotori. Tra queste aziende, la Ceriani seppe bene inserirsi e, in pochi anni, primeggiare per soluzioni tecniche d'avanguardia e qualit\u00e0 dei materiali.\nIn seguito alla scomparsa del fondatore, nel 1964, la direzione aziendale venne assunta dal figlio Enrico Ceriani che, nella prosecuzione della politica industriale paterna, impresse una forte accelerazione all'espansione aziendale. I reparti furono trasferiti in un stabilimento appositamente realizzato e dotati di macchinari moderni di elevata precisione. La ragione sociale venne tramutata in ARCES (acronimo di ARturo CEriani Samarate), ma la nuova denominazione rester\u00e0 confinata nell'ufficialit\u00e0 burocratica, continuando ad essere Ceriani l'appellativo generalmente usato, sia dal grande pubblico che dagli addetti ai lavori e dalla stampa specializzata, per identificare la marca e i suoi prodotti.\nAll'interno della nuova sede venne anche creato un \"reparto esperienze\" che aveva il compito di studiare nuove soluzioni tecniche e realizzare sospensioni e freni speciali per le moto da competizione.\nNella seconda met\u00e0 degli anni sessanta l'azienda cominci\u00f2 a produrre per le competizioni un pregevole modello di freno anteriore a tamburo, in lega leggera dotato e di quattro ganasce, e un tipo di forcella teleidraulica a steli scoperti, soprattutto pensata per il motocross che, ben presto, venne adottata anche su larga parte della produzione motociclistica stradale.\nLa richiesta della nuova sospensione teleidraulica fu talmente elevata da costringere la ARCES a prevedere incrementi produttivi annui anche del 100% sull'anno precedente. Gi\u00e0 nel 1972 furono prodotte oltre 100.000 coppie di forcelle teleidrauliche, delle quali quasi trentamila di tipo competizione, a fronte di 77.826 motocicli immatricolati in Italia. Alle gare sportive rimaneva principalmente confinata la produzione dei raffinati freni a tamburo, con qualche eccezione per costosi modelli di piccola serie come la Laverda 750 SFC.\nIl rapido ed inatteso declino della Ceriani inizi\u00f2 nella seconda met\u00e0 degli anni settanta, quando la forte crisi delle case costruttrici europee mise in grave difficolt\u00e0 lo stabilimento di Samarate, ormai dimensionato per grandi numeri di produzione. Risultarono favorite aziende pi\u00f9 piccole ed improntate ad una produttivit\u00e0 elastica come la Nuova Forcelle Italia, la Marzocchi e la Paioli che, nel frattempo, si erano conquistate il loro spazio nel settore d'eccellenza delle competizioni. La parallela produzione di freni a tamburo ad alte prestazioni era da tempo in declino, a causa del sempre pi\u00f9 diffuso impiego degli impianti a disco.\nLa Ceriani non seppe ridimensionare il proprio apparato produttivo alle nuove esigenze del mercato e, nel 1980, chiuse i battenti. Il suo prestigioso marchio venne acquistato, nel 1997, dalla Paioli."}
{"id": "1738774", "revid": "729019", "url": "https://it.wikipedia.org/wiki?curid=1738774", "title": "Krest'janskaja Zastava", "text": "Krest'janskaja Zastava () \u00e8 una stazione della Metropolitana di Mosca, situata sulla Linea Ljublinsko-Dmitrovskaja. Fu inaugurata il 28 dicembre 1995 come porzione della prima tratta del ramo Ljublinskij.\nCome la sua vicina Rimskaja, la stazione non ha aree di servizio al di sotto della banchina, in quanto sorge di un blocco monolitico. Alla profondit\u00e0 di 47 metri, \u00e8 una stazione suddivisa in tre ambienti (due banchine separate da un corridoio centrale). Gli architetti Nikolaj Ivanovi\u010d \u0160umakov e Natalija Shurygina applicarono il tema del lavoro dei contadini, e le decorazioni constano di marmo chiaro e alluminio, insieme a mosaici decorativi al termine del corridoio (opera di N.Andropov e Yu.Shishkov). Il pavimento \u00e8 ricoperto da una trama di granito grigio e nero, e l'impianto di illuminazione \u00e8 nascosto nelle nicchie del soffitto.\nLa stazione ha un ingresso, collegato tramite sottopassaggi con la piazza a cui \u00e8 intitolata la stazione. Nel 1997 fu aperto un punto di interscambio con la stazione Proletarskaja, situata sulla Linea Tagansko-Krasnopresnenskaja"}
{"id": "1738780", "revid": "329581", "url": "https://it.wikipedia.org/wiki?curid=1738780", "title": "Alessandro (satrapo)", "text": "Al momento della salita al trono del re seleucide Antioco III il Grande (223 a.C.), Alessandro ricevette dal re il governo della satrapia di Persia e suo fratello Molone ricevette la Media.\nAntioco era solo quindicenne, inoltre il suo primo ministro, il potente Ermia, era il vero detentore del controllo dell'impero. Tutto ci\u00f2 indusse i due fratelli ad insorgere contro il re, unitamente ad altri satrapi delle province orientali. Seconda una congettura, riportata anche da Polibio, il volere di Ermia era quello di creare il maggior numero di difficolt\u00e0 al giovane re, per questo fece inviare contro i ribelli generali senza coraggio e capacit\u00e0 militari.\nNel 220 a.C. Antioco stesso prese il comando delle operazioni. Molone fu abbandonato dalle sue truppe e si suicid\u00f2, in modo da non cadere vivo nelle mani del re. Tutti gli altri capi della ribellione seguirono l'esempio. Uno solo fugg\u00ec verso la Persia e, dopo aver ucciso la madre ed il figlio di Molone, riusc\u00ec a persuadere anche Alessandro a porre fine volontariamente alla sua vita."}
{"id": "1738787", "revid": "1776051", "url": "https://it.wikipedia.org/wiki?curid=1738787", "title": "Acoustic Works", "text": "Acoustic Works \u00e8 una delle tante raccolte non ufficiali del cantante britannico Bruce Dickinson, pubblicate dopo il ritorno del cantante negli Iron Maiden, che sfruttano il clamore pubblicitario della reunion.\nIl disco.\nL'album per\u00f2 si distingue dai soliti bootleg, messi in commercio in quel periodo, per essere composto da brani interamente acustici che il cantante, con le band che di volta in volta lo hanno accompagnato, ha inciso nel periodo che va dal 1990 (le sessioni per \"Tattooed Millionaire\") al 1996 (la tourn\u00e9e seguita all'album \"Skunkworks\")."}
{"id": "1738790", "revid": "22475", "url": "https://it.wikipedia.org/wiki?curid=1738790", "title": "Lago Agnel", "text": "Il lago Agnel (2.300\u00a0m s.l.m.) \u00e8 un lago artificiale del Piemonte, situato nella valle dell'Orco (Alpi Graie), nel territorio del comune di Ceresole Reale, lungo la strada che da questo sale al colle del Nivolet, appena sopra il lago Serr\u00f9.\nDescrizione.\nFa parte del complesso di laghi artificiali (lago Serr\u00f9, lago di Ceresole, lago del Piantonetto e lago di Valsoera) e che alimentano varie centrali idroelettriche.\nQuesto lago \u00e8 famoso nella cinematografia per essere stato il luogo delle riprese della scena finale del film \"Un colpo all'italiana\" del 1969."}
{"id": "1738792", "revid": "767487", "url": "https://it.wikipedia.org/wiki?curid=1738792", "title": "Ivan Eklind", "text": "La carriera.\nDeve la propria fama al campionato mondiale di calcio, la finale della cui seconda edizione nel 1934 diresse a Roma tra e .\nEklind sarebbe poi stato designato anche per i successivi Mondiali del 1938 in Francia (dove fu guardalinee della partita tra italiani e transalpini) e in quella del 1950 in Brasile.\nSi tratta insomma di uno dei pochi direttori di gara nella storia ad essere stato selezionato per tre edizioni dei Mondiali, l'ultima volta addirittura a 16 anni di distanza dalla prima. Infine, dati gli appena 28 anni d'et\u00e0 che aveva durante la rassegna iridata del 1934, risulta anche come uno dei pi\u00f9 giovani fischietti mai apparsi ad un Campionato mondiale.\nIl Mondiale del 1934.\nIn quell'edizione Eklind arbitr\u00f2 sia una delle semifinali, Italia-Austria, sia la finale Italia-Cecoslovacchia, cosa che ad alcuni parve sospetta. Nella prima delle due direzioni arbitrali, il gol italiano che port\u00f2 alla vittoria per 1-0 fu assai contestato: Giuseppe Meazza intervenne sul portiere austriaco Peter Platzer in un modo che a molti parve falloso (ma a tal proposito le opinioni sono discordi: alcuni ritengono che fu piuttosto il portiere a buttarsi su Meazza, finendo per restarne travolto)."}
{"id": "1738794", "revid": "1494169", "url": "https://it.wikipedia.org/wiki?curid=1738794", "title": "Oggetti non stellari nella costellazione dell'Ottante", "text": "Principali oggetti non stellari presenti nella costellazione dell'Ottante."}
{"id": "1738798", "revid": "1941276", "url": "https://it.wikipedia.org/wiki?curid=1738798", "title": "My Name Is Not Susan", "text": "My Name Is Not Susan \u00e8 il quarto singolo di Whitney Houston ad essere estratto dal suo terzo album \"I'm Your Baby Tonight\".\nLa canzone \u00e8 stata scritta da Eric Foster White (che diventer\u00e0 famoso in seguito grazie alla collaborazione con artisti del calibro dei Backstreet Boys e Britney Spears). Nella canzone, il fidanzato della protagonista ha chiamato per sbaglio la sua ragazza con il nome della sua ex, \"Susan\", cosa che fa indignare la protagonista del brano. Bench\u00e9 non abbia avuto particolare successo in termini commerciali, l'eccentrico titolo del brano ha dato alla canzone una certa popolarit\u00e0.\nIl video.\nIl video del brano vede la Houston interpretare il doppio ruolo di se stessa e del personaggio di \"Susan\". Esiste anche una seconda versione del video con un remix della rapper Monie Love. Sony BMG ha postato questa versione del video su YouTube."}
{"id": "1738801", "revid": "15666112", "url": "https://it.wikipedia.org/wiki?curid=1738801", "title": "A.S. Cittadella", "text": ""}
{"id": "1738802", "revid": "767487", "url": "https://it.wikipedia.org/wiki?curid=1738802", "title": "Hans-J\u00fcrgen Kreische", "text": "Carriera.\nGiocatore.\nClub.\nMilit\u00f2 per tutta la sua carriera nella giocando in DDR-Oberliga 234 partite andando a segno in 127 occasioni. Nella stagione 1968-1969 gioc\u00f2 con la squadra in DDR-Liga (II) segnando 16 gol in 22 presenze.\nCon la Dinamo vinse cinque campionati e fu capocannoniere dell'Oberliga per quattro volte (1971, 1972, 1973, 1976). Vinse inoltre nel 1973 il premio di calciatore tedesco orientale dell'anno.\nNazionale.\nCon la gioc\u00f2 50 partite (di cui quattro non ufficiali) impreziosite da 25 reti (22 in gare ufficiali). Partecip\u00f2 alle olimpiadi di e al . Kreische non fu selezionato per la spedizione olimpica del 1976 su ordine dei servizi segreti della Stasi per aver fatto una innocente scommessa privata durante la Coppa del Mondo del 1974 con Hans Apel, politico della Germania Ovest.\nAllenatore.\nHa avuto brevi esperienze nelle panchine di Dinamo Dresda e Dresdner SC."}
{"id": "1738808", "revid": "3831", "url": "https://it.wikipedia.org/wiki?curid=1738808", "title": "Rebecca Bloom", "text": ""}
{"id": "1738810", "revid": "1305772", "url": "https://it.wikipedia.org/wiki?curid=1738810", "title": "(Can't Get My) Head Around You", "text": "(Can't Get My) Head Around You \u00e8 un singolo della band punk Offspring. \u00c8 stato pubblicato sul loro album del 2003, \"Splinter\".\nHa raggiunto la posizione numero 6 nella classifica Billboard Modern Rock Tracks.\nVideo.\nIl videoclip mostra la band suonare dentro una cupola con luci fosforescenti registrati da oltre 125 videocamere.\nIl sito web della band definisce questo videoclip come \"definitivo\".\nSi tratta del primo video musicale in cui si vede Atom Willard suonare la batteria.\nComposizione.\nLa canzone alterna diverse distorsioni di chitarra, sia leggere sia pi\u00f9 pesanti."}
{"id": "1738812", "revid": "767487", "url": "https://it.wikipedia.org/wiki?curid=1738812", "title": "I Belong to You (Whitney Houston)", "text": "\"I Belong to You\" \u00e8 il quinto ed ultimo singolo di Whitney Houston ad essere estratto dal suo terzo album \"I'm Your Baby Tonight\". La canzone \u00e8 stata scritta da Derek Bramble e Franne Golde. Il brano ha ricevuto una nomination ai Grammy Award come \"Miglior performance R&amp;B vocale femminile\". Il video per il brano \u00e8 una performance dal vivo durante il tour \"I'm Your Baby Tonight tour\" della Houston."}
{"id": "1738818", "revid": "121645822", "url": "https://it.wikipedia.org/wiki?curid=1738818", "title": "Pas de deux", "text": "Nell'ambito della danza, l'espressione pas de deux fa riferimento al numero degli interpreti, maschi o femmine, che eseguono insieme una sequenza di un balletto o di una coreografia. Si tratta di una danza creata per una coppia, isolata dal resto del balletto e destinata a ballerini virtuosisticamente pi\u00f9 dotati, solitamente i solisti o i primi ballerini. La denominazione \"pas de deux\" deriva dalla lingua francese e significa passo di due o passo a due. \nEsistono anche il \"pas de trois\" e \"pas de quatre\". Che si esegue rispettivamente in tre e quattro.\nTecniche.\n\u00c8 costituito da una \"entr\u00e9e\" (l'entrata dei due interpreti), un adagio eseguito insieme, una variazione solista maschile, una femminile (o viceversa) e infine la coda, ovvero il ricongiungimento dei due ballerini per il finale danzato insieme.\nNella variazione maschile si annoverano, tra gli altri celebri passi, le \"cabrioles\", gli \"entrechats\" e i \"grands jet\u00e9s\"; per la donna le \"pirouettes\", gli \"arabesque sur pointe\" e i \"pas ballonn\u00e8 sur pointe\".\nQuando il passo \u00e8 situato in un momento centrale della storia narrata dal balletto, viene eseguito da due \"\u00e9toiles\" di particolare superiorit\u00e0 tecnica ed \u00e8 chiamato \"Grand pas de deux\" (ad esempio, il Grand pas de deux di Sylvie Guillem e Laurent Hilaire nel balletto \"Don Chisciotte\").\nNoti \"pas de deux\".\nAlcune celebri coreografie contenenti \"pas de deux\" sono quelle di:"}
{"id": "1738824", "revid": "767487", "url": "https://it.wikipedia.org/wiki?curid=1738824", "title": "London LeGrand", "text": "Il suo esordio nella musica \u00e8 stato nel 2002 coi Brides of Destruction, supergruppo degli Stati Uniti, di cui ha fatto parte per tutto l'arco della carriera, rimanendone l'unico membro originario assieme a Tracii Guns.\nAttualmente il futuro della band \u00e8 sconosciuto, e non si ha notizia di altri progetti da parte di LeGrand.\nLa storia.\nLa storia di LeGrand non \u00e8 stata senza battaglie e senza difficolt\u00e0, come del resto quella dei compagni nei Brides. Come altri musicisti del genere che lo hanno preceduto, la sua vita \u00e8 piena di racconti di vagabondaggio, di viaggi e di stile di vita tipicamente Rock'n'Roll. La sua famiglia si mosse spesso ovunque, mentre \"London\" era ancora giovane, il quale fu costretto frequentemente a cambiare scuola, passando da zone come il Carolina del Nord fino a raggiungere luoghi diversi come Hong Kong.\nAncora giovane, London LeGrand si trasfer\u00ec in Georgia, e si trov\u00f2 in un'area in cui dilagava la scena musicale degli anni '90. La sua prima band, i Mad Hatter, furono una delle classiche che si esibiva in vari locali, senza per\u00f2 trovare il successo, e quindi destinata a sciogliersi in poco tempo.\nLos Angeles.\nQuindi London si spost\u00f2 nella citt\u00e0 di Los Angeles, dove sperava di passare ad un \"livello successivo\". Trascorse il tempo a girovagare per Hollywood in cerca di lavoro e di posti dove vivere, talvolta costretto a passare notti in zone boscose o per strada, come impongono i classici caratteri di una vita sognata da una giovane rock and roll star.\nLa svolta.\nGrazie ad un conoscente, LeGrand arriv\u00f2 a conoscere Nikki Sixx. In quel momento London lavorava come parrucchiere in un locale conosciuto come \"Bezzstop\". il suo compagno mostr\u00f2 una foto di London a Nikki, che era in cerca di un cantante per la sua nuova band, e sin dal primo momento, ebbe l'impressione che il ragazzo era il tipo ideale. Poco tempo dopo London venne contattato, per ricoprire il ruolo di cantante nella band creata da Nikki Sixx e Tracii Guns, i Brides of Destruction. Cos\u00ec, i Brides of Destruction si unirono in studio per formare le loro prime canzoni, e Legrand divent\u00f2 il nuovo frontman della band."}
{"id": "1738826", "revid": "486946", "url": "https://it.wikipedia.org/wiki?curid=1738826", "title": "Ljudmila Mikhailovna Pavli\u010denko", "text": ""}
{"id": "1738831", "revid": "767487", "url": "https://it.wikipedia.org/wiki?curid=1738831", "title": "We Didn't Know", "text": "\"We Didn't Know\" \u00e8 un duetto di Whitney Houston e Stevie Wonder, estratto come singolo dal terzo album della Houston \"I'm Your Baby Tonight\".\nIl singolo ha raggiunto la posizione #20 della classifica \"Billboard's Hip Hop/R&amp;B Singles chart\". Non \u00e8 stato prodotto alcun video per il brano.\nLa canzone racconta di due amici che scoprono di provare un sentimento di amore l'uno nei confronti dell'altra, cosa che \"non sapevano\" (\"didn't know\" in inglese)."}
{"id": "1738832", "revid": "212348", "url": "https://it.wikipedia.org/wiki?curid=1738832", "title": "Tristano Codignola", "text": "Fu deputato all'Assemblea Costituente, deputato alla Camera nella III e nella IV legislatura, e senatore nella V legislatura.\nBiografia.\nFiglio di Ernesto, pedagogista e tra i fondatori della casa editrice fiorentina La Nuova Italia, e di Anna Maria Melli, nacque ad Assisi nel 1913. Si dedic\u00f2 attivamente all'azienda ereditata dal padre, di cui fu direttore prima (nel 1936) e consigliere delegato poi (nel 1945), dopo la laurea in giurisprudenza nel 1935.\nNel gennaio 1942 il Codignola fu arrestato per attivit\u00e0 antifascista, e a giugno condannato al confino politico nel carcere di Firenze e poi in quello di Lanciano, di dove per\u00f2 usc\u00ec a novembre grazie a un'amnistia, pur seguitando a esser vigilato dalla polizia politica .\nFu un esponente di spicco del liberalsocialismo, e dunque tra i fondatori del Partito d'Azione (in cui conflu\u00ec fra l'altro Giustizia e Libert\u00e0), costituito nel 1943 da politici che come lui avevano combattuto il nazifascismo. Di questo partito egli fu il rappresentante durante la guerra civile italiana. Partecip\u00f2 attivamente alla Resistenza fiorentina. \nDopo l'uccisione di Giovanni Gentile, pur non risparmiando severe critiche alla figura del filosofo e alla sua adesione alla Repubblica Sociale Italiana, prese duramente posizione contro i suoi uccisori nel foglio clandestino \"La Libert\u00e0\" del 30 aprile 1944.\nSubito dopo la fine della seconda guerra mondiale, il Codignola continu\u00f2 la sua militanza nel Partito d'azione, nelle cui liste fu eletto deputato all'Assemblea Costituente nel 1946, di cui fu vicesegretario e in cui sostenne la candidatura a segretario di Riccardo Lombardi al congresso di quell'anno. Il partito per\u00f2 si sciolse l'anno seguente, nonostante il parere contrario della maggioranza dei politici che lo avevano costituito, come Piero Calamandrei, professore universitario dello stesso Codignola e suo maestro di vita.\nLa diaspora degli azionisti che ne consegu\u00ec lo port\u00f2 ad aver contatti con Giuseppe Saragat, autore della prima scissione dal Partito Socialista Italiano del secondo dopoguerra (detta \"di palazzo Barberini\" e avvenuta nel 1947), segretario del \"Partito Socialista dei Lavoratori Italiani\" (come all'inizio fu chiamato il PSDI), e con Ignazio Silone, principale esponente di \"Europa Socialista\". \nAlle elezioni per la I legislatura repubblicana, nell'aprile del 1948, il Codignola partecip\u00f2 nella coalizione di Unit\u00e0 Socialista (che consisteva in una lista congiunta del PSLI con l'Unione dei Socialisti, forza politica capeggiata da Ivan Matteo Lombardo, e altre formazioni minori), ma non fu rieletto, e ci\u00f2 decret\u00f2 la fine di questo movimento, che ottenne infatti pochi voti e dur\u00f2 ancor meno del Partito d'azione, sciogliendosi nel gennaio dell'anno dopo.\nNel dicembre del 1949 il Codignola ader\u00ec al \"Movimento di Unificazione Socialista\" di Giuseppe Romita, promotore, nel giugno precedente, di una scissione interna al PSI. La formazione conflu\u00ec poi, insieme a una componente fuoruscita dal PSLI, nel Partito Socialista Unitario. Nel 1951, quest'ultimo si fuse con lo stesso PSLI, dando vita a quello che, nel gennaio dell'anno successivo, sar\u00e0 denominato Partito Socialista Democratico Italiano. Al congresso del PSDI del 1951 prevalse la linea di Saragat, pi\u00f9 vicino alla Democrazia Cristiana. Nel dicembre 1952 Tristano Codignola fu espulso dal partito per la sua opposizione alla cosiddetta \"legge-truffa\".\nNel febbraio dell'anno successivo egli diede vita ad Autonomia Socialista, componente del movimento di Unit\u00e0 Popolare, di cui fu segretario, e che si costitu\u00ec per le elezioni nell'aprile di quell'anno. Nemmeno questa volta il Codignola fu eletto. Il premio di maggioranza previsto dalla nuova legge elettorale (polemicamente chiamata la \"legge-truffa\" dai suoi oppositori) non fu assegnato, mancando alla maggioranza richiesta solo 170.000 voti. Unit\u00e0 popolare continuava in qualche modo la tradizione del socialismo liberale: l'organo ufficiale era la rivista \"Nuova Repubblica\".\nNel 1957 Codignola ader\u00ec infine, insieme ad altri politici di Unit\u00e0 popolare, al PSI, ch'egli sperava si potesse sganciare dall'alleanza frontista col Partito Comunista Italiano (una speranza che andava diventando sempre pi\u00f9 concreta dopo gli eventi ungheresi dell'anno avanti).\nNel PSI il Codignola fu responsabile dell'istruzione pubblica, incarico che terr\u00e0 fino al congresso del 1976.\nTristano Codignola fu deputato dal 1958 al 1968 e senatore dal 1968 al 1972, per il PSI.\nNel 1962 port\u00f2 all'approvazione la legge istitutiva della scuola media unica, di cui fu sostanzialmente l'artefice. Nel 1968 propose inoltre l'amnistia per i reati politici legati alla contestazione giovanile.\nTristano Codignola fu vicesegretario del PSI dal 1970 al 1972.\nNel 1980 fond\u00f2 con Giovanni Carocci la Carocci Editore.\nNel 1981 fu espulso dal partito per aver sottoscritto un manifesto fortemente critico nei confronti del segretario Bettino Craxi e dell'allora gruppo dirigente del PSI. Fond\u00f2 quindi, insieme agli altri politici espulsi, l'effimera \"Lega dei socialisti\".\nMor\u00ec alla fine di quello stesso anno, durante un convegno del neonato movimento a Bologna."}
{"id": "1738834", "revid": "158286", "url": "https://it.wikipedia.org/wiki?curid=1738834", "title": "Romeo e Giulietta (Prokofiev)", "text": ""}
{"id": "1738835", "revid": "38120", "url": "https://it.wikipedia.org/wiki?curid=1738835", "title": "Pluot", "text": "Pluot \u00e8 il nome commerciale attribuito ad un gruppo di cultivar di un ibrido realizzato alla fine del XX secolo da Floyd Zaiger della Zaiger's Genetics. Viene anche chiamato \"uovo di dinosauro\". \nLa pianta \u00e8 una drupacea ottenuta da una ibridazione multipla composta per tre quarti dal susino e per un quarto dall'albicocco. L'aspetto esteriore del frutto \u00e8 quello di una susina. Ha un sapore molto dolce ed \u00e8 ricco di provitamina A.\nIl nome dell'ibrido deriva dalla crasi fra \"plum\" (in inglese, \"prugna\", susina), e \"apricot\" (\"albicocca\"). Attualmente \u00e8 in commercio nei mercati ortofrutticoli statunitensi. \nLa stampa italiana, nel riportare la notizia, ha coniato il nome di \"prugnocca\". Va tuttavia specificato che il nome italiano \u00e8 inappropriato e deriva da un puro artificio privo di validit\u00e0, dal momento che \u00e8 prassi che il nome vero delle variet\u00e0, delle cultivar e degli ibridi \u00e8 quello proposto e registrato dal costitutore genetico. "}
{"id": "1738837", "revid": "1494169", "url": "https://it.wikipedia.org/wiki?curid=1738837", "title": "Oggetti non stellari nella costellazione del Pavone", "text": "Principali oggetti non stellari presenti nella costellazione del Pavone."}
{"id": "1738842", "revid": "1684799", "url": "https://it.wikipedia.org/wiki?curid=1738842", "title": "Miracle", "text": "Miracle, che significa miracolo in lingua inglese, pu\u00f2 riferirsi a:"}
{"id": "1738846", "revid": "782150", "url": "https://it.wikipedia.org/wiki?curid=1738846", "title": "Parco nazionale delle Foreste Casentinesi, Monte Falterona e Campigna", "text": "Il Parco nazionale delle Foreste Casentinesi, Monte Falterona e Campigna \u00e8 un parco nazionale istituito nel 1993, situato nell'Appennino tosco-romagnolo, lungo il confine delle regioni Emilia-Romagna e Toscana, a cavallo tra le province di Forl\u00ec-Cesena, Arezzo e Firenze.\nDal 23 settembre 1985 la R.N.I. di Sasso Fratino \u00e8 insignita del Diploma delle Aree protette del Consiglio d'Europa (Risoluzione (85) 12 del 23.9.85), mentre il 7 luglio 2017, a Cracovia, la Commissione UNESCO ha inserito la Riserva naturale integrale di Sasso Fratino e le faggete vetuste ricomprese nel perimetro del parco, nel Patrimonio Mondiale dell'Umanit\u00e0 all'interno del sito seriale \"Primeval Beech Forests of the Carpathians and Other Regions of Europe\".\nNell'aprile 2021 il Parco \u00e8 stato inserito nella Green List IUCN. \nStoria.\nLa storia di questo territorio comincia in et\u00e0 antica, con i primi insediamenti Etruschi che trovarono nel \"Lago degli Idoli\" il pi\u00f9 importante sito dell'Appennino tosco-romagnolo (ai piedi del Monte Falterona) dove venerare le proprie divinit\u00e0. Le Foreste Casentinesi sono un'area ben nota fin dal Medioevo, quando le popolazioni toscane utilizzavano il prezioso legname proveniente da questi boschi per numerose attivit\u00e0, come l'Opera del Duomo di Firenze e altre. Nel corso del tempo un ente laico che gestiva queste foreste, utilizz\u00f2 il legname per la costruzione di vari edifici tra cui la Cupola del Brunelleschi mentre il Granducato di Toscana impieg\u00f2 gli enormi abeti bianchi ricavati da queste montagne per costruire gli alberi maestri delle flotte navali di Pisa e Livorno.\nParticolarmente importanti per questi luoghi e la conservazione delle Foreste, sono stati gli insediamenti monastici di San Romualdo a Camaldoli fin dal 1012 e di San Francesco d'Assisi a La Verna nel 1213. Seppure oggi l'antropizzazione sia piuttosto limitata, gi\u00e0 dal Cinquecento si registrano alcuni piccoli insediamenti che nei secoli hanno determinato sensibili modifiche nell'assetto del paesaggio. Tra la met\u00e0 del Cinquecento e la met\u00e0 del Settecento ci fu una forte contrazione demografica, dovuta principalmente a pestilenze, guerre e carestie, cui segu\u00ec una costante ripresa che raggiunse nella seconda met\u00e0 dell'Ottocento i pi\u00f9 alti valori di densit\u00e0 demografica mai registrati e mai pi\u00f9 ripresi.\nAll'inizio del secolo scorso l'Appennino era ancora fortemente abitato e l'attivit\u00e0 dell'uomo qualificava quasi ovunque il paesaggio montano. Fatta eccezione per pochi lembi di foresta collocati in posizioni difficili, l'agricoltura, la pastorizia e la selvicoltura caratterizzavano, con sensibili distinzioni, gli ambienti della Romagna, del Casentino e del Mugello. I primi decenni del novecento furono anche caratterizzati dal fenomeno dei rimboschimenti dello Stato. La fine dell'ultimo conflitto mondiale ha comportato un fenomeno di migrazione di massa: dal 1950 al 1970 le campagne della montagna si spopolarono quasi completamente.\nTerritorio.\nIl Parco ha come elemento caratterizzante la dorsale appenninica ad andamento tendenzialmente nordovest/sud-est. Dal crinale, si sviluppano nel versante romagnolo, una serie di contrafforti secondari subparalleli che danno origine a diverse vallate laterali.\nLe quote del Parco variano da 400 a 1.658 metri: il Monte Falco (1.658\u00a0m) ed il Monte Falterona (1.654\u00a0m), da cui sorge il fiume Arno, sono le vette pi\u00f9 alte. La geologia del versante romagnolo \u00e8 caratterizzata dalla presenza della formazione marnoso arenacea, costituita da sedimenti di ambiente marino profondo, con grandi banchi di arenaria intercalati a strati di sottili marne. Nella parte toscana il \u201cmacigno\u201d costituito da banchi di roccia arenacea alternati a scisti argillosi e marne grigie, \u00e8 la formazione geologica pi\u00f9 presente.\nDal punto di vista geomorfologico, il Parco \u00e8 caratterizzato da una notevole variet\u00e0 di emergenze; ne\nsono state censite circa ottanta, tra le quali sono comprese anche cavit\u00e0 naturali, sorgenti e affioramenti\ndi interesse paleontologico. Tra queste spiccano la cascata dell'Acquacheta, degna di nota non solo per la\nportata del salto (80\u00a0m) ma anche per la sua valenza storico-culturale, essendo stata citata da Dante Alighieri nella Divina Commedia (Inferno, canto XVI), l'emergenza geologica denominata \"Scalacci\" visibile percorrendo il Passo dei Mandrioli nel versante romagnolo e la rupe calcarea di Monte Penna de La Verna.\nDalle pendici occidentali della dorsale appenninica nascono tutti i corsi d'acqua, Arno compreso, che solcano le Foreste Casentinesi. Nel versante romagnolo la rete idrografica \u00e8 costituita da un esteso ventaglio di torrenti, che interessano tutta la zona del crinale, dal Monte Falco alla Cima del Termine. Dalla linea di crinale si dipanano i bacini idrografici del Montone, del Tramazzo, del Rabbi e del Bidente con i suoi tre rami immissari (Bidente di Celle o di Corniolo, Bidente di Ridracoli e Bidente di Pietrapazza) verso la Romagna, i torrenti San Godenzo e Rincine, affluenti della Sieve, in Mugello e l'alto corso dell'Arno con i suoi affluenti (Staggia, Fiumicello, Sova-Roiesine, Archiano e Corsalone) in Casentino.\nI bacini lacustri naturali sono assenti, mentre si rileva la presenza dell'invaso artificiale di Ridracoli che trattiene circa 33 milioni di metri cubi d'acqua dal bacino dell'omonimo braccio del Bidente e da quello di Corniolo e di Rabbi.\nDal punto di vista bioclimatico, la zona presenta un clima temperato con estati relativamente fresche ed umide ed inverni relativamente rigidi.\nDal punto di vista naturalistico, circa l'80% del territorio \u00e8 boscoso: l'area protetta rappresenta una delle foreste pi\u00f9 pregiate d'Europa, il cui cuore \u00e8 costituito dalle Foreste Demaniali Casentinesi al cui interno si trova la Riserva naturale integrale di Sasso Fratino, la prima istituita in Italia nel 1959 e pi\u00f9 volte insignita del Diploma Europeo.\nAnche la cima pi\u00f9 alta del Parco, Monte Falco, presenta una Riserva Naturale Integrale nel versante nord.\nInfine, il Parco nazionale accorpa anche la Riserva Naturale Biogenetica di Campigna, la Riserva Naturale Biogenetica di Scodella, la Riserva Naturale Biogenetica di Camaldoli e la Riserva Naturale Biogenetica di Badia Prataglia.\nIl territorio del Parco \u00e8 caratterizzato anche dalla presenza di centri abitati ricchi di storia, quali Badia Prataglia, Camaldoli, La Verna e San Benedetto in Alpe.\nLe zone di tutela.\nPer la variet\u00e0 degli ambienti, in seguito all'approvazione ed entrata in vigore del Piano del Parco, il territorio \u00e8 suddiviso in quattro zone, classificate secondo il regime di tutela al quale sono sottoposte:\nComuni.\nIl parco nazionale ricade nei territori dei comuni di:\nFlora.\nLa flora del Parco.\nLa flora presente all'interno del Parco \u00e8 costituita da un numero di specie censite pari a 1357, di cui 1125 da considerare indigene e presenti sul territorio attualmente. Questa elevata fitodiversit\u00e0 \u00e8 dovuta al fatto che il territorio in oggetto ospita ecosistemi forestali di grande valore tra i meglio conservati d'Europa ed ha una posizione geografica che lo rende \u201ctrait d'union\u201d fra due contingenti floristici molto differenziati, uno di tipo settentrionale e l'altro di tipo meridionale.\nAd esempio all'interno del Parco troviamo 37 specie e sottospecie di Felci e Licopodi (pi\u00f9 di un terzo delle entit\u00e0 italiane) e 44 specie di Orchidee (il 66% di quelle presenti in Emilia-Romagna e il 58% della Toscana). Importante come dato quello relativo alle 845 specie fungine presenti, alcune delle quali prime e uniche in Italia, e addirittura nuove al mondo scientifico, tra cui \"Botryobasidium sassofratinoense e Ceriporiopsis guidella\" , specie nuove mai descritte prima, ritrovate all'interno della Riserva Integrale di Sasso Fratino. Tra le nuove scoperte citiamo inoltre il recente ritrovamento dell'Allium victorialis, prima e unica stazione della catena appenninica.\nPer meglio conoscere la flora del Parco \u00e8 possibile visitare il Giardino botanico di Valbonella, che riproduce gli ambienti vegetali dell'Appennino romagnolo, ed il Museo e l'Arboreto Carlo Siemoni a Badia Prataglia, che raccoglie pi\u00f9 di cento piante forestali sia indigene che esotiche.\nL'ambiente vegetale.\nLa vegetazione di tutto il territorio \u00e8 caratterizzata da grandi estensioni forestali, che ricoprono pi\u00f9 dell'80% dell'area, e che sono la pi\u00f9 grande ricchezza del territorio. Il Parco racchiude inoltre la Riserva naturale Sasso Fratino, la quale comprende tratti di foresta che si sono conservate nella condizione pi\u00f9 prossima alla massima \"naturalit\u00e0\". Le diverse tipologie di vegetazione, nel loro complesso, si possono cos\u00ec riassumere:\n\"Faggete ed abetine\". I boschi di faggio (\"Fagus sylvatica\") costituiscono in tutto l'Appennino la vegetazione pi\u00f9 caratteristica e rappresentativa dell'orizzonte montano. Nell'intervallo altitudinale compreso tra circa 900\u20131000\u00a0m e le quote pi\u00f9 elevate, il faggio tende a formare popolamenti in cui risulta nettamente dominante. Talvolta le faggete sono state sostituite da abetine di abete bianco (\"Abies alba\"), storicamente favorito dall'uomo per scopi selvicolturali. Nelle aree meglio conservate troviamo numerose altre latifoglie, quali frassino maggiore (\"Fraxinus excelsior\"), aceri (\"Acer platanoides\", \"Acer pseudoplatanus\", \"Acer opalus\" s.l.), tiglio selvatico (\"Tilia platyphyllos\"), olmo montano (\"Ulmus glabra\"). Tale vegetazione montana, ricca di specie arboree, \u00e8 molto rara nell'Appennino e la sua presenza relittuale \u00e8 di notevole interesse naturalistico. \u00c8 nelle faggete di bassa quota e nei boschi misti mesofili di contatto che si possono trovare individui di tasso (\"Taxus baccata\") e agrifoglio (\"Ilex aquifolium\"), elementi rari e protetti in Emilia-Romagna.\n\"Querceti e boschi misti di latifoglie decidue\". Occupano la fascia collinare e basso-montana, fino ad altitudini di circa 900\u20131000\u00a0m. Le costituenti arboree principali sono le querce decidue (\"Quercus cerris\" e \"Quercus pubescens\", raramente \"Quercus petraea\"), il castagno (\"Castanea sativa\"), i carpini bianco e nero (\"Carpinus betulus\" e \"Ostrya carpinifolia\"), l'acero opalo (\"Acer opalus\" s.l.). Generalmente il piano arboreo \u00e8 meno omogeneo di quello delle faggete, e gli strati arbustivo ed erbaceo sono pi\u00f9 ricchi di specie.\n\"Castagneti\". Il castagno da sempre \u00e8 stato favorito dall'uomo per ricavarne castagne e legname. Lo strato arbustivo era costantemente tagliato, gli alberi tenuti molto distanziati e la lettiera asportata per usi domestici e zootecnici. Con la diffusione delle malattie del castagno e lo spopolamento delle aree montane molte di queste selve sono state abbandonate e convertite in cedui o fustaie. Ci\u00f2 nonostante i castagneti da frutto sono ancora piuttosto diffusi sia nel versante romagnolo che in quello toscano del Parco.\n\"Arbusteti e cespuglietti\". Gli arbusteti presenti sono generalmente da considerare come stadi secondari derivanti dalla colonizzazione di radure erbose abbandonate, in quanto le altitudini modeste non permettono lo sviluppo di brughiere subalpine primarie, con eccezione della cima di Monte Falco in cui troviamo lembi residuali relitti. Con riferimento all'altitudine, si possono distinguere gli arbusteti montani da quelli collinari e submontani. Alle quote superiori troviamo mirtillo (\"Vaccinium myrtillus\") e brugo (\"Calluna vulgaris\"), o cespuglieti con ginestra dei carbonai (\"Cytisus scoparius\") e felce aquilina (\"Pteridium aquilinum\"). A quote inferiori troviamo prugnolo (\"Prunus spinosa\"), rovi (\"Rubus sp. pl.\"), biancospino (\"Crataegus monogyna\"), rosa selvatica (\"Rosa canina s.l.\"), ginepro comune (\"Juniperus communis\"), pero selvatico (\"Pyrus pyraster\"), e sanguinello (\"Cornus sanguinea\").\n\"Prati e pascoli\". In tutti i settori del Parco ed a tutte le altitudini sono presenti aree prative destinate al pascolo, anch'esse di origine secondaria in quanto derivate dalla distruzione di formazioni forestali avvenuta in tempi lontani. Le praterie montane, indicate spesso anche col nome generico di \u201cnardeti\u201d, sono principalmente costituite da \"Nardus stricta\" e \"Festuca\" sp. pl. I prati e i pascoli delle quote submontane risentono invece maggiormente del tipo di disturbo antropico attuato e sono principalmente costituite da \"Bromus erectus\" e \"Brachypodium rupestre\".\n\"Pratelli erbosi su cenge rocciose\". Nonostante le piccole superfici che ricoprono, sono particolarmente ricchi di specie dal grande valore fitogeografico. Alle quote superiori, localizzati sulle rupi esposte a settentrione presso la cima del M. Falco, troviamo residui di vegetazione subalpini di periodi pi\u00f9 freddi, in cui queste specie avevano diffusione ben maggiore. Tra queste citiamo l'Anemone a fiori di narciso (\"Anemone narcissiflora\"), la Sassifraga a foglie opposte (\"Saxifraga oppositifolia\"), la Genziana verna (\"Gentiana verna\") e la Viola di Eugenia (\"Viola eugeniae\"), simbolo della flora italiana e caratteristica dei massicci appenninici dell'Italia centrale, che raggiunge qui il suo limite settentrionale di distribuzione.\nFauna.\nMammiferi.\nLa fauna del Parco si caratterizza per la pi\u00f9 importante popolazione di lupo dell'Appennino settentrionale, stimata in una cinquantina di esemplari, suddivisi in 9 ipotetici branchi distribuiti su tutto il territorio del Parco. Le attivit\u00e0 di monitoraggio svolte dal Corpo Forestale dello Stato coordinato dall'Ente Parco e dall'I.S.P.R.A. mediante genetica non invasiva e wolf-howling hanno portato col tempo ad acquisire una conoscenza approfondita dello status del predatore nel territorio del Parco. Uno dei fattori che ha favorito il lupo sul territorio della specie, insieme alla vastissima copertura forestale, \u00e8 la consistente presenza di quattro specie di ungulati: cinghiale, capriolo, daino e cervo.\nQuest'ultimo, introdotto con certezza a partire dal 1835 da Karl Siemon per conto del Granduca di Toscana Leopoldo II d'Asburgo-Lorena, \u00e8 certamente una presenza alloctona non particolarmente adatta al contesto ambientale, ma tuttora presente con una popolazione di ridottissime dimensioni. Altra presenza importante tra i carnivori \u00e8 quella del gatto selvatico. L'areale italiano della specie comprende infatti le Alpi orientali ed l'Appennino centro - meridionale, con un limite distributivo tradizionalmente delimitato da una linea Piombino - Ancona. Questo valeva prima della scoperta di una popolazione di gatti selvatici presenti all'interno del Parco Nazionale, notizia che ha rappresentato un'assoluta novit\u00e0 per l'Appennino settentrionale.\nTra i micro e i meso mammiferi possiamo annoverare complessivamente 21 specie presenti con certezza sul territorio delle Riserve Biogenetiche e quindi nel Parco Nazionale stesso, tra cui molto comuni sono la volpe, la lepre, la talpa europea e la talpa cieca, lo scoiattolo rosso, l'istrice ed il riccio. Tra i Mustelidi sono presenti tasso, donnola, faina e puzzola e la martora. Per quanto riguarda i Chirotteri la checklist del Parco oggi consta di 15 specie che rappresentano la met\u00e0 della fauna nazionale. Un patrimonio ancora ricco e diversificato su cui per\u00f2 pesa ancora la scarsa conoscenza distributiva e di dati sulla reale consistenza delle popolazioni..\nUccelli.\nTra gli uccelli, sono presenti come nidificanti o di passo complessivamente 139 specie, di cui 100 presenti con regolarit\u00e0 nel corso dell'anno e 77 nidificanti. Tra queste alcune presentano una distribuzione prettamente centro europea come il Rampichino alpestre ed il Ciuffolotto, altre invece mediterranea come l'Occhiocotto e la Sterpazzolina. Molto interessanti sono, in particolare, le specie tipiche di ambienti aperti, come prati o pascoli ed arbusteti, che stanno conoscendo non solo localmente, ma anche a livello europeo una crisi demografica che le rende oggetto di azioni di tutela. Tra di esse citiamo come nidificanti il Calandro, l'Averla piccola, Tottavilla, lo Strillozzo, l'Allodola, lo Zigolo nero, il Fanello ed il Prispolone, mentre come specie di passo, il Culbianco, lo Stiaccino ed il Codirossone, specie che erano presenti come nidificanti in alcune praterie d'altitudine fino a pochi anni addietro.\nTra i Piciformi annoveriamo 6 specie, ovvero Torcicollo, Picchio rosso minore, Picchio rosso maggiore, Picchio verde e Picchio nero. Una presenza, quest'ultima, unica nell'Appennino settentrionale e rilevata a partire dall'anno 2000 e confermata a seguito di una campagna di ricerca promossa dall'Ente Parco. La popolazione di Picchio nero, stimata in 4/5 coppie riproduttive, \u00e8 divenuta una presenza comune nel territorio pur rimanendo completamente isolata sia dai settori alpini, da cui gli individui romagnoli sono giunti per colonizzare nei primi tempi la Riserva Integrale di Sasso Fratino, che dai siti riproduttivi dei massicci dell'Italia meridionale e centrale, in cui sono presenti alcune popolazioni relitte della specie.\nTra i rapaci diurni troviamo complessivamente 22 specie per le quali si hanno informazioni, recenti o passate, per la zona del Parco. Tra queste sono sette le specie certamente nidificanti, ovvero: il Falco pecchiaiolo, l'Astore, lo Sparviere, la Poiana, l'Aquila reale, il Gheppio e il Falco pellegrino. Non \u00e8 certa la nidificazione del Lodolaio, sporadica la presenza del Biancone e dell'Albanella minore. Tra i rapaci notturni, oltre a Barbagianni, Civetta, Allocco e Gufo comune, troviamo l'importante presenza del Gufo reale, specie che sta conoscendo a livello regionale un drastico calo delle presenze.\nAnfibi e rettili.\nSono 23 le specie di Anfibi e Rettili, ovvero un terzo degli anfibi italiani ed un quinto dei rettili italiani. Vanno ricordati tra gli anfibi urodeli la Salamandra pezzata, la Salamandrina dagli occhiali, il Geotritone italiano, il Tritone alpestre o montano, il Tritone comune o punteggiato, il Tritone crestato italiano; tra gli anfibi anuri citiamo l'importante presenza dell'Ululone dal ventre giallo, endemismo appenninico. Tra i rettili risultano diffusi il Biacco, il Saettone, il Colubro liscio, la Biscia dal collare, la Vipera comune, la Lucertola muraiola, la Lucertola campestre, il Ramarro occidentale e l'Orbettino.\nInvertebrati.\nLa ricchezza faunistica maggiore delle Foreste Casentinesi \u00e8 per\u00f2 quella pi\u00f9 nascosta e sottovalutata relativa agli animali invertebrati. Sono ad esempio 230 le specie di Carabidi presenti nell'area del Parco (il 17% delle entit\u00e0 italiane e il 43% di quelle di Emilia-Romagna e Toscana), 118 quelle di Cerambicidi (oltre il 55% delle entit\u00e0 italiane e il 78% di quelle dell'Emilia-Romagna), 845 le specie di Farfalle e Falene (un dato piuttosto consistente se confrontato con quelli delle localit\u00e0 appenniniche vicine). Le ricerche in questi ultimi anni continuano a fornire dati sulla presenza di specie di invertebrati che per la loro rarit\u00e0 hanno una valenza naturalistica eccezionale. Basti citare a tale proposito la popolazione del raro e protetto gambero di fiume (Austropotamobius pallipes), del Granchio di fiume (Potamon fluviatile) o l'eccezionale diversit\u00e0 di insetti xilofagi. \nQuesti animali costituiscono componenti essenziali per il funzionamento degli ecosistemi forestali, la cui gestione all'interno del Parco Nazionale e delle Riserve Biogenetiche privilegia fortemente la presenza di alberi morti e necromassa al suolo. La Riserva Integrale di Sasso Fratino, in particolare, rappresenta un luogo privilegiato in tal senso, in cui il bosco viene lasciato alla sua naturale evoluzione e sono presenti comunit\u00e0 uniche di invertebrati xilofagi, funghi e organismi coinvolti nei processi di degradazione e decomposizione del legno morto.\nRiconoscimenti.\nNel 2015, al Parco \u00e8 stato assegnato il Diploma Wilderness da parte dell'European Wilderness Society, associazione internazionale che ha sede in Austria ed \u00e8 riconosciuta dall'Unione europea.\nNello stesso anno, il Parco ottiene anche l'adesione alla Carta europea del turismo sostenibile.\nIl 7 luglio 2017 a Cracovia la Commissione UNESCO ha inserito la Riserva naturale Sasso Fratino e le faggete vetuste ricomprese nel perimetro del Parco, nel Patrimonio Mondiale dell'Umanit\u00e0 all'interno del sito transnazionale \"Foreste di faggi primarie e antiche dei Carpazi e di altre regioni d'Europa\".Dal 23 settembre 1985 la R.N.I. di Sasso Fratino \u00e8 insignita del Diploma delle Aree protette del Consiglio d'Europa (Risoluzione (85) 12 del 23.9.85)."}
{"id": "1738857", "revid": "225373", "url": "https://it.wikipedia.org/wiki?curid=1738857", "title": "Durone", "text": ""}
{"id": "1738859", "revid": "123359213", "url": "https://it.wikipedia.org/wiki?curid=1738859", "title": "Parco nazionale del Corcovado (Costa Rica)", "text": "Il Parco Nazionale del Corcovado (in spagnolo \"Parque Nacional Corcovado\") \u00e8 un parco nazionale della Costa Rica che occupa buona parte della penisola di Osa, nella provincia di Puntarenas. La zona protetta si estende per 42\u00a0560 ettari occupando l'angolo sud-occidentale della penisola e protegge otto habitat diversi. Per le sue meraviglie naturali il Corcovado \u00e8 considerato uno dei pi\u00f9 spettacolari tra i parchi nazionali della Costa Rica.\nIstituzione.\nIl Parco Nazionale del Corcovado \u00e8 stato istituito il 24 ottobre 1975 e si estende attualmente su 42\u00a0560 ettari di superficie terrestre e 3.\u00a054 ettari di superficie marina. Viene considerato una componente molto importante del vasto sistema di parchi nazionali e riserve biologiche della Costa Rica.\n\u00c8 caratterizzato da una sorprendente diversit\u00e0 biologica, che si stima non sia superata da nessun'altra area di dimensioni comparabili. Il National Geographic lo ha definito come \"il luogo biologicamente intenso sulla Terra in termini di biodiversit\u00e0\".\nStoria.\nGrazie al suo isolamento la zona oggi occupata dal parco \u00e8 rimasta indisturbata fino agli anni sessanta, quando ebbe inizio la deforestazione poi bloccata nel 1975 con l'istituzione, seppur tra molte polemiche, del parco amministrato dal governo. I primi anni rappresentarono una vera e propria sfida, poich\u00e9 le autorit\u00e0 del parco, con scarse risorse disponibili e poco personale, cercarono di trovare un accordo con i bracconieri, i taglialegna abusivi e i cercatori d'oro, questi ultimi responsabili di un grave processo di erosione nei fiumi e nei torrenti del parco. Nel 1986 molti cercatori d'oro furono espulsi, ma alcuni continuarono a operare clandestinamente e se ne vedono molti al lavoro nella confinante Reserva Forestal Golfo Dulce, dove questa attivit\u00e0 non \u00e8 considerata illegale. Tutt'oggi il bracconaggio rimane un problema serio.\nAmbiente.\nSecondo il Sistema a zone di vita di Holdridge, la \"zona di vita\" su cui si estende il parco \u00e8 formata nella parte bassa da una foresta pluviale tropicale estremamente umida, ultimo vasto tratto di foresta vergine rimasto sulla costa del Pacifico dell'America centrale, mentre la parte pi\u00f9 alta da un differente ecosistema di foresta tropicale, unico esempio in tutta il Pacifico Mesoamericano. Entrambi i sistemi si caratterizzano per un alto livello di precipitazioni che va da 1\u00a0800 a 4\u00a0000 mm all'anno per la parte alta, e da 4\u00a0000 a oltre 6\u00a0000 per la zona bassa molto pi\u00f9 umida.\nQuesta situazione, unita alla temperatura media giornaliera di 27 \u00b0C, ma che raggiunge i 35 \u00b0C duranti il giorno, ha dato luogo a una grande variet\u00e0 di habitat terrestri e acquatici, sia di acqua dolce sia di acqua marina, che a loro volta consentono l'esistenza di una grande diversit\u00e0 di specie biologiche.\nFauna e flora.\nLa foresta pluviale ospita la pi\u00f9 vasta popolazione di are scarlatte della Costa Rica, oltre 500 specie di alberi e innumerevoli specie di animali, tra cui giaguari, coati, tucani e serpenti. La sua notevole biodiversit\u00e0 ha sempre attirato l'attenzione degli ecologi tropicali e di una schiera devota di visitatori che arrivano dalla Baia Drake e da Puerto Jim\u00e9nez per ammirare il paesaggio.\nIn generale la fauna del parco \u00e8 varia e prolifica. Oltre a essere la dimora dell'ara scarlatta (\"lapa\" in spagnolo), il parco protegge molte altre specie della foresta pluviale, importanti o in pericolo: tapiri, cinque specie di felini endemici, coccodrilli, gufi dagli occhiali, pecari, formichieri giganti, scimmie e bradipi. La rara aquila arpia, quasi estinta in Costa Rica, forse nidifica ancora nelle zone pi\u00f9 remote del Corcovado, dove sono state avvistate quasi 400 specie ornitologiche e 140 specie di mammiferi. Tuttavia \u00e8 giusto sapere che \u00e8 molto difficile avvistare questi animali, o perch\u00e9 sono timidi e si nascondono, oppure perch\u00e9 sono notturni."}
{"id": "1738863", "revid": "767487", "url": "https://it.wikipedia.org/wiki?curid=1738863", "title": "Un giorno a New York (film)", "text": "Un giorno a New York (\"On the Town\") \u00e8 un film musicale del 1949 diretto dai registi, ballerini e coreografi Stanley Donen e Gene Kelly, tutti e due al loro esordio alla regia, e tratto dall'omonimo musical \"On The Town\" del compositore, direttore d'orchestra e pianista Leonard Bernstein su libretto degli autori Adolph Green e Betty Comden, che \u00e8 a sua volta tratto dal balletto scritto da Bernstein stesso e coreografato da Jerome Robbins \"Fancy Free\", composto dal giovane Bernstein nel 1944.\nIl film \u00e8 stato un successo immediato, ha vinto l'Oscar alla migliore colonna sonora ed \u00e8 stato candidato al Golden Globe per la migliore fotografia (a colori). Gli sceneggiatori Comden e Green hanno vinto il premio Writers Guild of America per il miglior musical scritto.\nNel 2006, il film si \u00e8 classificato al 19\u00ba posto nella lista dei migliori musical dell'American Film Institute. Nel 2018, invece, il film \u00e8 stato selezionato per la conservazione nel National Film Registry degli Stati Uniti dalla Biblioteca del Congresso come \"culturalmente, storicamente o esteticamente significativo\" .\nTrama.\nTre amiconi marinai, Gabey, Chip ed Ozzie, in licenza per sole ventiquattro ore a Manhattan, non desiderano visitare monumenti e musei, ma inseguire le donne. In particolare Ivy Smith, una bellissima ragazza che vedono ritratta in un manifesto pubblicitario, appena eletta Miss Metropolitana (in originale, \"Miss Tornello\", l'entrata girevole della metropolitana). Gabey incontra casualmente la ragazza, ma la perde subito di vista e i ragazzi decidono di aiutarlo a rintracciarla.\nChip incontra invece la bionda tassista Brunhilde Esterhazy, mentre Ozzie, al Museo di Storia Naturale, fa conoscenza con la studentessa d'antropologia Claire Huddesen, che rimane affascinata dalla sua somiglianza con l'Uomo di Neanderthal.\nNel museo il gruppo si scatena in un numero di ballo e finisce per demolire lo scheletro di un dinosauro, scappando subito dopo per evitare di pagare i danni. A questo punto i ragazzi decidono di separarsi e si danno appuntamento all'Empire State Building alle 20.30. Gabey rintraccia Ivy Smith in una scuola di ballo, ma la maestra Madame Dilyovska impone a Ivy di rientrare a mezzanotte per andare al lavoro a Coney Island.\nRitrovatisi tutti al luogo dell'appuntamento, riescono a sfuggire alla polizia che sta cercando i responsabili dei danni al museo. Ma Ivy sparisce ancora una volta, e Madame Dilyovska rivela a Gabey il luogo dove pu\u00f2 trovarla. Il gruppo parte per Coney Island con un taxi rubato e, per evitare di farsi individuare dalla polizia, i tre ragazzi si travestono da ballerine.\nAlla fine le ragazze danno l'addio ai tre marinai, che rientrano a bordo proprio nel momento in cui altri marinai scendono dalla nave per un'altra giornata di licenza.\nProduzione.\nIl film \u00e8 una commedia musicale interpretata dallo stesso Gene Kelly, Frank Sinatra, Betty Garrett, Ann Miller, Jules Munshin, Vera-Ellen, Florence Bates, Alice Pearce e George Meader. Kelly e Donen si occupano anche di coreografare i numeri musicali.\nL'idea del film part\u00ec da \"Fancy Free\", un balletto scritto da Leonard Bernstein e coreografato da Jerome Robbins, presentato a New York nel 1944, che fu successivamente trasformato in musical e ribattezzato \"On the Town\". Il lavoro, riscritto con un linguaggio musicale innovativo e con balletti imperniati su vari stili di danza, tenne il cartellone a Broadway per ben due anni e rappresent\u00f2 una rivoluzione nel musical. I dirigenti della MGM, che avevano una visione piuttosto conservatrice dei gusti del pubblico e preferivano non rischiare, pur avendone acquistato i diritti per 250\u00a0000 dollari, preferirono archiviare il progetto.\nL'idea riemerse quando George Abbott, regista del musical, recatosi a Hollywood su invito del produttore Arthur Freed, la ripropose a Gene Kelly. Questi si dimostr\u00f2 entusiasta e si autocandid\u00f2 alla regia insieme a Stanley Donen. Freed si convinse a far partire il progetto, a condizione che la sceneggiatura venisse riscritta eliminando molti dei numeri di danza che costituivano l'ossatura del lavoro teatrale, e che lo spartito venisse rimaneggiato introducendo delle canzoni di pi\u00f9 facile presa per il pubblico. Bernstein non approv\u00f2 la scelta dei produttori del film e boicott\u00f2 il film.\nDurante le prove, Kelly e Donen insistettero affinch\u00e9 il film fosse girato tutto a New York, ma la produzione non li autorizz\u00f2, concedendo loro una sola settimana di riprese in esterni. L'occasione fu sfruttata a fondo sia per il numero iniziale, sia per il finale.\nLa critica fu entusiasta e l'accoglienza del pubblico fu ottima, nonostante lo scetticismo dei dirigenti dello studio. \"Un giorno a New York\" \u00e8 tuttora considerato come un punto di svolta del genere musical, che con questo film entra in una fase pi\u00f9 matura e pi\u00f9 brillante.\nBrani che si possono trovare nel film.\nNota: nella canzone \"New York, New York\" il popolare \"helluva\" \u00e8 stato cambiato con \"wonderful\" come censura.\nAccoglienza.\nSecondo le registrazioni della MGM, il film ha guadagnato $ 2.934.000 negli Stati Uniti e in Canada e $ 1.494.000 oltreoceano, con un profitto per lo studio di $ 474.000.\nIl film \u00e8 stato anche un successo critico, ricevendo buone recensioni in varie pubblicazioni, tra cui anche \"Variety\" e \"The New York Times\"."}
{"id": "1738864", "revid": "767487", "url": "https://it.wikipedia.org/wiki?curid=1738864", "title": "Paolo Toni", "text": " \nStudi e attivit\u00e0.\nLaureato all'Universit\u00e0 di Firenze nel 1972 insegna matematica e fisica al Liceo scientifico \"Enrico Fermi\" di Padova. Svolge inoltre attivit\u00e0 di divulgazione e animazione nel campo della matematica ricreativa a cui affianca la ricerca didattica: in questo campo ha partecipato a diverse edizioni dell\"'International Congress on Mathematical Education\" (ICME), ha collaborato con il \"Centro di ricerche didattiche \"Ugo Morin\" di Paderno del Grappa e ha tenuto conferenze presso l'associazione Mathesis.\n\u00c8 stato membro della giuria nell'edizione italiana (1991) delle Olimpiadi internazionali della matematica ed \u00e8 uno dei promotori della competizione matematica \"Citt\u00e0 di Padova\", organizzata dal 1986 dalla Mathesis patavina."}
{"id": "1738865", "revid": "15666632", "url": "https://it.wikipedia.org/wiki?curid=1738865", "title": "Associazione Mathesis", "text": ""}
{"id": "1738876", "revid": "83531", "url": "https://it.wikipedia.org/wiki?curid=1738876", "title": "La Cisternazza", "text": "La Cisternazza (\"'A Cistirnazza\" in siciliano) \u00e8 uno storico complesso monumentale del comune di Zafferana Etnea, situato nei pressi della chiesa di san Giuseppe nella frazione Pisano Etneo.\nEdificata la chiesa di san Giuseppe e i locali residenziali attigui, il vescovo di Catania, Andrea Riggio, fece costruire intorno alla fine del XVII secolo, lateralmente all'edificio sacro, una monumentale cisterna, che per la sua poderosa mole venne ben presto denominata dagli abitanti locali \"La Cisternazza\".\nEssa rappresenta la pi\u00f9 antica costruzione mai rimaneggiata o riedificata esistente sul territorio comunale di Zafferana Etnea.\nIl complesso monumentale \u00e8 costituito da una cisterna, da un cortile rialzato, da un giardino e da un portale.\nLa grande cisterna, costruita in calcestruzzo, \u00e8 profonda una decina di metri e ha un'apertura in pietra lavica dall'originale forma ottagonale, di diametro 3,20 metri. La bocca della cisterna \u00e8 situata su un cortiletto rialzato, dal quale si accede per mezzo di una scalinata in pietra lavica e corredato tutt'intorno da sedili, anch'essi in basalto. Da questo stesso cortile si accedeva alla residenza del vescovo Riggio, totalmente rimaneggiata e trasformata in normali abitazioni. L'acqua perveniva (e in parte perviene) alla cisterna attraverso una fitta rete di grondaie poste lungo i tetti della chiesa e degli edifici vicini.\nL'acqua della Cisternazza riusciva a soddisfare le necessit\u00e0 dell'abitato di Pisano, ma anche dei borghi limitrofi di Bongiardo e di Fleri. Durante i periodi di siccit\u00e0, frequenti nella stagione estiva, l'antica Strada Regia lungo cui si trovava la cisterna era un via vai di gente che si approvvigionava d'acqua.\nAttorno al cortile rialzato della cisterna si trova invece un giardino con piante e fiori, sede negli ultimi anni di spettacoli musicali all'aperto.\nIl complesso in origine era stato costruito con le sembianze di un piccolo fortino, tanto che vi si accedeva attraverso un monumentale portale di bugne laviche, alto 3,57 metri e largo 2,70 metri. Questo portale era un tempo chiuso da un enorme portone di legno. Ad avvalorare la tesi dell'intento dei Riggio di attribuire al luogo una funzione anche difensiva, \u00e8 la presenza, fino al terremoto dell'agosto 1894, di una torre campanaria con le caratteristiche di una costruzione fortificata, di mole poderosa e provvista di feritoie e merlature.\nDal testamento del vescovo Riggio si apprende che egli aveva stabilito di rifornire d'acqua i pellegrini e i viandanti che si trovassero di passaggio sulla Strada Regia, nella misura di un secchio a testa, in cambio solo di una preghiera.\nIl monumento \u00e8 sotto la tutela del Comune di Zafferana Etnea, che ne ha curato il restauro e il ripristino del giardinetto."}
{"id": "1738877", "revid": "287204", "url": "https://it.wikipedia.org/wiki?curid=1738877", "title": "SN 1054", "text": "SN 1054 (Supernova del Granchio) \u00e8 una supernova che fu osservata dalla Terra nella costellazione del Toro a partire dal 4 luglio 1054, calendario giuliano.\nStoria delle osservazioni.\nL'esplosione stellare fu osservata e registrata dagli astronomi cinesi ed arabi, i quali scrissero che fu talmente brillante da risultare visibile durante il giorno per 23 giorni consecutivi e durante la notte per 653 giorni consecutivi.\nSituata nella nostra Galassia, la Via Lattea, ad una distanza di 6\u00a0500 anni luce, era quasi certamente una supernova di tipo II.\nVi sono anche testimonianze lasciate da alcune popolazioni di nativi americani, come i Mimbres e gli Anasazi, che fanno presupporre che essi videro e registrarono l'esplosione di SN 1054; infatti nei pressi di Penasco Blanco vi \u00e8 una pittura rupestre Anasazi che potrebbe ritrarre SN 1054.\nSi dice anche che una non meglio interpretata registrazione, riscontrata in diversi annali di alcuni monasteri irlandesi, fosse originariamente riferita ad SN 1054; il testo sub\u00ec tuttavia delle profonde corruzioni, al punto che divenne un simbolo allegorico della prossima venuta dell'Anticristo.\nQuello che attualmente resta di SN 1054 \u00e8 la Nebulosa del Granchio, detta anche Messier 1 o M1 poich\u00e9 fu il primo oggetto inserito da Charles Messier nel suo celebre catalogo nel 1774.\nSorgente di raggi X e pulsar.\nIl 29 aprile 1963 un rivelatore posto su un razzo-sonda ad alta quota del tipo \"Aerobee\" permise di individuare, alle coordinate RA Dec (epoca J1950), un'intensa emissione di raggi X a partire dal resto della supernova; la sorgente appena scoperta fu denominata Taurus X-1, ed emetteva una quantit\u00e0 di energia 100 volte superiore a quella riscontrata nel visibile.\nIl 9 novembre 1968 fu individuata dal Radiotelescopio di Arecibo, a Porto Rico, una pulsar all'interno della nebulosa, la Pulsar del Granchio, che effettua 30 rotazioni al secondo. Questa pulsar ha perso dall'esplosione circa i due terzi della sua energia cinetica."}
{"id": "1738881", "revid": "767487", "url": "https://it.wikipedia.org/wiki?curid=1738881", "title": "La storia di Glenn Miller", "text": "La storia di Glenn Miller (\"The Glenn Miller Story\") \u00e8 un film del 1954 diretto da Anthony Mann.\nTrama.\n\u00c8 la storia di Glenn Miller, il trombonista e direttore di orchestra che ha fatto conoscere lo \"swing\" al grande pubblico di tutto il mondo, dai lunghi anni di difficolt\u00e0 e fallimenti fino all'enorme successo, dalla conquista della donna amata alla tragica fine nel 1944 a causa di una sciagura aerea sulla Manica, dove il velivolo su cui viaggiava scomparve.\nDistribuzione.\nIl film usc\u00ec nelle sale nel 1954, in Italia venne proiettato il 12 maggio 1954\nRiconoscimenti.\nNel 1955 vinse un Oscar per la miglior canzone, e fu in \"nomination\" per la miglior musica e per la miglior sceneggiatura. James Stewart ebbe la \"nomination\" ai BAFTA Awards come miglior attore, mentre Anthony Mann ebbe la \"nomination\" ai Directors Guild of America come regista.\nLa colonna sonora occup\u00f2 per dieci settimane la prima posizione nella Billboard 200."}
{"id": "1738885", "revid": "201345", "url": "https://it.wikipedia.org/wiki?curid=1738885", "title": "Pandev", "text": ""}
{"id": "1738908", "revid": "237256", "url": "https://it.wikipedia.org/wiki?curid=1738908", "title": "Vasilij Grigorevi\u010d Zajcev", "text": ""}
{"id": "1738911", "revid": "726373", "url": "https://it.wikipedia.org/wiki?curid=1738911", "title": "Francesco Colitto", "text": "\u00c8 stato deputato all'Assemblea Costituente, e deputato alla Camera nella I, II e III legislatura. Durante i lavori dell'Assemblea Costituente fu lui a proporre l'emendamento dell'Art. 88, poi approvato nel testo definitivo, che aggiunge la prerogativa del Presidente della Repubblica di sciogliere anche una sola delle due Camere.\n\u00c8 stato Sottosegretario di Stato alle Finanze nel V Governo De Gasperi."}
{"id": "1738913", "revid": "729019", "url": "https://it.wikipedia.org/wiki?curid=1738913", "title": "Saulius Mikoli\u016bnas", "text": "Detiene il record di presenze (93) con la nazionale lituana.\nCarriera.\nClub.\nHa giocato nella prima divisione lituana, in quella scozzese, in quella ucraina ed in quella bielorussa.\nNazionale.\nEsordisce in nazionale il 5 giugno 2004 contro il Portogallo, subentrando all'86' al posto di Edgaras \u010cesnauskis. Mette a segno la sua prima rete in nazionale il 2 giugno 2007 nella partita vinta 1-0 contro la Georgia, valida per le qualificazioni agli Europei 2008. Il 4 settembre 2020 diventa - con 85 presenze - il giocatore con pi\u00f9 presenze in nazionale, superando il precedente primato di Andrius Skerla.\nStatistiche.\nPresenze e reti nei club.\n\"Statistiche aggiornate al 14 novembre 2020.\""}
{"id": "1738922", "revid": "729019", "url": "https://it.wikipedia.org/wiki?curid=1738922", "title": "Monica Zanchi", "text": "Biografia.\nHa interpretato dodici film, tra i quali \"Emanuelle e gli ultimi cannibali\", \"Suor Emanuelle\" e \"Autostop rosso sangue\"."}
{"id": "1738924", "revid": "599013", "url": "https://it.wikipedia.org/wiki?curid=1738924", "title": "Deividas \u010cesnauskis", "text": "\u00c8 il fratello di Edgaras \u010cesnauskis, giocatore della Dinamo Mosca, formazione russa.\nCarriera.\nClub.\nEkranas.\nCesnauskis incomincia la carriera professionistica nell' giovanissimo gi\u00e0 all'et\u00e0 di 16 anni. Nel 1997 viene infatti inserito nella rosa della prima squadra ma incomincia a trovare qualche spazio pi\u00f9 tardi. Tra il 1997 e il 2000 conseguir\u00e0 diversi successi tra cui la Coppa di Lituania del 1998, la Supercoppa di Lituania nel 1998 e la Coppa di Lituania nel 2000. Nonostante i numerosi successi in coppa la sua squadra non riesce a competere per la lotta scudetto in campionato giungendo 3 volte al quarto posto e al quinto nel 1999. Cesnauskis giocher\u00e0 in tutto 66 partite di campionato realizzando 7 reti.\nDinamo e Lokomotiv Mosca.\nNel 2000 viene acquistato dalla Dinamo Mosca, una delle cinque grandi squadre della capitale russa, in cui gioca 4 anni totalizzando 70 incontri e 5 reti in campionato.\nQui non trova fortuna giungendo in posizioni di medio-alta classifica e non vincendo nessun trofeo nazionale.\nNel 2003 viene comprato dalla altra squadra della capitale. Alla Lokomotiv gioca poco ma vince diversi trofei nazionali: nel 2004 arriva la vittoria in campionato, e nell'anno successivo arrivano la Supercoppa di Russia e la Coppa dei Campioni della CSI.\nCesnauskis torna in patria nel 2005 all'FBK Kaunas che vince la Coppa di Lituania.\nHeart of Midlothian.\nIl centrocampista lituano viene acquistato dagli scozzesi dell'Hearts nello stesso anno e rimarr\u00e0 fino al 2009 con i maroons dove vince una Coppa di Scozia nel 2006. Nella sua avventura scozzese incontrer\u00e0 alcuni connazionali tra cui \nMarius \u017dali\u016bkas nel 2006, gi\u00e0 compagno di Cesnauskis al Kaunas nel 2005 e Arvydas Novikovas nel 2008.\nIn Grecia: Ergotelis e Aris Salonicco.\nNel 2009 viene mandato in prestito in Grecia, all'Ergotelis dove gioca 24 incontri di campionato e segna 2 goal.\nNel 2010 viene acquistato dall'Aris, squadra di Salonicco."}
{"id": "1738929", "revid": "110157", "url": "https://it.wikipedia.org/wiki?curid=1738929", "title": "Bardello (fiume)", "text": "Il Bardello \u00e8 l'emissario del Lago di Varese e confluisce nel Lago Maggiore nel comune di Brebbia.\nPercorso.\nNasce come emissario del Lago di Varese, e allarga il suo alveo di 30\u00a0m, fino a sfociare nel Lago Maggiore nel comune di Brebbia."}
{"id": "1738930", "revid": "716642", "url": "https://it.wikipedia.org/wiki?curid=1738930", "title": "Jason Thomson", "text": "Carriera.\nHa giocato nella prima divisione scozzese."}
{"id": "1738933", "revid": "124321980", "url": "https://it.wikipedia.org/wiki?curid=1738933", "title": "Eggert J\u00f3nsson", "text": "Carriera.\nClub.\nA differenza di altri suoi connazionali, che giocano solitamente in squadre scandinave, ha giocato in Inghilterra, Scozia, Portogallo e Danimarca. \nNazionale.\nHa giocato in U17, U19 e U21, con cui ha disputato l'Europeo 2011 di categoria, e nazionale maggiore.\nCaratteristiche tecniche.\n\u00c8 un giocatore molto duttile: agisce prevalentemente da mediano, ma pu\u00f2 essere impiegato senza problemi come difensore centrale e terzino."}
{"id": "1738938", "revid": "547034", "url": "https://it.wikipedia.org/wiki?curid=1738938", "title": "Partita viaggiante", "text": "La partita viaggiante \u00e8 una modalit\u00e0 operativa utilizzata per gli addebiti fuori piazza fra due filiali di uno stesso istituto di credito.\nSe il cliente di una banca effettua un prelievo di denaro in sedi diverse dalla filiale presso la quale ha aperto il conto corrente, dovr\u00e0 firmare un modulo detto \"partita viaggiante\", che la filiale dove effettua il prelievo invier\u00e0 a mezzo posta a quella dove ha aperto il conto, per la successiva registrazione contabile.\nLe partite viaggianti in genere sono inviate un giorno alla settimana, lo stesso per tutte le filiali di una banca.\nPer l'istituto di credito sono rischiose, perch\u00e9 se non vengono recapitate correttamente, l'istituto avr\u00e0 una perdita secca, il cliente avr\u00e0 ottenuto del denaro senza alcun addebito sul suo conto corrente.\nMolti istituti prevedono la cosiddetta \"circolarit\u00e0\", ossia garantiscono l'operativit\u00e0 anche fra filiali fuori piazza. Quando un cliente preleva fuori dalla filiale presso la quale ha aperto il conto, in questi casi, si effettua una registrazione informatica, analoga a quella che farebbero in tale filiale. Ci\u00f2 presume che le filiali siano collegate in una Intranet sicura.\nIn altri istituti di credito, la struttura informatica \u00e8 rimasta a quelle dei primi anni '70: ogni filiale ha un suo server, scollegato dalla rete, sul quale risiedono fisicamente i conti correnti dei clienti."}
{"id": "1738939", "revid": "767487", "url": "https://it.wikipedia.org/wiki?curid=1738939", "title": "Calum Elliot", "text": "Carriera.\nNazionale.\nNel 2006 ha giocato 4 partite negli Europei Under-19, nei quali ha segnato anche una rete; l'anno seguente ha invece giocato 3 partite senza mai segnare ai Mondiali Under-20. Tra il 2007 ed il 2008 ha inoltre giocato complessivamente 8 partite con la Nazionale Under-21, senza mai segnare.\nStatistiche.\nPresenze e reti nei club.\n\"Statistiche aggiornate al 20 ottobre 2012.\""}
{"id": "1738949", "revid": "599013", "url": "https://it.wikipedia.org/wiki?curid=1738949", "title": "Michael James Stewart", "text": "Carriera.\nClub.\nNel 1998 firm\u00f2 il suo primo contratto da professionista con il Manchester United, riuscendo a debuttare in prima squadra il 31 ottobre 2000, contro il Watford. Dopo un periodo in prestito all'Anversa, pass\u00f2 in prestito al Nottingham Forest, ma, a causa del suo modo di giocare veniva spesso ammonito o espulso. Collezion\u00f2 13 presenze.\nNell'estate del 2004 Sir Alex Ferguson dichiar\u00f2 che Stewart non era nei suoi piani e poteva andarsene quando voleva. I Rangers mostrarono inizialmente interesse, ma poi non se ne fece nulla. Pass\u00f2 cos\u00ec in prestito all'Hearts, la squadra della sua citt\u00e0, per la quale tifava sin da piccolo. Tuttavia, non rispett\u00f2 le attese e, a causa anche di un infortunio, fu rimandato al Manchester United.\nSvincolatosi dai rossi di Manchester, pass\u00f2 all'Hibernian, l'altra squadra di Edimburgo. Con gli hibs gioc\u00f2 due stagioni, riuscendo a segnare anche il suo primo gol da professionista. Lasci\u00f2 l'Hibernian nell'aprile 2007.\nDopo un periodo di prova al Sunderland di Roy Keane, che non lo prese, torn\u00f2 all'Hearts. Il suo primo gol con i \"Maroons\" arriv\u00f2 il 12 agosto 2007 contro l'Aberdeen. A seguito della partenza di Robbie Neilson, passato al Leicester City, fu nominato, all'inizio della stagione 2009-2010, capitano dell'Hearts. Il 13 maggio, al termine della stagione, viene svincolato dall'Hearts.\nSi \u00e8 poi unito ai turchi del Gen\u00e7lerbirli\u011fi. Lasci\u00f2 il club nel gennaio 2011 senza aver nemmeno giocato una partita.\nIl 22 marzo \u00e8 stato tesserato dal club londinese dello Charlton, che ha lasciato al termine della stagione.\nNazionale.\nDal 2002 all'agosto del 2008 ha giocato per la nazionale scozzese, collezionando 4 presenze."}
{"id": "1738954", "revid": "63511533", "url": "https://it.wikipedia.org/wiki?curid=1738954", "title": "Micciarola", "text": "La micciarola \u00e8 un vecchio modello di fucile da caccia ad avancarica, spesso prodotto artigianalmente, diffuso in diverse parti della Lucania, \nIl nome deriva dalla \"miccia\", impiegata per accendere la polvere da sparo.\nLa micciarola veniva caricata a pallini. Aveva un'anima liscia e proprio per la mancanza di rigatura risultava molto imprecisa nel tiro.\nFunzionamento.\nIl caricamento della micciarola avveniva dalla volata, cio\u00e8 dalla bocca della canna. Con un misurino rudimentale, secondo una tecnica \"a volume\" anzich\u00e9 \"a peso\", si calava la polvere. Poi si metteva stoppa, cio\u00e8 il cascame della canapa utilizzato in idraulica, e si premeva il tutto con la \"bacchetta\" di dotazione infilata sotto la canna. In ultimo, sempre secondo il dosaggio a volume, si metteva la carica dei pallini, sversandoli dalla fiaschetta.\nLe munizioni erano spesso prodotte in casa: quando la polvere nera originale, la \"fossano\", mancava, si ricorreva ai sostitutivi pi\u00f9 disparati, come la polvere delle \"battarie\", cio\u00e8 dei mortaretti delle feste paesane, oppure la balistite ottenuta sconfezionando ordigni e residuati bellici di vario tipo, oppure si mescolavano semplicemente zolfo, salnitro e carbonella per ottenere un preparato assai simile a quello dei primordi delle armi da fuoco. Anche i pallini venivano autoprodotti, impiegando come materia prima il piombo delle condutture dismesse. \nIn tempi moderni, l'innesco della polvere durante lo sparo non avveniva pi\u00f9 con la miccia o la pietra focaia, ma a mezzo di un congegno basato sul \"tubetto\", ossia una capsula metallica contenente fulminato di mercurio che produceva scintille all'atto della percussione.\nQuando partiva il colpo, se partiva, era difficile capirne l'esito, tanto densa e fitta era la fumata che accompagnava lo sparo."}
{"id": "1738955", "revid": "339392", "url": "https://it.wikipedia.org/wiki?curid=1738955", "title": "Hristos Karipidis", "text": ""}
{"id": "1738960", "revid": "1310927", "url": "https://it.wikipedia.org/wiki?curid=1738960", "title": "K\u0119stutis Iva\u0161kevi\u010dius", "text": ""}
{"id": "1738962", "revid": "119757749", "url": "https://it.wikipedia.org/wiki?curid=1738962", "title": "Theodor Gomperz", "text": " che ha concentrato i suoi interessi sul pensiero ellenico antico. Imbevuto di cultura illuministica ed empiristica ha introdotto un nuovo metodo anti-idealistico nell'esegesi del pensiero antico. La sua monumentale storia della filosofia greca \u00e8 un'opera fondamentale, perch\u00e9 si colloca in un filone storiografico filo-scientifico e anti-idealistico trascurato e messo in ombra, soprattutto in Italia. La sua opera \u00e8 stata riscoperta e valorizzata in Italia da Giovanni Reale. \nConvinto sostenitore di un razionalismo laicista, avendo in John Stuart Mill il suo modello filosofico-scientifico, Gomperz opera un'analisi rigorosa e testuale del pensiero greco. Il risultato \u00e8 un sistematico e acuto ridimensionamento di molti miti della storiografia convenzionale. Tra le sue pi\u00f9 importanti rivisitazioni vanno collocate quelle relative al pensiero di Platone e a quello di Aristotele."}
{"id": "1738966", "revid": "547034", "url": "https://it.wikipedia.org/wiki?curid=1738966", "title": "Rosario Prestopino", "text": "Ha lavorato con registi quali Lucio Fulci, Lamberto Bava, Michele Soavi e Ruggero Deodato, curando il trucco per film divenuti dei cult movie come \"Zombi 2\", \"Paura nella citt\u00e0 dei morti viventi\", \"Lo squartatore di New York\", \"D\u00e8moni\". Ha realizzato gli effetti speciali di \"Zombi Holocaust\" e \"Zora la vampira\"."}
{"id": "1738968", "revid": "666668", "url": "https://it.wikipedia.org/wiki?curid=1738968", "title": "Audrius K\u0161anavi\u010dius", "text": ""}
{"id": "1738975", "revid": "1305772", "url": "https://it.wikipedia.org/wiki?curid=1738975", "title": "Boom (Belgio)", "text": "Boom \u00e8 un comune belga di 17.166 abitanti nelle Fiandre (Provincia di Anversa). Si estende per un'area di 7,39\u00a0km\u00b2 e ha una densit\u00e0 di 2\u00a0229,85 ab./km\u00b2.\nDal 2005 ospita ogni anno il festival di musica dance \"Tomorrowland\".\nGeografia fisica.\nBoom si trova fra tre grandi citt\u00e0 (Bruxelles, Anversa e Mechelen) e vicino al fiume Rupel.\nCuriosit\u00e0.\nA Boom si svolge La kermesse eroica (\"La Kermesse h\u00e9ro\u00efque\"), film di ambientazione seicentesca diretto da Jacques Feyder nel 1935."}
{"id": "1738976", "revid": "1573940", "url": "https://it.wikipedia.org/wiki?curid=1738976", "title": "Corydoras ephippifer", "text": "Corydoras ephippifer \u00e8 un pesce d'acqua dolce, appartenente alla famiglia Callichthyidae.\nDistribuzione e habitat.\n\u00c8 endemico del Brasile; proviene da Amap\u00e1, dove \u00e8 comune negli affluenti dell'Amapari.\nDescrizione.\nIl corpo \u00e8 allungato e leggermente compresso sull'addome; la lunghezza massima registrata \u00e8 di 4,9 cm. Somiglia a diversi altri \"Corydoras\" come \"C. brevirostris\" e \"C. agassizii\".\nBiologia.\nComportamento.\nForma piccoli gruppi.\nAlimentazione.\nHa dieta onnivora.\nAcquariofilia.\nPu\u00f2 essere allevato in acquario, ma non \u00e8 una specie particolarmente comune."}
{"id": "1738979", "revid": "599013", "url": "https://it.wikipedia.org/wiki?curid=1738979", "title": "Anthony Basso", "text": ""}
{"id": "1738984", "revid": "838137", "url": "https://it.wikipedia.org/wiki?curid=1738984", "title": "Tumefazione", "text": "La tumefazione \u00e8, in campo medico, un aumento del volume dei tessuti causato dalla presenza di edema e/o ematoma. Quando localizzata al cranio in seguito a un trauma fisico, viene comunemente chiamata bernoccolo.\nCaratteristiche generali.\nComunemente viene definito come \"gonfiore\", termine che non va confuso con l'accumulo di gas, che avviene ad esempio nella distensione addominale. In patologia generale corrisponde al \"tumor\".\nEziologia.\nLe cause che possono portare alla tumefazione di un organo sono molteplici e comprendono: trauma della cute, infezione della cute, dermatite da contatto, eczema, reazione allergica, puntura di insetto, edema, sindrome premestruale, nefrite, sindrome nefrosica, epatite, vene varicose, colite ulcerosa, osteosarcoma oppure sarcoma, malnutrizione."}
{"id": "1738986", "revid": "15756", "url": "https://it.wikipedia.org/wiki?curid=1738986", "title": "Psicoterapia cognitiva post-razionalista", "text": "La psicoterapia cognitiva post-razionalista \u00e8 una forma di psicoterapia che aiuta il paziente a riconoscere, capire e concettualizzare la propria \u201ccoerenza di significato personale\u201d, partendo dalla comprensione di come la persona sperimenta il suo modo di essere.\nDa questo punto di vista, la psicoterapia post-razionalista non ha come obiettivo che il paziente raggiunga dei criteri di verit\u00e0 pi\u00f9 adeguati o che modifichi le proprie convinzioni irrazionali (come accade invece nella psicoterapia cognitiva tradizionale di Beck e di Ellis), ma ha l'obiettivo di allargare la \"trama narrativa\" del paziente, consentendogli di autoriferirsi l'esperienza immediata di cui non \u00e8 consapevole, riconoscendo e aggiustando delle discrepanze tra l'immagine cosciente di s\u00e9 (espressa tramite il linguaggio) e l'esperienza immediata (vissuta per mezzi delle emozioni).\nUn aspetto fondante dell'approccio post razionalista alla psicoterapia \u00e8 la ricerca e la comprensione di come l'individuo, in seguito alle esperienze emotive in fase evolutiva, \"costruisca\" i significati personali autoreferenzialmente in base ai quali verranno esperiti stati mentali ed emozioni.\nL'obiettivo finale dell'intervento terapeutico \u00e8 quello di arrivare ad una riarticolazione del significato personale rispettando la coerenza emotivo-cognitiva ed i temi narrativi che sostengono il senso di continuit\u00e0 e di permanenza nel tempo, caratteristici dell'identit\u00e0 umana. Questo implica non soltanto la scomparsa dei sintomi, ma anche la crescita della coscienza di come si crei l'autoconoscenza personale: come si presenta, come si riconosce, come si spiega e crea delle attribuzioni.\nLa dialettica tra Io e Me.\nSecondo le teorie post-razionaliste, la consapevolezza di s\u00e9 nasce in un processo circolare tra l'Io che sperimenta e agisce (l'Io), e l'Io riflessivo (il Me) che osserva e valuta. Ogni conoscenza \u00e8 sempre il risultato di una interpretazione derivante da un processo continuo di regolazione reciproca tra l'esperire (l'Io) e lo spiegare (il Me) che ha come fine il raggiungimento di un significato articolato che garantisca un senso di continuit\u00e0 e di unicit\u00e0.\nL'esperienza immediata caratterizza un primo livello di esperienza della realt\u00e0, immediato e per lo pi\u00f9 inconsapevole: essa \u00e8 costituita da ci\u00f2 che si prova (sensazioni, percezioni, immagini scarsamente consapevoli e poco elaborate), e da come lo si prova (emozioni), nello stesso momento in cui l'esperienza \u00e8 vissuta dall'individuo. Questo continuo fluire dell'esperienza immediata \u00e8 connesso strettamente con il processo di ordinamento e interpretazione della realt\u00e0, viene riferito dal soggetto all'esterno e vissuto come se fosse un'esperienza \u201coggettiva\u201d universalmente condivisa e valida. La spiegazione dell'esperienza (il Me) rappresenta invece un secondo livello di esperienza, pi\u00f9 elaborato e complesso: essa costituisce una elaborazione logico-razionale dell'esperienza immediata appena vissuta che viene elaborata dall'individuo in modo da renderla coerente con altre esperienza precedentemente vissute (immagazzinate nella memoria) e quindi con il senso di s\u00e9 e del mondo che il soggetto si \u00e8 costruito. Essa corrisponde alla spiegazione che il soggetto si d\u00e0 circa il perch\u00e9 \u00e8 accaduta, si \u00e8 fatta o si \u00e8 detta qualche cosa, spiegazione che tuttavia non \u00e8 esente da pattern di autoinganno che hanno lo scopo di mantenere accettabile il livello di autostima del soggetto e la coerenza con il proprio senso di s\u00e9.\nLa coerenza del senso di s\u00e9 quindi \u00e8 data dalla continua e reciproca interazione tra l'esperire e lo spiegare, tra il fare l'esperienza e l'interpretare l'esperienza appena fatta, dall'analizzare, valutare e autoriferirsi il continuo flusso nel tempo di sensazioni, percezioni, immagini ed emozioni, riordinandole e integrandole sempre in maniera coerente con il senso di s\u00e9.\nCome afferma Guidano (1987): \"il flusso multiforme e mutevole dell'esperienza in entrata viene confrontato con le configurazioni mentali costituite dagli assetti ideo-affettivi memorizzati, che agiscono come schemi di riferimento, per cui nel ciclo di vita viene operata una costante messa a fuoco per contrasto, che consente di differenziare nuove tonalit\u00e0 emotive e ulteriori rielaborazioni cognitive, sulla base del livello di consonanza o discrepanza rispetto a tali schemi\". Questi schemi di riferimento sono classificati da Guidano in quattro principali organizzazioni, dette \"organizzazioni di significato personale\".\nLe organizzazioni di significato personale.\nPer organizzazione di significato personale si intende il modo con cui ogni individuo organizza tutte le possibili tonalit\u00e0 del proprio dominio emotivo in una configurazione unitaria in grado di fornirgli una percezione stabile e definita di s\u00e9 e del mondo. Una configurazione unitaria di schemi interpersonali, perch\u00e9 dalle relazioni interpersonali ha la sua origine, e che comprende tutti gli aspetti sensoriali, affettivi, motori e neurofisiologici sui quali si basa il senso di continuit\u00e0, di permanenza e unit\u00e0 di s\u00e9 e della realt\u00e0. In altre parole, il concetto di organizzazione di significato personale si riferisce a come l'individuo organizza le perturbazioni che nascono dal suo ambiente intersoggettivo e le trasforma in informazioni significative per il suo ordine interno dentro una cornice di coerenza.\nIl significato personale di cui parla Vittorio Guidano \u00e8 innanzitutto una conoscenza emotiva, immediata e tacita della realt\u00e0, che solo in un secondo momento diventa conoscenza esplicita, concettuale. Inoltre l'organizzazione di significato personale deve essere intesa come un processo e non come un'entit\u00e0 in s\u00e9 stessa, nel senso che non \u00e8 caratterizzata da un contenuto particolare di conoscenza ma \u00e8 caratterizzata dalla forma, dalla modalit\u00e0 e dalla maniera di processare la conoscenza.\nGuidano ha individuato quattro principali organizzazioni di significato personale, derivandole dalla combinazione delle emozioni basilari (le basic feelings descritte da Tomkins, Izard, e successivamente Magai), sottolineando il fatto che sono soltanto classificazioni teoriche che si trovano in misura diversa in ogni persona e che servono all'osservatore (e in particolare allo psicoterapeuta nella pratica clinica) per trovare una cornice di senso entro la quale indirizzare un intervento terapeutico.\nLe organizzazioni individuate sono:\nIl cambiamento terapeutico.\nDa una parte quindi vi sono alcune modalit\u00e0 di base che si stabilizzano precocemente e che permangono sostanzialmente costanti durante il ciclo di vita, entro le quali l'esperienza viene riferita a s\u00e9 e trasformata in costruzione attiva di un significato personale (\u201cchiusure tacite\u201d); dall'altra, esistono infinite aperture strutturali che realizzano l'unicit\u00e0 di ciascun individuo e che ne consentono le diverse espressioni maturative nel ciclo di vita (\u201caperture strutturali\u201d). Il cambiamento terapeutico avviene attraverso un processo di riordinamento dell'interfaccia tra conoscenza tacita ed esplicita, da un lato, e tra invarianza legata alla propria chiusura organizzazionale tacita e variabilit\u00e0 processuale consentita dalle aperture strutturali esplicite, dall'altro lato.\nQuesto processo consente una maggiore consapevolezza da parte del soggetto del proprio peculiare modo di esperire la realt\u00e0 (l'Io) e di dare significato all'esperienza (il Me), e, di conseguenza, una gestione pi\u00f9 adattiva delle proprie attivazioni emozionali. Le emozioni (esperienza immediata) quindi costituiscono il fulcro della psicoterapia post-razionalista, che in questo senso supera la concezione del dominio da parte della sfera razionale su quella emotiva, perch\u00e9, come afferma Guidano: \u201cLe emozioni cambiano le emozioni e i pensieri cambiano i pensieri\u201d.\nLa psicoterapia cognitiva Post-Razionalista in Italia.\nIn Italia sono diverse le scuole di psicoterapia che trovano nel cognitivismo post-razionalista il modello principale di riferimento teorico e che portano avanti il pensiero di Guidano confrontandosi costantemente con altre correnti di pensiero di tradizione diversa e con gli apporti derivanti da altri settori della ricerca scientifica (neuroscienze, biologia, etologia, intelligenza artificiale etc)."}
{"id": "1738987", "revid": "204012", "url": "https://it.wikipedia.org/wiki?curid=1738987", "title": "Vene varicose", "text": ""}
{"id": "1738990", "revid": "2022785", "url": "https://it.wikipedia.org/wiki?curid=1738990", "title": "Trashing", "text": "Il trashing (detto anche information diving) \u00e8 la pratica di risalire ad informazioni riservate attraverso il setacciamento dei rifiuti della vittima, come resoconti, bollette, corrispondenza.\nAd esempio il truffatore pu\u00f2 risalire ai dati di un titolare di carta di credito mediante gli scontrini di acquisto o gli estratti conto emessi durante i prelievi al Bancomat.\nDal ritrovamento di scatole di medicinali nella pattumiera si pu\u00f2 risalire o, quantomeno, intuire il tipo di malattia da cui la vittima \u00e8 affetta.\nNella sicurezza informatica il \"trashing\" \u00e8 una delle tecniche utilizzate da hacker e cracker per reperire informazioni da utilizzare negli attacchi informatici.\nLa distruzione certificata dei documenti rappresenta oggi una soluzione robusta al trashing."}
{"id": "1738996", "revid": "59975", "url": "https://it.wikipedia.org/wiki?curid=1738996", "title": "Atlantic Music Group", "text": ""}
{"id": "1738998", "revid": "122400730", "url": "https://it.wikipedia.org/wiki?curid=1738998", "title": "Riserva naturale Camaldoli", "text": "La riserva naturale biogenetica di Camaldoli \u00e8 un'area naturale protetta che si trova in Toscana in provincia di Arezzo all'interno del Parco nazionale delle Foreste Casentinesi, Monte Falterona e Campigna; precisamente si estende sul versante meridionale dell'Appennino tosco-romagnolo tra le localit\u00e0 Giogo Secchieta e Poggio Tre Confini, nel comune di Poppi occupando una superficie di 1.169 ettari.\nLa foresta di Camaldoli \u00e8 una delle 149 riserve naturali e foreste demaniali del Raggruppamento Carabinieri per la Biodiversit\u00e0 ed \u00e8 inserita nel complesso delle Riserve Naturali Biogenetiche Casentinesi gestite dal Reparto Carabinieri Biodiversit\u00e0 di Pratovecchio (AR).\nStoria.\nLe prime notizie della foresta detta di Camaldoli , risalgono a quando un piccolo appezzamento di terreno fu donato nel 1012 a San Romualdo, fondatore del'ordine dei Camaldolesi, da un benefattore di nome Maldolo, in localit\u00e0 Campo Amabile. La propriet\u00e0 iniziale dei monaci era di circa 160 ettari. A Campo Amabile San Romualdo costru\u00ec il primo nucleo dell'eremo e, pi\u00f9 in basso , l'ospizio di Fontebona, dove sorge l'attuale monastero.\nI monaci col passare del tempo, aumentarono la superficie della loro propriet\u00e0 sia per mezzo di successive donazioni sia per acquisti . I monaci dedicarono grande impegno nella coltivazione della loro foresta, come era prescritto dalle \"consuetudini\" di Camaldoli. In particolare sostituirono gradualmente l'originario bosco misto con piantagioni pure di Abete bianco . Ci\u00f2 perch\u00e9 questa specie era allora pi\u00f9 pregiata o forse anche perch\u00e9 la struttura colonnare e severa delle abetine, suscitava nei monaci un maggior senso di misticismo e religiosit\u00e0, rispetto al bosco misto a dominazione di latifoglie.\nNel 1866, in base al \"Regio Decreto n\u00b0 3036, inserito nella Gazzetta Ufficiale dell' 8 luglio 1866 : soppressione delle corporazioni religiose e destituzione dell'asse ecclesiastico\", lo Stato italiano espropri\u00f2 la foresta, nonch\u00e9 l'eremo e il monastero di Camaldoli. Inizia quindi in Casentino la gestione da parte del Demanio forestale dello Stato, del primo nucleo di foresta che copriva, nell'anno 1871, una superficie di 1442 ettari.\nL'attivit\u00e0 dell'Amministrazione forestale italiana, fu negli anni successivi molto intensa, Furono costruiti nuovi fabbricati , realizzate nuove piste forestali e soprattutto il rimboschimento dei terreni incolti e pascolivi. Secondo la tradizione dei Camaldolesi, largo posto fu dato alle piantagioni di Abete bianco.\nDal anno 1871, la foresta \u00e8 gestita dal Corpo Forestale dello Stato, ora Arma dei Carabinieri.\nTerritorio.\nLa natura geologica \u00e8 costituita prevalentemente dalla formazione del \"Macigno Toscano\", ovvero rocce sedimentarie originatesi in ambiente marino dalla sedimentazione delle correnti di torbida, ben visibile in corrispondenza di aree rupestri o lungo le scarpate di strade e sentieri. In prossimit\u00e0 del crinale appenninico, affiora la scaglia toscana, roccia scistosa. Su queste rocce si originano suoli generalmente freschi e profondi.\nFlora.\nLa flora della Riserva di Camaldoli \u00e8 caratterizzata dalla presenza di specie di notevole interesse fitogeografico. Fra queste : \"Potamogeton crispus, Potamogeton natans, Myriophyllum spicatum\" legate alle aree umide, Epipactis flaminia, \"Ribes cfr. rubrum\" , \"Paris quadrifolia, Allium ursinum\" per lo pi\u00f9 in ambienti di faggeta., ecc. Inoltre \"Alnus incana\" che termina la sua discesa nella dorsale appenninica poco pi\u00f9 a sud, tra La Verna e la Valle del Marecchia.\nLa copertura forestale ..\nIl paesaggio vegetale varia in relazione alle fasce altimetriche, con le locali condizioni climatiche, nonch\u00e9 in relazione alla passata attivit\u00e0 antropica. Nella Riserva sono presenti impianti puri di Abete bianco, boschi misti di latifoglie e conifere, faggete e castagneti da frutto. In questa foresta si trova uno dei pi\u00f9 vecchi e maestosi esemplari di Castagno, il Castagno Miraglia di oltre 500 anni di et\u00e0. I tipi fondamentali di vegetazione forestale sono in ordine di estensione territoriale:\nSono inoltre presenti piccoli nuclei di castagneto e sul crinale di Giogo Secchieta \u00e8 presente un piccolo settore occupato da praterie pseudo-alpine d'origine antropica.\nFauna.\nLa fauna maggiore \u00e8 costituita da ungulati come cervi, daini, caprioli e cinghiali; \u00e8 presente anche il loro predatore naturale, il Lupo. Abbondante anche la fauna ornitica (picchio maggiore, cince, allocco, poiana, ecc.) ed i mammiferi minori (scoiattolo, ghiro, ecc.). Presenti anche aree umide nelle quali si sono insediati importanti specie di anfibi come il tritone e la salamandra.\nBibliografia.\nBottacci A.(ed.), 2012 - La Riserva naturale biogenetica di Camaldoli. 1012-2012. Mille anni di rapporto uomo-foresta. Corpo Forestale dello Stato / Ufficio Territoriale Biodiverit\u00e0 di Pratovecchio. pagg.55-92. :\nhttp://www.wildlifevideo.it/wp-content/uploads/2018/12/Riserva_naturale_di_Camaldoli.pdf\nPadula Michele , 1985 - \" Storia delle Foreste Demaniali Casentinesi nell'Appennino Tosco-Romagnolo\" - Ministero dell'Agricoltura e delle Foreste - Corpo Forestale dello Stato - Collana verde n\u00b0 63, Roma."}
{"id": "1739002", "revid": "287204", "url": "https://it.wikipedia.org/wiki?curid=1739002", "title": "Corydoras leucomelas", "text": "Corydoras leucomelas \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\nProviene dal bacino del Rio delle Amazzoni, soprattutto in zone con substrato fangoso.\nDescrizione.\nNon supera i 4,5 cm.\nBiologia.\nComportamento.\nForma piccoli banchi.\nAlimentazione.\n\u00c8 onnivoro.\nRiproduzione.\nCome gli altri \"Corydoras\", si riproduce in zone con corrente abbastanza intensa. Le uova vengono fecondate mentre si trovano tra le pinne pelviche della femmina. Non ci sono cure verso di esse.\nAcquariofilia.\nPu\u00f2 essere allevato in acquario."}
{"id": "1739003", "revid": "124915236", "url": "https://it.wikipedia.org/wiki?curid=1739003", "title": "Porta Tosa (medievale)", "text": "Porta Tosa era una delle porte minori (chiamate anche \"pusterle\") poste sul tracciato medievale delle mura di Milano..\nStoria.\nDemolita nel XVIII secolo, non deve essere confusa con l'omonima porta delle mura spagnole di Milano, che ha cambiato nome nel 1861 in Porta Vittoria.\nNel Museo d'arte antica del Castello sforzesco \u00e8 conservato un bassorilievo medioevale del XII secolo che fino al 1848 si trovava sopra l'arcata della distrutta Porta Tosa medievale raffigurante una donna che si \"tosa\" il pelo del pube. La leggenda vuole che rappresenti con scherno la moglie dell'imperatore Federico Barbarossa (che aveva raso al suolo Milano) da cui, per tradizione popolare, il nome della porta; un'altra leggenda racconta che una delegazione milanese si rec\u00f2 a Costantinopoli chiedendo aiuto per la ricostruzione della citt\u00e0 distrutta dal Barbarossa, ma l'imperatrice Leobissa neg\u00f2 gli aiuti e i milanesi la raffigurarono come una prostituta nell'atto di radersi e la posero sulla porta pi\u00f9 orientale. Una diversa interpretazione che spiega l'origine del nome di Porta Tosa \u00e8 collegata alla presunta presenza nei suoi pressi di sculture apotropaiche dell'area celtica che mostrano donne che esibiscono la vulva.\nL'ipotesi sostenuta dagli storici vuole che Porta Tosa medievale prenda il nome da Porta Tosa romana (lat. \"Porta Tonsa\"): quest'ultima era situata lungo le mura romane di Milano nella moderna via Rastrelli, poco prima del suo incrocio con via Larga, nei pressi quindi del porto fluviale romano di Milano, da cui il nome della porta (\"tonsa\" in latino significa \"remo\"). . \nPorta Tosa medievale fu demolita intorno all'anno 1790."}
{"id": "1739004", "revid": "187795", "url": "https://it.wikipedia.org/wiki?curid=1739004", "title": "Marina militare irlandese", "text": ""}
{"id": "1739005", "revid": "599013", "url": "https://it.wikipedia.org/wiki?curid=1739005", "title": "Emanuele Gattelli", "text": "Carriera.\nGiocatore.\nEmerge dalle serie inferiori grazie al passaggio all'Atalanta, con cui esordisce in Serie B e disputa due stagioni. Passa quindi alla , in Serie C, ottenendo una promozione nel campionato cadetto.\nSi trasferisce quindi al Cagliari nel 1978, con il quale conquista la promozione in Serie A, categoria poi mantenuta per altre tre stagioni. Gioca nel Padova nella stagione 1981-1982 di Serie C1 concludendola al 5\u00ba posto. Passa al Lecco in Interregionale la stagione successiva nel 1982-83, quindi si trasferisce al Sant'Elena Quartu nella stagione 1983-84 e termina la sua carriera alla Nuorese nel campionato 1984-85.\nDirigente e Allenatore nel Settore Giovanile.\nAssume il ruolo di allenatore del settore giovanili per il Sestu dal 1995 al 1999, quindi di Direttore Tecnico per conto della Roma nella Scuola Calcio \"San Mauro Monserrato\" di Cagliari per due anni dal 2000 al 2002. Allena i Giovanissimi Regionali del \"Club San Paolo\" a Cagliari dal 2005 e nella stagione 2009-10 ritrova il collaboratore che lo aveva affiancato nel periodo della San Mauro. In questa stessa stagione raggiunge i Playoff, sfiorando la qualificazione per le finali Regionali. Nel 2011 lascia l'incarico di allenatore Giovanissimi e la societ\u00e0 Club San Paolo, ma viene richiamato dal Gennaio 2013 nel settore Esordienti. Lo stesso anno, nella stagione 2013-14 fonda, insieme ad altri soci, una sua Societ\u00e0 di Scuola Calcio, assumendo il ruolo di Presidente Fondatore e Dirigente Allenatore della nuova societ\u00e0 di Cagliari Sporting Club Gattelli.\nLa neonata Scuola Calcio chiude i battenti dopo solo due anni. Dalla stagione 2015 Gattelli accetta nuovamente l'incarico di Allenatore, stavolta presso la San Paolo RVF di Cagliari, dove riassume l'incarico di capo Allenatore dei settori Pulcini e Esordienti."}
{"id": "1739026", "revid": "1372005", "url": "https://it.wikipedia.org/wiki?curid=1739026", "title": "Helmuth Plessner", "text": "Con Max Scheler e Arnold Gehlen \u00e8 considerato tra i fondatori dell'antropologia filosofica.\nBiografia.\nHelmuth Plessner nacque a Wiesbaden nel 1892 come unico figlio del medico Fedor Plessner e di sua moglie Elisabeth Plessner. Nel 1911 studia zoologia e filosofia a Heidelberg, Berlino e Gottinga. Nel 1914 frequenta i corsi tenuti da Edmund Husserl a Gottinga, per approfondire lo studio della fenomenologia. Tra i suoi insegnanti includevano Wilhelm Windelband, Max Weber e Edmund Husserl; di conseguenza i suoi pensieri furono influenzati dal neo-kantismo e dalla fenomenologia. Nel 1913 apparve la sua prima pubblicazione filosofica: \"Die wissenschaftliche Idee, ein Entwurf \u00fcber ihre Form\" ( tradotto alla lettera: \"L'idea scientifica, una bozza della sua forma\"). Nel 1916 segu\u00ec la sua dissertazione filosofica ad Erlangen: \"Krisis der transzendentalen Wahrheit im Anfang\" (cio\u00e8 \"Crisi della verit\u00e0 trascendentale al principio\"). Nel 1916 si laurea in filosofia con Paul Hensel, allievo di Windelband. Nel 1933, con l'avvento del regime nazista, viene destituito dall'incarico di professore a causa delle origini ebraiche di suo padre. Nel 1920 ha completato la sua abilitazione presso la nuova Universit\u00e0 di Colonia con la tesi \"Untersuchung zu einer Kritik der philosophischen Urteilskraf\" (\"Indagine su una critica del giudizio filosofico\") per la filosofia. Con \u201cL'unit\u00e0 dei sensi. Basics of an Aesthesiology of Mind \u201d(1923) annunci\u00f2 un ulteriore focus del suo pensiero. Nel 1924 pubblica il suo studio socio-filosofico Frontiere della Comunit\u00e0. Una critica del radicalismo sociale. Nel 1926 divenne professore associato a Colonia nelle immediate vicinanze di Max Scheler. A partire dal 1920 \u00e8 Docente di filosofia a Colonia come assistente di Max Scheler; l\u00ec, entrando in contatto con Georg Misch, Nicolai Hartmann comincia a porre la basi della sua Antropologia filosofica. Dal 1925 al 1930 collabora con il \"Philosophischer Anzeiger\", una rivista che si prefigge la collaborazione tra la filosofia e le scienze speciali e grazie alla quale prende contatto con la filosofia tedesca del tempo, in particolare con Max Scheler, Nicolai Hartmann, Martin Heidegger e l'ermeneuta Georg Misch. Del 1928 viene pubblicata la sua opera pi\u00f9 significativa \"Die Stufen des Organischen und der Mensch\" (\"Le fasi dell'organico e dell'essere umano\"), testo che passa abbastanza inosservato ma che segner\u00e0 l'incomprensione, prima, e poi la definitiva rottura con Max Scheler, il quale, insinuando una forma di plagio, pretese che il sottotitolo dell'opera passasse da \"Fondazione dell'antropologia filosofica\" a semplice \"Introduzione\". Nel 1931 segu\u00ec un'espansione politica di questo approccio: \u201cPotere e natura umana. Un tentativo di antropologia della visione storica del mondo \u201d. Dal marzo 1934 tiene lezioni [3] su argomenti sociologici e filosofici presso l'Universit\u00e0 di Groningen (RUG). Da una serie di conferenze durante questo periodo, divenne noto il libro \"Il destino dello spirito tedesco alla fine della sua epoca borghese\" (1935), che in seguito fu intitolato \"La nazione tardiva. Sulla seducibilit\u00e0 politica dello spirito borghese\"(1959). Nel 1941 il suo libro \"Il riso e il pianto. Una ricerca sui limiti del comportamento uman\", che continua la direzione antropologica del suo pensiero. Dopo un soggiorno in Turchia trova asilo nei Paesi Bassi grazie all'amico biologo F.J.J. Buytendijk. Dal 1936 Plessner insegna sociologia a Groningen ma nel 1940 con l'occupazione tedesca \u00e8 costretto alla clandestinit\u00e0. Riuscir\u00e0 a sopravvivere grazie all'aiuto di amici e allievi olandesi. Nel 1946 \u00e8 nominato professore ordinario a Groningen. \nNel 1951, ormai sessantenne, torna in Germania per assumere la cattedra di sociologia all'Universit\u00e0 di Gottinga.\nNello stesso periodo Horkheimer e Adorno lo invitano in qualit\u00e0 di collaboratore eminente presso l'Istituto per la Ricerca Sociale di Francoforte.\nRitiratosi in Svizzera per la vecchiaia, a met\u00e0 degli anni sessanta ottiene un altro incarico a Zurigo, dove insegna filosofia ancora per molti anni. Morir\u00e0 a Gottinga dopo una lunga malattia.\nIl pensiero.\nQuale profondo conoscitore di biologia, zoologia e medicina svilupp\u00f2, attraverso un confronto con la tradizione darwiniana, una teoria complessiva della sensazione fondata su una filosofia del corpo radicalmente antidualistica. Alla \"centricit\u00e0\" dell'istinto degli animali, contrappose il carattere \"eccentrico\" dell'uomo: un essere vivente che \u00e8 inserito (\u201cposizionato\u201d) nei limiti corporei e in un ambiente e al contempo si trova al di fuori di essi e aperto al mondo (\u201ceccentrico\u201d). Partendo dal punto \u201ceccentrico\u201d della sua posizione, traccia dei limiti \u201cartificialmente\u201d per poi \u201cincarnarli\u201d (\"verk\u00f6rpern\"). Plessner applicher\u00e0 queste tesi agli ambiti pi\u00f9 disparati: societ\u00e0, storia, politica, linguaggio, arte, ed espressivit\u00e0 corporea dell'uomo.\nNel suo sviluppo filosofico sociale Plessner elabor\u00f2, sulla base dei suoi studi, una critica del comunitarismo.\nLa definizione della vita come \u201cprestazione limite\u201d (Grenzleistung) \u00e8 stata l'intuizione felice di Plessner e la chiave di volta del suo pensiero. Nella sua biofilosofia del 1928 egli espone il modo in cui la cellula, grazie alla membrana, diventa un essere vivente all'interno di un ambiente inanimato. Solo la concentrazione della cosa animata sulla sua chiusura, sul \u201climite\u201d o \u201cconfine\u201d (Grenze), la apre in modo caratteristico al tempo stesso verso l'interno e verso l'esterno: contemporaneamente fa apparire in essa l'ambiente nel modo ad essa specifico e fa apparire essa stessa all'interno di un ambiente.\nLa linea socialfilosofica segue il modo in cui gli uomini risolvono la loro precaria situazione-limite \u2013 aperti verso il proprio interno e abbandonati allo sguardo penetrante l'uno dell'altro \u2013 riconoscendosi reciprocamente il diritto a portare delle \u201cmaschere\u201d; essa inoltre esamina il modo in cui gli uomini, all'interno della sfera pubblica che viene costituita in tal modo e che comprende il \u201ctatto\u201d e la \u201ctattica\u201d, definiscono i \u201climiti della comunit\u00e0\u201d.\nNella sua \u201cantropologia politica\u201d del 1931 Plessner descrive il modo in cui i gruppi umani perseguono il principio della necessit\u00e0 creativa della relazione di indeterminatezza rispetto a se stessi, rispetto agli altri (nella reciprocit\u00e0) e rispetto al mondo. Essi si arrischiano a porre, istituendola, una zona di familiarit\u00e0 e si riconoscono reciprocamente il dovere del \u201cpolitico\u201d, dovere che consiste nel sostenere tale costruzione come posizione contro zone estranee.\nNell'incontro con la loro propria trasformazione e con altre costituzioni di orizzonti non sfugge ai gruppi umani che le loro rispettive culture in realt\u00e0 portano a \u201cespressione\u201d l'essenza immediata dell'uomo, ma al tempo stesso, a causa della mediatezza artificiale, necessariamente anche la nascondono. La comprensione del suo strutturale autonascondimento (\u201chomo absconditus\u201d) \u00e8 comprensione dell'apertura dell'uomo, e con ci\u00f2 una via all'ammissione anche di altre costituzioni di orizzonti umanamente possibili, senza potere tuttavia abbandonare la propria via particolare. \nOltre che dal padre della fenomenologia Edmund Husserl e Max Scheler, lo sviluppo del suo pensiero fu influenzato dal filosofo e biologo Hans Driesch, da neokantiani come Windelband, Emile Lask e da Max Weber. Durante la Repubblica di Weimar si interess\u00f2 al Bauhaus, alla sociologia della conoscenza di Karl Mannheim e alla teoria politica di Carl Schmitt."}
{"id": "1739028", "revid": "139919", "url": "https://it.wikipedia.org/wiki?curid=1739028", "title": "Vareniki", "text": ""}
{"id": "1739037", "revid": "486946", "url": "https://it.wikipedia.org/wiki?curid=1739037", "title": "Angela Bats", "text": ""}
{"id": "1739050", "revid": "35707", "url": "https://it.wikipedia.org/wiki?curid=1739050", "title": "Night-club", "text": ""}
{"id": "1739055", "revid": "76963", "url": "https://it.wikipedia.org/wiki?curid=1739055", "title": "Michael Snow", "text": "Vita.\nMichael Snow \u00e8 nato a Toronto ed ha studiato all'Upper Canada College ed all'Ontario College of Art &amp; Design. Ebbe la sua prima esibizione indipendente nel 1957. Da allora, il suo lavoro \u00e8 apparso in esibizioni in tutta Europa, America settentrionale e meridionale. Le sue opere sono state incluse negli show di riapertura del Centre Pompidou a Parigi (2000) e del MoMA di New York (2005). Nel marzo del 2006) i suoi lavori furono inclusi nella Whitney Biennial.\nOpere.\nFilm.\nSnow \u00e8 considerato uno dei pi\u00f9 influenti registi di film sperimentali ed \u00e8 soggetto di retrospettive in molte nazioni. Nella sua recensione del 2002, il giornalista J. Hoberman scrive: \"Rigorosamente basandosi su irriducibili fatti cinematografici, le epiche strutturalistiche di Snow - \"Wavelength\" e \"La R\u00e9gion Centrale\" \u2014 annunciano un imminente passaggio nell'era cinematografica. Ricco di nuove possibilit\u00e0, il film \"Corpus Callosum\" annunzia l'avvento di un futuro. Comunque sia, non pu\u00f2 essere troppo premiato\". \"Corpus Calossum\" fu proiettato al Festival internazionale del film di Toronto ed ai festival di Berlino, Rotterdam e Los Angeles (tra tutti). Nel gennaio del 2003, Snow vinse la Los Angeles Film Critics Association ed il Douglas Edwards Independent Experimental Film/Video Award con \"Corpus Callosum\".\nI suoi numerosi film hanno avuto la loro premi\u00e8re nei maggiori festival cinematografici di tutto il mondo. Cinque di questi film sono stati premiati al Festival internazionale del film di Toronto. Nel 2000 tale festival commission\u00f2 a Snow insieme ad Atom Egoyan e David Cronenberg la realizzazione di cortometraggi, \"Preludes\", per il venticinquesimo anniversario del festival.\nMusica.\nOriginariamente un musicista jazz professionista, Snow ha un interesse di vecchia data per la musica improvvisata, come indicato dalla colonna sonora del suo film \"New York Eye and Ear Control\". Come pianista ha eseguito da solista e con altri musicisti sia in America che in Europa e Giappone. Snow si esibisce regolarmente in Canada ed internazionalmente, spesso con l'ensemble musicale improvvisata CCMC, ed ha pubblicato pi\u00f9 di mezza dozzina di album dalla met\u00e0 degli anni settanta. Nel 1987 Snow distribu\u00ec \"The Last LP\" (per la Art Metropole) che aveva la pretesa di essere un disco documentario sui respiri morenti delle culture musicali etniche di tutto il mondo, tra cui quelle provenienti da Tibet, Siria, India, Cina, Brasile, Finlandia ed altre.\nAltro.\nLe opere di Snow sono state esposte come padiglione canadese in molte fiere mondiali, come ad esempio la sua famosa scultura \"Walking Women\", esibita all'Expo del 1967 a Montr\u00e9al.\nIl suo recente libro \"Biographie of the Walking Woman / de la femme qui marche 1961-1967\" (2004) \u00e8 stato pubblicato a Bruxelles dalla Lettre vol\u00e9e. Esso consiste di immagini delle apparizioni pubbliche della sua globalmente famosa icona.\nSnow fu uno dei quattro esecutori della raramente eseguita opera di Steve Reich, Pendulum Music il 27 maggio 1969 al Whitney Museum of American Art. Gli altri tre erano Richard Serra, James Tenney e Bruce Nauman.\n\"Anarchive2: Digital Snow\" descrive Michael Snow come \"uno dei pi\u00f9 significanti artisti di arte e cinema contemporanei dei passati 50 anni\". Questo DVD del 2002 fu promosso al Centre Pompidou di Parigi e fu prodotto col supporto della fondazione Daniel Langlois, dell'Universit\u00e0 di Parigi, dell'Heritage Canada, del Canada Council, di T\u00e9l\u00e9film Canada e del Montreal's \u00c9poxy. Si tratta di un'enciclopedia delle opere di Snow in tutti i vari media che occupano, intrecciati in una maniera inimitabilmente e artificiosamente creata dallo stesso Snow. Le sue 4685 opere includono clip filmici, sculture, fotografie, clip musicali ed interviste.\nRetrospettive ed onorificenze.\nNel 1993 il \"The Michael Snow Project\", durato vari mesi, fu una multipla retrospettiva delle opere di Snow a Toronto, esibite in vari luoghi pubblici, all'Art Gallery of Ontario ed al The Power Plant. Contemporaneamente i suoi lavori sono stati soggetto di quattro libri pubblicati in Canada da Alfred A. Knopf.\nNel 1981 fu fatto Ufficiale dell'Ordine del Canada e fu promosso Compagno (Companion) nel 2007 \"per i suoi contributi nell'arte visiva internazionale come uno dei pi\u00f9 grandi artisti pluridisciplinari contemporanei canadesi\". Ricevette il primo \"Governor General's Award in Visual and Media Arts\" (2000) per il suo cinema.\nNel 1984 viene girato il documentario \"Snowscreen\" di Robert Shoub.\nNel 2004, l'Universit\u00e9 de Paris I, Panth\u00e9on-Sorbonne lo premi\u00f2 con decorazione onoraria. L'ultimo artista cos\u00ec premiato fu Pablo Picasso.\nRiconoscimenti onorari.\nUniversit\u00e9 de Paris I, Panth\u00e9on-Sorbonne (2004), Emily Carr Institute, Vancouver (2004) Nova Scotia College of Art and Design, Halifax (1990), University of Toronto (1999), University of Victoria (1997), Brock University (1975)."}
{"id": "1739060", "revid": "80339", "url": "https://it.wikipedia.org/wiki?curid=1739060", "title": "Sosva", "text": ""}
{"id": "1739062", "revid": "1086846", "url": "https://it.wikipedia.org/wiki?curid=1739062", "title": "Atalanta Bergamasca Calcio 1951-1952", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1951-1952.\nStagione.\nIl mercato nerazzurro \u00e8 concentrato ancora una volta sulla ricerca di giocatori stranieri. Nell'estate 1951, il nome nuovo \u00e8 quello di Hasse Jeppson, attaccante della nazionale svedese che militava nel Djurg\u00e5rden. La dirigenza fece carte false per il suo acquisto, cedendo anche di fronte alle esose richieste del giocatore. Alla fine l'accordo arriva, anche se la squadra bergamasca pot\u00e9 usufruire del suo contributo solo dopo la settima giornata di campionato visto che il giocatore era ancora alle prese con il servizio militare.\nLa squadra ha un avvio difficoltoso, tanto da costringere la societ\u00e0 a esonerare l'allenatore Denis Neville, affidando la guida tecnica a Carlo Ceresoli.\nA salvare l'annata ci pensa Hasse Jeppson che, una volta disponibile, realizza ben 22 gol in 27 partite contribuendo in modo determinante alla salvezza degli orobici. Le prestazioni dell'attaccante svedese fanno scattare un'asta tra le squadre interessate ad acquistarlo. A spuntarla fu il che all'ultima giornata di campionato ufficializza l'acquisto per una cifra record: 105 milioni.\nDa ricordare in questa stagione, il doppio successo sulla Fiorentina (entrambi con 1-0), quello al Comunale contro il Milan e le goleade alla (7-1,quattro gol di Jeppson) e (5-0).\nOrganigramma societario.\nArea direttiva\nArea tecnica\nArea sanitaria"}
{"id": "1739068", "revid": "767487", "url": "https://it.wikipedia.org/wiki?curid=1739068", "title": "Snowscreen", "text": "Snowscreen \u00e8 un documentario del 1984 diretto da Robert Shoub e basato sulla vita del pluriartista canadese Michael Snow."}
{"id": "1739071", "revid": "110157", "url": "https://it.wikipedia.org/wiki?curid=1739071", "title": "Borsbeek", "text": "Borsbeek \u00e8 un comune belga di 10.224 abitanti nelle Fiandre (Provincia di Anversa)."}
{"id": "1739072", "revid": "35707", "url": "https://it.wikipedia.org/wiki?curid=1739072", "title": "Tony e il Professore", "text": ""}
{"id": "1739074", "revid": "1543377", "url": "https://it.wikipedia.org/wiki?curid=1739074", "title": "Maria Antonia di Baviera", "text": "Biografia.\nSpos\u00f2 il 20 giugno 1747 a Dresda l'Elettore Federico Cristiano di Sassonia (1722-1763).\nAppassionata di musica, continu\u00f2 a ricevere lezioni di musica anche dopo il matrimonio. Suoi maestri furono Giovanni Battista Ferrandini e Giovanni Porta finch\u00e9 abit\u00f2 a Monaco; a Dresda Nicola Porpora e Johann Adolf Hasse.\nFu artista lei stessa, esibendosi a corte come musicista di clavicembalo e interpretando le opere da lei scritte.\nLe sue opere pi\u00f9 conosciute, e tradotte in altre lingue per essere presentate presso altre corti europee, furono:\nPresso la Bayerische Staatsbibliothek a Monaco \u00e8 ancora oggi conservato un catalogo completo delle sue opere redatto tra il 1750 e il 1790.\nEra amante anche della pittura (cf. il suo autoritratto nella Galleria degli Uffizi) e della scrittura, fu protettrice di Anton Raphael Mengs, Johann Gottlieb Naumann, Regina Mingotti e altri artisti.\nDiscendenza.\nLa coppia ebbe sette figli:"}
{"id": "1739075", "revid": "110157", "url": "https://it.wikipedia.org/wiki?curid=1739075", "title": "Brasschaat", "text": "Brasschaat \u00e8 un comune belga di 37.133 abitanti nelle Fiandre (Provincia di Anversa).\nSport.\nPresso il \"Campo Militare di Hoogboom\" si sono svolte le gare di tiro a volo e bersaglio mobile dei Giochi olimpici di .\nBrasschaat ha inoltre ospitato:"}
{"id": "1739076", "revid": "123622007", "url": "https://it.wikipedia.org/wiki?curid=1739076", "title": "Ectasia", "text": " \nPer ectasia (dal greco \u1f14\u03ba\u03c4\u03b1\u03c3\u03b9\u03c2 -\u03b5\u03c9\u03c2, estensione, allungamento) in campo medico, si intende una dilatazione patologica di un organo cavo o di un vaso sanguigno.\nTipologia.\nAlcuni esempi:"}
{"id": "1739078", "revid": "767487", "url": "https://it.wikipedia.org/wiki?curid=1739078", "title": "Svend J\u00f8rgen Hansen", "text": "Caratteristiche tecniche.\nEra un centrocampista utilizzato sia come ala che come centrocampista.\nCarriera.\nArriva in Italia grazie all'Atalanta, societ\u00e0 con cui disputa due campionati di Serie A. Dopo l'introduzione, da parte della federazione, della limitazione di due stranieri per squadra, passa alla Pro Patria, sempre nel massimo campionato, dove vive una sola stagione, al termine della quale fa rientro in patria."}
{"id": "1739079", "revid": "110157", "url": "https://it.wikipedia.org/wiki?curid=1739079", "title": "Brecht (Belgio)", "text": "Brecht \u00e8 un comune belga di 26.730 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1739083", "revid": "671029", "url": "https://it.wikipedia.org/wiki?curid=1739083", "title": "Edegem", "text": "Edegem \u00e8 un comune belga di 21.616 abitanti nelle Fiandre (Provincia di Anversa)."}
{"id": "1739084", "revid": "610351", "url": "https://it.wikipedia.org/wiki?curid=1739084", "title": "Campionato europeo di sport sferistici", "text": "Il campionato europeo di sport sferistici \u00e8 una competizione che si svolge periodicamente tra le squadre nazionali europee di \ngioco internazionale e fronton internazionale, oltre alcune specialit\u00e0 decise dalla nazione ospitante."}
{"id": "1739092", "revid": "1573940", "url": "https://it.wikipedia.org/wiki?curid=1739092", "title": "Sarothrura boehmi", "text": "Il rallo pettostriato (Sarothrura boehmi ()) \u00e8 un uccello africano della famiglia dei Sarotruridi.\nDistribuzione e habitat.\nVive in Angola, Burundi, Camerun, Repubblica del Congo, Repubblica Democratica del Congo, Guinea Equatoriale, Gabon, Guinea, Kenya, Malawi, Mali, Nigeria, Ruanda, Tanzania, Uganda, Zambia e Zimbabwe."}
{"id": "1739093", "revid": "1305772", "url": "https://it.wikipedia.org/wiki?curid=1739093", "title": "Essen (Belgio)", "text": "Essen \u00e8 un comune belga di 17.143 abitanti nelle Fiandre (Provincia di Anversa)."}
{"id": "1739097", "revid": "110157", "url": "https://it.wikipedia.org/wiki?curid=1739097", "title": "Hemiksem", "text": "Hemiksem \u00e8 un comune belga di 10.866 abitanti nelle Fiandre (Provincia di Anversa)."}
{"id": "1739098", "revid": "124123", "url": "https://it.wikipedia.org/wiki?curid=1739098", "title": "Iempsale I", "text": "Era il figlio minore del re di Numidia Micipsa, fratello di Aderbale e cugino di Giugurta. Sal\u00ec al trono alla morte del padre, nel 118 a.C., assieme al fratello ed al cugino; tent\u00f2, per\u00f2, di porre quest'ultimo in secondo piano (cercando di screditarlo in quanto figlio di una concubina), e proprio per questo ne suscit\u00f2 le ire, tanto che Giugurta lo fece uccidere nello stesso anno."}
{"id": "1739100", "revid": "4175", "url": "https://it.wikipedia.org/wiki?curid=1739100", "title": "Hove", "text": " "}
{"id": "1739101", "revid": "144796", "url": "https://it.wikipedia.org/wiki?curid=1739101", "title": "Filippo Maria Visconti (arcivescovo)", "text": "Biografia.\nI primi anni.\nNato a Massino Visconti (all'epoca sotto la dominazione del milanese) nel 1721, Filippo Maria Visconti proveniva da un ramo minore della famosa famiglia dei Visconti, quella dei signori di Massino, ed era imparentato con uno dei suoi predecessori alla cattedra episcopale milanese, l'arcivescovo Federico Visconti. Egli era figlio del giureconsulto milanese Rolando Visconti e di sua moglie, Isabella Bendoni. \nIntrapresa la carriera ecclesiastica, favorito dalla famiglia, ottenne il dottorato in teologia e venne ordinato dapprima diacono (5 aprile) e poi sacerdote il 31 maggio 1749 dal cardinale Giuseppe Pozzobonelli, arcivescovo di Milano. Divenne poco dopo canonico della Basilica di San Lorenzo a Milano e poi canonico del Capitolo del Duomo di Milano. Nel 1783 divenne prevosto del Duomo di Milano, carica che mantenne sino all'ordinazione episcopale. In forza di questo suo incarico temporaneamente amministr\u00f2 l'arcidiocesi di Milano dopo la morte dell'arcivescovo Giuseppe Pozzobonelli nell'aprile del 1783, sino alla propria elezione.\nL'episcopato.\nEletto arcivescovo di Milano il 1\u00ba settembre 1783, venne prescelto inizialmente dal solo imperatore Giuseppe II, il quale era intenzionato in seguito a far semplicemente approvare l'elezione del nuovo arcivescovo dal pontefice, sulla base dei principi politici e sociali del giuseppinismo da lui inaugurato. Pio VI inizialmente rifiut\u00f2 il \"diktat\" di Giuseppe II, ma alla fine si convinse che in fin dei conti il Visconti era la persona pi\u00f9 adatta per ricoprire tale carica. Filippo Maria venne quindi consacrato vescovo il 27 giugno 1784 a Rome per mano del cardinale Antonio Eugenio Visconti e, tornato poi a Milano, giur\u00f2 pubblica fedelt\u00e0 anche a Giuseppe II, motivo per cui i pontefici che si susseguirono si rifiutarono di concedergli la porpora cardinalizia. Ciononostante, Filippo Maria Visconti si dimostr\u00f2 un buon servo di Dio e dello Stato e fu attivo nell'ambiente letterario, mantenendo nel contempo frequenti contatti con la curia romana, ponendosi come mecenate del cugino Luigi Bossi, letterato, biografo e rappresentante del clero egli stesso, che fece carriera all'ombra di Filippo Maria.\nNel 1784, un anno dopo la propria elezione, comp\u00ec un viaggio a Roma, anche perch\u00e9 nell'ambiente milanese la sua figura non era stata vista come la migliore per succedere alle grandiose opere compiute dal suo predecessore, il cardinale Giuseppe Pozzobonelli, in particolare nel campo della politica estera, dove la semplicit\u00e0 e l'accondiscendenza di carattere del Visconti si era pi\u00f9 volte dimostrata inadatta a fronteggiare le pretese degli stati stranieri, in particolare dell'Impero.\nLa sua elezione, cos\u00ec fortemente mediata dal governo austriaco, risent\u00ec per\u00f2 sempre dell'influsso delle direttive dello Stato e valido esempio di questa politica di sottomissione \u00e8 rappresentato da un caso risalente al 1786: in quell'anno, infatti, il governatore di Milano, il generale Wilczeck, aveva accolto da Vienna nuove istruzioni circa la disposizione degli uffici statali in spazi pi\u00f9 adeguati ed aveva prescelto per questo uso, l'antico palazzo del Collegio Elvetico, di amministrazione curiale. L'arcivescovo dovette suo malgrado accettare e cancellare cos\u00ec una delle istituzioni storiche di Milano, fondata da san Carlo Borromeo. Dell'opera di restauro dello stabile per i nuovi fini si occup\u00f2 l'architetto Leopold Pollack, il quale elimin\u00f2 dalla struttura tutti i simboli religiosi e le quattro statue di santi che si trovavano sulla facciata del palazzo, che da quell'anno stesso si chiam\u00f2 Palazzo del Governo, dando tale nome anche alla contrada circostante il complesso. Riusc\u00ec a mantenere all'attivo il solo seminario di Pavia che per\u00f2 rimase saldamente sotto il controllo del governo e vicino a posizioni teologiche gianseniste. Sempre all'insegna del giuseppinismo, accett\u00f2 la privazione del feudo della Valsolda, la riduzione del numero delle parrocchie dell'arcidiocesi (25 dicembre 1787), dei monasteri e delle confraternite, nonch\u00e9 la nuova legge sui matrimoni che poneva il sacramento sotto la diretta legge dello stato, riducendo nel contempo anche la giurisdizione dei tribunali ecclesiastici. \nCon la morte di Giuseppe II nel 1790, ad ogni modo, la situazione della chiesa milanese lentamente and\u00f2 migliorando ed il Visconti non solo riapr\u00ec i seminari milanesi ma pubblic\u00f2 anche una nuova versione del Messale Ambrosiano ed un nuovo catechismo.\nNel 1793 eman\u00f2 un decreto nel quale si ordinava al clero dell'arcidiocesi di vendere tutti gli oggetti religiosi di valore possibili per sostenere la guerra della prima coalizione contro Napoleone. Ad ogni modo Napoleone sconfisse gli austriaci ed il 15 maggio 1796 entr\u00f2 a Milano, fondando la Repubblica Transpadana e prescrivendo la statalizzazione delle propriet\u00e0 ecclesiastiche. La popolazione reag\u00ec a queste imposizione con una serie di rivolte (in particolare a Binasco ed a Pavia) ed il Visconti, per compiacere i nuovi arrivati, cerc\u00f2 di calmare i tumulti ordinando che in tutte le chiese della diocesi si tenesse un \"Te Deum\" in favore dell'esercito francese. Ad ogni modo la situazione della chiesa milanese peggior\u00f2 a tal punto che la rivolta della popolazione si spost\u00f2 anche contro il clero. La nuova Repubblica Cisalpina da poco fondata si accan\u00ec contro l'amministrazione diocesana del Visconti, privandolo dapprima della prerogativa di nominare i parroci per le chiese, poi proibendo le processioni religiose nelle strade ed infine facendo ricoprire la maggior parte delle immagini religiose presenti sui muri delle case, sciogliendo molti capitoli religiosi e diversi ordini religiosi. \nNel 1799, gli austriaci ripresero il possesso di Milano per alcuni mesi ed il Visconti colse l'occasione per chiedere ai nuovi governanti la revoca delle misure anticlericali disposte dalla repubblica francese. Il 2 giugno 1800, al ritorno delle truppe napoleoniche, fu costretto a cercare la fuga a Padova, da dove comunque pot\u00e9 fare ritorno nella sede milanese gi\u00e0 dal 12 novembre di quello stesso anno. Sottomessosi alla Repubblica Cisalpina, venne incardinato nuovamente sul seggio episcopale contro il parere della chiesa e della popolazione locale. \nSi spense il 30 dicembre 1801 a Lione, dove si era recato su invito del ministro francese Talleyrand per partecipare alle celebrazioni della nuova Consulta di Stato voluta dai francesi; si disse che era affaticato dal lungo viaggio e dall'et\u00e0 e che mor\u00ec proprio durante il banchetto preparato per l'occasione. La sua salma venne in seguito traslata a Milano e venne sepolta nel Duomo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1739102", "revid": "1305772", "url": "https://it.wikipedia.org/wiki?curid=1739102", "title": "Kalmthout", "text": "Kalmthout \u00e8 un comune belga di 17.504 abitanti nelle Fiandre (Provincia di Anversa)."}
{"id": "1739104", "revid": "110157", "url": "https://it.wikipedia.org/wiki?curid=1739104", "title": "Kapellen", "text": "Kapellen \u00e8 un comune belga di 26.104 abitanti nelle Fiandre (Provincia di Anversa)."}
{"id": "1739107", "revid": "36426", "url": "https://it.wikipedia.org/wiki?curid=1739107", "title": "Ponte di Rubaconte", "text": ""}
{"id": "1739112", "revid": "110157", "url": "https://it.wikipedia.org/wiki?curid=1739112", "title": "Kontich", "text": "Kontich \u00e8 un comune belga di 20.243 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1739117", "revid": "76963", "url": "https://it.wikipedia.org/wiki?curid=1739117", "title": "Brian H. Dierker", "text": "Biografia.\nNato in Arizona, ultimo di sei figli, e cresciuto nei pressi del Grand Canyon, Dierker ha avuto modo di diventare un esperto di rafting, solcando le acque del fiume Colorado, partendo da un livello agonistico, nel 1970, fino a raggiungere livelli professionistici. Dierker \u00e8 anche socio di una societ\u00e0, la Humphrey Summit Support, atta alla salvaguardia ambientale e al sostegno logistico di un progetto situato nel Grand Canyon.\nDa anni lavora parallelamente per il mondo del cinema, come consulente per le riprese in acqua. Dopo aver lavorato come consulente per il film \"The River Wild - Il fiume della paura\", nel 2006 viene contattato da Sean Penn come consulente del suo film \"Into the Wild - Nelle terre selvagge\". Ben presto il regista lo convince a debuttare come attore, affidandogli la parte dell'hippy Rainey, che gira gli Stati Uniti assieme alla compagna Jan, interpretata da Catherine Keener. Nel 2011 prende parte al film \"Amici, amanti e...\" di Ivan Reitman."}
{"id": "1739118", "revid": "309289", "url": "https://it.wikipedia.org/wiki?curid=1739118", "title": "Parabel'", "text": "Il Parabel () \u00e8 un fiume della Russia, nella Siberia occidentale, affluente di sinistra dell'Ob'. Scorre nel Parabel'skij e nel Kargasokskij rajon dell'Oblast' di Tomsk.\nDescrizione.\nIl fiume si forma dalla confluenza dei due bracci sorgentiferi K\u00ebnga e \u010cuzik, che si incontrano all'altezza del villaggio di Ust'-\u010cuzik (\u0423\u0441\u0442\u044c-\u0427\u0443\u0437\u0438\u043a), e scorre prima con direzione nord, poi nord-est. La sua lunghezza \u00e8 di 308\u00a0km (806\u00a0km se calcolata assieme al corso del K\u00ebnga). L'area del bacino \u00e8 di 25\u00a0500\u00a0km\u00b2. La portata media annua del fiume \u00e8 di 87,56\u00a0m\u00b3/s.\nI suoi pi\u00f9 grandi affluenti della riva sinistra sono: Omeli\u010d (\u041e\u043c\u0435\u043b\u0438\u0447), \u010carus (\u0427\u0430\u0440\u0443\u0441), Verhnjaja Sen'kina (\u0412\u0435\u0440\u0445\u043d\u044f\u044f \u0421\u0435\u043d\u044c\u043a\u0438\u043d\u0430) e Ni\u017enjaja Sen'kina (\u041d\u0438\u0436\u043d\u044f\u044f \u0421\u0435\u043d\u044c\u043a\u0438\u043d\u0430).\nPoco prima di raggiungere l'Ob', nei pressi del villaggio di Parabel', il fiume si divide in due canali: il canale destro, chiamato Parabel'skaja, sfocia nell'Ob' dopo 8,7\u00a0km, mentre il sinistro, il Parabel' Kargasokskaja, scorre per 98\u00a0km verso nord-ovest a 10\u201315\u00a0km di distanza dall'Ob', e sfocia in esso a 7\u00a0km dal villaggio di Kargasok.\nIl fiume, che \u00e8 gelato, mediamente, da novembre a maggio, \u00e8 navigabile per una parte significativa della sua lunghezza. Nei tratti inferiori, il passaggio delle imbarcazioni segue il canale Parabel'skaja."}
{"id": "1739119", "revid": "671029", "url": "https://it.wikipedia.org/wiki?curid=1739119", "title": "Lint", "text": "Lint \u00e8 un comune belga di 8.035 abitanti nelle Fiandre (Provincia di Anversa)."}
{"id": "1739120", "revid": "599013", "url": "https://it.wikipedia.org/wiki?curid=1739120", "title": "Antonio Dalmonte", "text": "Carriera.\nScala le categorie con squadre romagnole, fino al debutto in Serie A avvenuto con la maglia della . Dopo una stagione in bianconero passa all'Atalanta, societ\u00e0 con cui disputa quattro campionati consecutivi, tutti in Serie A.\nConclude la carriera in IV Serie tra Aosta e Vogherese.\nIn carriera ha totalizzato complessivamente 132 presenze in Serie A e 39 in Serie B (col nella stagione 1946-1947)."}
{"id": "1739122", "revid": "933835", "url": "https://it.wikipedia.org/wiki?curid=1739122", "title": "Alfieri (famiglia)", "text": "La famiglia Alfieri \u00e8 una delle principali famiglie della nobilt\u00e0 astigiana appartenente alle \"casane\", quel gruppo cio\u00e8 di famiglie che ottennero la loro ascesa sociale non per discendenza patrizia, ma in seguito al prestito della valuta ed al commercio.\nLa casata, che dal 1176 \u00e8 stata ininterrottamente presente nella vita pubblica astigiana, ha dato i natali al cronista Ogerio Alfieri, credendario e sapiente della citt\u00e0 nel 1274, al beato Enrico Alfieri, vicario e Ministro Generale del governo supremo dell'Ordine Francescano nel XIV secolo, al poeta Vittorio Alfieri, e all'architetto di Casa Savoia nel XVIII secolo, Benedetto Alfieri.\nLe origini tra storia e leggenda.\nNel \" \"Compendio historiale della Citt\u00e0 di Asti\" \", di Guido Antonio Malabayla stampato nel 1638, si narra come nella difesa di Roma contro i Goti, vennero inviati da Asti, circa trecento cavalieri ed ottocento fanti, guidati dal comandante Ferruccio Camillo.\nQuasi tutti persero la vita nella strenua resistenza della citt\u00e0 eterna; tra questi si rese celebre l'astese Arricino Moneta che durante un'azione di battaglia, riprese l'aquila, insegna di Roma, che durante lo scontro era caduta in mano ai barbari.\nDa quel momento, in segno di onorificenza, Arricino e tutta la sua discendenza pot\u00e9 fregiarsi di quel simbolo e gli venne dato l'appellativo di Alfiere.\nIl Cibrario e il Gorrini, fecero derivare anche loro il cognome Alfieri dal \"signifer\" o vessillifero che nel periodo comunale aveva l'onore di portare le insegne della citt\u00e0 in battaglia o durante le cerimonie pubbliche.\nOrmai \u00e8 assodato che molte delle notizie raccolte dal Malabayla furono frutto di invenzioni e mistificazioni create per dare lustro alla citt\u00e0 .\nLe prime notizie certe della presenza della famiglia Alfieri in Asti risalgono a Uberto Alfieri citato il 12 marzo 1149. Segue Tommaso Alfieri citato tra i superstiti dalla distruzione della citt\u00e0 per opera di Federico Barbarossa su richiesta del vescovo Anselmo ed il marchese del Monferrato nel 1174.\nIl figlio di Tommaso, Manuel con Alberto Solaro di Govone comand\u00f2 la leggendaria spedizione alla Crociata del 1214.\nL'ascesa.\nNel 1240, i figli di Manuel, Guglielmo e Alferio, avendo accumulato ricchezze con la creazioni di banchi di pegno in tutta Europa, acquistarono una parte del feudo di Magliano che apparteneva al vescovo di Asti, diventando feudatari.\nIl raggio di azione commerciale della famiglia andava dalla Borgogna alla Savoia e a Friburgo. Nel XIV secolo si espansero anche nei Paesi Bassi con banchi di pegno a Lovanio e Bruxelles.\nQuesta espansione commerciale ed economica, accrebbe l'influenza e l'ascesa della famiglia sul governo della citt\u00e0 e sui territori limitrofi: Gualla Alfieri fu console del Comune nel 1176, Guglielmo Alfieri, tra il 1250 e 1256 ricopr\u00ec pi\u00f9 volte la carica di consigliere e sindaco del comune, cos\u00ec il figlio Enrico divenne podest\u00e0 di Chieri nel 1263.\nIn Savoia, un Giovanni Alfieri, in societ\u00e0 con la famiglia Bergognini, tenne banco a Belley dal 1343 al 1352.\nIl cugino di Guglielmo, Ogerio, redattore della famosa Cronica, fu pi\u00f9 volte credendario della citt\u00e0 di Asti e sapiente nel 1274, Bertramino divenne uno dei quattordici savi della Societ\u00e0 dei Militi e Martino Alfieri venne nominato tesoriere del conte Amedeo V di Savoia nel 1300 come ricompensa del prestito di duemila fiorini concesso al conte in occasione del suo viaggio a Roma per il giubileo.\nDalla guerra civile alla dominazione dei Savoia.\nIn seguito ai disordini civili scoppiati in Asti tra guelfi e ghibellini, gli Alfieri si schierarono con il consorzio dei De Castello che comprendeva le principali famiglie nobili ghibelline, ma le continue lotte intestine in citt\u00e0 costrinsero il Comune a chiedere aiuto ed intervento ai Signori stranieri.\nLa citt\u00e0 pass\u00f2 prima sotto la denominazione angioina, poi quella orleanese; solamente alla fine del Quattrocento le lotte tra le famiglie si esaurirono, ma ormai la citt\u00e0 aveva perso la propria libert\u00e0 e la floridezza economica.\nNel 1531, con il passaggio della citt\u00e0 sotto il dominio dei Savoia di conseguenza anche la famiglia ebbe un periodo di decadenza, evidente anche dalla quasi totale scomparsa degli Alfieri nelle cariche del governo cittadino.\nNel XVII secolo Carlo Emanuele I di Savoia invest\u00ec Urbano Alfieri suo \"colonnello di cavalleria\" del feudo di San Martino per i notevoli servigi a lui resi durante le campagne di guerra.\nLa famiglia venne cos\u00ec divisa in tre rami principali:\nI signori di Cortemilia.\nDa Antonio capostipite del ramo di Cortemilia discendettero i seguenti famigliari degni di nota:\nLa linea si estinse con la morte del poeta nel 1803, ma ebbe discendenti da membri femminili, tramite la sorella Giulia, coniugata Canalis, e quindi da sua figlia Marianna, coniugata Colli Ricci di Felizzano.\nI conti di Magliano e Castagnole delle Lanze.\nDirettamente dal cronista Ogerio Alfieri sono degni di nota:\nDa Carlo Giacinto Alfieri nacquero diversi figli (Anna Maria Giuseppina Barbara, Giuseppina Francesca, Pietro Lodovico Antonio, Giuseppe Francesco Agostino e Francesco Maria Giovanni), ma in seguito la linea maschile si estinguer\u00e0.\nI signori di San Martino e marchesi di Sostegno.\nDa Guglielmo, primogenito di Manuele discesero:\nLa famiglia Alfieri e le diramazioni meridionali.\nLa possibilit\u00e0 che gli Alfieri del Piemonte abbiano stirpe comune con quelli presenti nel mezzogiorno d'Italia \u00e8 una questione che \u00e8 stata dibattuta da pi\u00f9 parti.\nIn un libro di Fabrizio Palma, intitolato \"Historia della famiglia Alfieri compendiata e nuovamente data in luce\" del 1698, l'autore asserisce che il capostipite della famiglia sia un certo signore longobardo Dauferio detto \"il Muto\" discendente dai Duchi di Benevento.\nDa l\u00ec il nome della discendenza mut\u00f2 in Auferii, Offeri, Alferis ed infine Alfieri.\nDa Benevento la famiglia si diram\u00f2 nei rami di Crema, Piemonte, Milano, Firenze, Cortona, Arezzo e Sicilia.\nDi queste notizie per\u00f2 non ne fanno cenno n\u00e9 il Sella n\u00e9 il Vayra n\u00e9 tantomeno il Merkel, che furono gli storici che evidenziarono i collegamenti per molte famiglie \"Lombarde\" in meridione.\nLe abitazioni degli Alfieri.\nNel medioevo la contrada degli Alfieri in Asti, si estendeva nella zona della citt\u00e0 denominata \"Contrada del F\u00e8 o de Feys\" (l'attuale via Garetti); probabilmente uno dei palazzi principali era rappresentato dal palazzo dei Leoni o dei Parati, una bellissima \"domus\" ancora oggi presente con il classico fondaco medievale.\nNella zona di via XX Settembre, a poche centinaia di metri dalla contrada \"Alferiorum\" era presente la abbattuta chiesa di San Francesco che fungeva anche da sepolcreto della famiglia.\nA met\u00e0 del XVII secolo, gli Alfieri si trasferirono nella zona di piazza Cairoli (o del \"Cavallo\") sull'odierno Palazzo Alfieri, casa natale di Vittorio ed oggi sede del Centro Studi Alfieriani.\nIn Castagnole delle Lanze possedevano un palazzo, ancora esistente, sita nel centro storico del paese. Catalano Alfieri la utilizz\u00f2 come dimora e come tribunale.\nQuadro genealogico degli Alfieri.\nEcco nei tratti principali la discendenza della famiglia Alfieri \n \nStemma.\nL'aquila \u00e8 una figura araldica naturale femminile. Originata dall'aquila romana venne ripristinata da Carlo Magno e divenne il simbolo dell'impero.\nL'aquila venne adottata come simbolo da molti nobili che parteggiarono per l'imperatore; non a caso gli Alfieri nel periodo di maggior scontro tra guelfi e ghibellini per il potere civile della citt\u00e0, si trovarono a sostenere il consorzio dei ghibellini De Castello."}
{"id": "1739123", "revid": "121837", "url": "https://it.wikipedia.org/wiki?curid=1739123", "title": "Alpha Chamaeleontis", "text": ""}
{"id": "1739124", "revid": "121837", "url": "https://it.wikipedia.org/wiki?curid=1739124", "title": "Alpha Coronae Australis", "text": ""}
{"id": "1739125", "revid": "767487", "url": "https://it.wikipedia.org/wiki?curid=1739125", "title": "Malle", "text": "Malle \u00e8 un comune belga di 14.158 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1739127", "revid": "121837", "url": "https://it.wikipedia.org/wiki?curid=1739127", "title": "Alpha Sextantis", "text": ""}
{"id": "1739128", "revid": "248115", "url": "https://it.wikipedia.org/wiki?curid=1739128", "title": "Confraternita (chiesa cattolica)", "text": ""}
{"id": "1739129", "revid": "80339", "url": "https://it.wikipedia.org/wiki?curid=1739129", "title": "Parabel", "text": ""}
{"id": "1739131", "revid": "71433", "url": "https://it.wikipedia.org/wiki?curid=1739131", "title": "Brian Dierker", "text": ""}
{"id": "1739133", "revid": "203463", "url": "https://it.wikipedia.org/wiki?curid=1739133", "title": "Mortsel", "text": "Mortsel \u00e8 un comune belga di 24.426 abitanti nelle Fiandre (Provincia di Anversa).\nSi trova circa 6 km a sud di Anversa."}
{"id": "1739135", "revid": "1346397", "url": "https://it.wikipedia.org/wiki?curid=1739135", "title": "Carlo Sozzi", "text": "Biografia.\nCarlo Sozzi proveniva da una nobile famiglia di Caprino Bergamasco, ove appunto nacque nel 1752, nel Palazzo Sozzi ancora oggi esistente.\nAvviato alla carriera ecclesiastica, comp\u00ec i propri studi a Celana e poi nei seminari diocesani milanesi dove, dopo l'ordinazione sacerdotale (1772), divenne professore di retorica, poi di filosofia e quindi di teologia dogmatica. Dal 1798 al 1808 fu rettore del Seminario Maggiore di Milano. Nel 1808 entr\u00f2 a far parte del capitolo metropolitano dapprima come teologo, dal 1814 come arcidiacono. Dopo la morte dell'Arcivescovo Giovanni Battista Caprara Montecuccoli, il 21 giugno 1810 il Sozzi venne scelto dal capitolo come vicario generale capitolare, e come tale resse di fatto la diocesi nel periodo di vacanza (1810-1818) tra la morte del Caprara e l'elezione dell'Arcivescovo Karl Kajetan von Gaisruck. Questi, apprezzandone il valore, lo volle suo vicario generale e lo chiam\u00f2 a far parte del neocostituito consiglio ecclesiastico che raccoglieva il suoi pi\u00f9 stretti collaboratori nel governo della diocesi.\nMor\u00ec a Burligo (BG) il 16 ottobre 1824.\nDa ricordare i suoi stretti rapporti con il fratello, anch'egli ecclesiastico, Giuseppe, che fu Abate e Prevosto di Caprino Bergamasco e l'amicizia con Alessandro Manzoni col quale ebbe uno scambio di lettere in relazione alla conversione dello scrittore."}
{"id": "1739138", "revid": "1305772", "url": "https://it.wikipedia.org/wiki?curid=1739138", "title": "Niel", "text": "Niel \u00e8 un comune belga di 8.922 abitanti nelle Fiandre (Provincia di Anversa)."}
{"id": "1739139", "revid": "283141", "url": "https://it.wikipedia.org/wiki?curid=1739139", "title": "Riferimento cartesiano", "text": ""}
{"id": "1739140", "revid": "78273", "url": "https://it.wikipedia.org/wiki?curid=1739140", "title": "Giovanni Battista Caprara", "text": ""}
{"id": "1739141", "revid": "110157", "url": "https://it.wikipedia.org/wiki?curid=1739141", "title": "Ranst", "text": "Ranst \u00e8 un comune belga di 17.948 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1739146", "revid": "110157", "url": "https://it.wikipedia.org/wiki?curid=1739146", "title": "Rumst", "text": "Rumst \u00e8 un comune belga di 14.650 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1739148", "revid": "287204", "url": "https://it.wikipedia.org/wiki?curid=1739148", "title": "Niko Pirosmani", "text": "I suoi dipinti hanno spesso come soggetto animali, persone che mangiano e persone che servono cibo. Le sue opere non sono molto conosciute fuori della Georgia. Pirosmani \u00e8 conosciuto in Russia anche per l'incontro romantico con un'attrice francese che visit\u00f2 il suo paese; Pirosmani fu molto innamorato di questa donna e, per dimostrarlo, le compr\u00f2 abbastanza fiori da riempire una piazza di fronte alla finestra del suo hotel (portandolo presumibilmente alla bancarotta). La storia divenne famosa quando fu raccontata in un poema di Andrej Andreevi\u010d Voznesenskij, e successivamente in una canzone di Alla Puga\u010d\u00ebva, \"Million of Red Roses\".\nBiografia.\nPirosmani nacque nel villaggio georgiano di Mirzaani da una famiglia contadina, nella provincia della Cachezia. La sua famiglia possedeva un piccolo vigneto. Divenne poi orfano e dato alle cure delle sue due sorelle maggiori. Insieme a loro si trasfer\u00ec a Tbilisi nel 1870. Nel 1872 lavor\u00f2 come servo per famiglie ricche ed impar\u00f2 a leggere e a scrivere russo e georgiano. Nel 1876 ritorn\u00f2 a Mirzaani e lavor\u00f2 come pastore. Gradualmente impar\u00f2 a dipingere.\nNel 1882 apr\u00ec un negozio a Tbilisi che fu per\u00f2 un fallimento. Nel 1890 lavor\u00f2 come conduttore di treno e nel 1895 come disegnatore di insegne. Nel 1893 co-fond\u00f2 una azienda casearia a Tbilisi che lasci\u00f2 nel 1901.La miseria in cui viveva l'artista condizion\u00f2 anche diversi aspetti della sua arte: si fabbricava da solo i suoi pennelli, nelle sue opere faceva largo uso del colore nero, che comprava a basso prezzo dai fabbricanti di bare, e invece delle normali tele utilizzava insegne pubblicitarie di latta, tanto che in alcuni punti la colorazione originale emerge dallo strato di pittura.\nMor\u00ec nel 1918 di malnutrizione e insufficienza epatica. Fu sepolto nel cimitero della citt\u00e0 di Nino, ma l'esatto loculo non \u00e8 conosciuto dato che non fu registrato."}
{"id": "1739149", "revid": "156341", "url": "https://it.wikipedia.org/wiki?curid=1739149", "title": "Operatore di rete mobile virtuale", "text": ""}
{"id": "1739152", "revid": "1305772", "url": "https://it.wikipedia.org/wiki?curid=1739152", "title": "Schelle", "text": "Schelle \u00e8 un comune belga di 7.914 abitanti nelle Fiandre (Provincia di Anversa)."}
{"id": "1739153", "revid": "767487", "url": "https://it.wikipedia.org/wiki?curid=1739153", "title": "Niko Pirosmanishvili", "text": "Niko Pirosmanishvili \u00e8 un documentario del 1961 diretto da Giorgi Shengelaya e basato sulla vita del pittore georgiano Niko Pirosmani."}
{"id": "1739154", "revid": "110157", "url": "https://it.wikipedia.org/wiki?curid=1739154", "title": "Schilde (Belgio)", "text": "Schilde \u00e8 un comune belga di 19.537 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1739155", "revid": "15669602", "url": "https://it.wikipedia.org/wiki?curid=1739155", "title": "Muri a secco", "text": ""}
{"id": "1739156", "revid": "121377044", "url": "https://it.wikipedia.org/wiki?curid=1739156", "title": "Abel Aguilar", "text": "Carriera.\nClub.\nIn Colombia ha giocato nel Deportivo Cali.\nNel 2005 \u00e8 arrivato in Italia insieme a Cristi\u00e1n Zapata all'Udinese, che lo ha ceduto in prestito prima all' e poi in Spagna a Xerez, Hercules e Real Saragozza.\nIl 7 agosto 2010 \u00e8 stato acquistato dall'Hercules.\nIl 26 luglio 2012 viene ufficializzato il prestito dall'H\u00e9rcules al Deportivo La Coru\u00f1a.\nNazionale.\n. Fece parte della squadra Under-20 che si classific\u00f2 terza al Campionato mondiale di calcio Under-20 2003. Ha debuttato con la nazionale colombiana il 27 giugno 2004 in un'amichevole vinta per 2-0 contro l'Argentina. Il 12 luglio successivo, segna la sua prima rete in nazionale durante la Copa Am\u00e9rica 2004 contro il Per\u00f9."}
{"id": "1739157", "revid": "1573940", "url": "https://it.wikipedia.org/wiki?curid=1739157", "title": "Sarothrura affinis", "text": "Il rallo codacastana (Sarothrura affinis ()) \u00e8 un uccello africano della famiglia dei Sarotruridi.\nDistribuzione e habitat.\nVive in Kenya, Lesotho, Malawi, Mozambico, Sudafrica, Sudan, Swaziland, Tanzania, Zambia e Zimbabwe."}
{"id": "1739158", "revid": "1305772", "url": "https://it.wikipedia.org/wiki?curid=1739158", "title": "Schoten", "text": "Schoten \u00e8 un comune belga di 33.132 abitanti nelle Fiandre (Provincia di Anversa)."}
{"id": "1739159", "revid": "648716", "url": "https://it.wikipedia.org/wiki?curid=1739159", "title": "Salvatore Caporaso", "text": "Biografia.\nSottotenente di complemento, prese parte al raid fatto dal Generale Tassoni nell'interno Cirenaico, e per la sua ardimentosa opera svolta in parecchie occasioni, venne nominato in servizio attivo permanente per merito di guerra. Fu promosso tenente nel 1915, capitano nel 1916 e nominato capitano commissario nel luglio 1924.\nEbbe al suo attivo tre campagne di guerra: una italo-turca e due della prima guerra mondiale. Fu decorato con la croce di cavaliere della Corona d'Italia, la Croce al Merito di Guerra, la medaglia della guerra libica, la medaglia della guerra nazionale e commemorativa dell'unit\u00e0 d'Italia, la medaglia di bronzo per il terremoto della Marsica, oltre ad un encomio solenne tributatogli dal comando della quarta divisione di fanteria nel 1916, sul fronte di guerra. Fu un Nastro Azzurro.\nMor\u00ec di broncopolmonite a 39 anni. Ai funerali svoltisi a Chieti parteciparono numerose autorit\u00e0 civili e militari. Il giorno successivo i funerali, come era desiderio del poeta, la salma fu trasferita a Nola e fu sepolta accanto alla tomba della mamma.\nFu amico del poeta abruzzese Cesare De Titta che gli dedic\u00f2 un epitaffio in latino."}
{"id": "1739161", "revid": "142504", "url": "https://it.wikipedia.org/wiki?curid=1739161", "title": "Aghifoglie", "text": ""}
{"id": "1739162", "revid": "110157", "url": "https://it.wikipedia.org/wiki?curid=1739162", "title": "Stabroek", "text": "Stabroek \u00e8 un comune belga di 17.627 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1739165", "revid": "767487", "url": "https://it.wikipedia.org/wiki?curid=1739165", "title": "Wijnegem", "text": "Wijnegem \u00e8 un comune belga di 8.890 abitanti nelle Fiandre (Provincia di Anversa)."}
{"id": "1739166", "revid": "767487", "url": "https://it.wikipedia.org/wiki?curid=1739166", "title": "Pirosmani", "text": "Pirosmani \u00e8 un film del 1969 diretto da Giorgi Shengelaya e basato sulla vita del pittore georgiano Niko Pirosmani."}
{"id": "1739167", "revid": "1573940", "url": "https://it.wikipedia.org/wiki?curid=1739167", "title": "Sarothrura insularis", "text": "Il rallo del Madagascar (Sarothrura insularis ()) \u00e8 un uccello della famiglia dei Sarotruridi. \u00c8 endemico del Madagascar, dove abita nelle umide foreste di pianura."}
{"id": "1739172", "revid": "767487", "url": "https://it.wikipedia.org/wiki?curid=1739172", "title": "Wommelgem", "text": "Wommelgem \u00e8 un comune belga di 12.117 abitanti nelle Fiandre (Provincia di Anversa)."}
{"id": "1739176", "revid": "767487", "url": "https://it.wikipedia.org/wiki?curid=1739176", "title": "Gamarjoba kvelas", "text": "Gamarjoba kvelas \u00e8 un film del 1980 diretto da Amiran Darsavelidze e Giga Lortqipanidze e basato sulla vita del pittore georgiano Niko Pirosmani."}
{"id": "1739177", "revid": "110157", "url": "https://it.wikipedia.org/wiki?curid=1739177", "title": "Wuustwezel", "text": "Wuustwezel \u00e8 un comune belga di 18.605 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1739178", "revid": "1154737", "url": "https://it.wikipedia.org/wiki?curid=1739178", "title": "Aghifoglia", "text": "Con il termine aghifoglie si indicano quelle piante, arbusti o alberi, che hanno foglie lineari e aghiformi, filiformi, dette appunto aghi, contrapponendole alle latifoglie con foglie larghe. \nCaratteristiche.\nBench\u00e9 il termine sia molto generico e privo di valenza scientifica, molti lo utilizzano per indicare le piante della divisione \"pinophyta\", comunemente note come conifere. \nMolte piante aghifoglie sono anche sempreverdi, ad eccezione del larice \"(larix decidua)\" che \u00e8 una caducifoglia. Esempi di altre piante aghifoglie sono: il rosmarino Rosmarinus officinalis, il ginepro comune Juniperus communis, cedro del libano cedrus libani, l'erica erica carnea, il brugo calluna vulgaris, il timo comune thymus vulgaris."}
{"id": "1739180", "revid": "228587", "url": "https://it.wikipedia.org/wiki?curid=1739180", "title": "Zandhoven", "text": "Zandhoven \u00e8 un comune belga di 12.262 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1739181", "revid": "599013", "url": "https://it.wikipedia.org/wiki?curid=1739181", "title": "Elkin Murillo", "text": ""}
{"id": "1739182", "revid": "767487", "url": "https://it.wikipedia.org/wiki?curid=1739182", "title": "Arabeschi sul tema Pirosmani", "text": "Arabeschi sul Tema Pirosmani \u00e8 un cortometraggio documentario del 1985 diretto da Sergej Iosifovi\u010d Parad\u017eanov e basato sulla vita del pittore georgiano Niko Pirosmani."}
{"id": "1739184", "revid": "110157", "url": "https://it.wikipedia.org/wiki?curid=1739184", "title": "Zoersel", "text": "Zoersel \u00e8 un comune belga di 20.803 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1739185", "revid": "1573940", "url": "https://it.wikipedia.org/wiki?curid=1739185", "title": "Cophyla grandis", "text": "Cophyla grandis \u00e8 una rana della famiglia Microhylidae, endemica del Madagascar.\nBiologia.\nIl maschio di \"Cophyla grandis\" custodisce le uova e i girini fino alla metamorfosi."}
{"id": "1739187", "revid": "110157", "url": "https://it.wikipedia.org/wiki?curid=1739187", "title": "Zwijndrecht (Belgio)", "text": "Zwijndrecht \u00e8 un comune belga di 18.352 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:"}
{"id": "1739188", "revid": "123584641", "url": "https://it.wikipedia.org/wiki?curid=1739188", "title": "Via Santo Spirito", "text": "Via di Santo Spirito \u00e8 una strada storica del centro di Firenze, situata in Oltrarno, pi\u00f9 o meno parallela al fiume, tra piazza dei Frescobaldi e piazza Nazario Sauro.\nStoria.\nLa strada deve il nome alla basilica di Santo Spirito, anche se non vi si affaccia; piuttosto era una delle principali direttrici del quartiere di Santo Spirito.\nIn epoca medioevale la strada era relativamente periferica e tortuosa, ma con l'ampliamento delle mura e soprattutto con la creazione della imponente basilica brunelleschiana, la zona divenne la pi\u00f9 ambita dal patriziato fiorentino che qui inizi\u00f2 a erigere una serie impressionante e spettacolare di palazzi gentilizi. Oggi entrambi i lati sono decorati da importanti dimore storiche dall'aspetto sobrio e severo tipico dell'architettura civile fiorentina; in particolare i palazzi sul lato nord si affacciano anche sul lungarno, dal lato opposto, e furono spesso risistemanti nell'Ottocento quando furono allestite le passeggiate lungo il fiume.\nArchitetture.\nPartendo da piazza Frescobaldi al numero 4 si incontra la facciata posteriore di palazzo Capponi-Vettori, affiancato da palazzo Segni dove nel 1558 mor\u00ec lo storico Bernardo Segni.\nSul lato opposto, ai numeri 5-7, si trova l'elegantissimo palazzo Machiavelli, caratterizzato dagli sporti sul lato sinistro; restaurato nel 1863 dalla famiglia Falardeu che ne abbell\u00ec gli interni con affreschi e grottesche, il palazzo mantiene integra l'austera eleganza delle origini ingentilita dai imponenti ampi portali chiodati in legno di rosa. All'angolo con via de' Coverelli si trova il palazzo Coverelli, con gli affreschi sul prospetto laterale, oggi un po' rovinati, e una loggetta all'ultimo piano. Seguono palazzo Frescobaldi (11-13), dal bel giardino interno che d\u00e0 sull'abside di Santo Spirito, e la Casa Pitti (15), cinquecentesca, con resti di affreschi di Bernardino Poccetti nell'atrio, un tempo collocati sulla facciata. Sul lato opposto si trova l'ingresso posteriore di palazzo Bardi-Guicciardini, noto per il giardino pensile con vista sull'Arno. \nAll'angolo con via Geppi si vede il retro di palazzo Lanfredini nel quale \u00e8 incassata l'antica torre di famiglia. Al 23 palazzo Manetti, caratterizzato dalla facciata quattrocentesca in pietra forte e dall'amplissimo portale, nel settecento fu sede della legazione britannica a Firenze. Memorabili le feste dell'ambasciatore Horace Mann nel salone del piano nobile, con illustri invitati dalla nobilt\u00e0 europea di passaggio a Firenze, al giovane Mozart. Degno di nota il cortile con capitelli scolpiti in pietra serena.\nAl 32 una targa ricorda Francesco Ferrucci, che qui nacque il 14 agosto 1489. Al 58 rosso si trova il palazzetto Medici, con l'inconfondibile stemma con le \"palle\", e all'angolo con via de' Serragli chiude la via Palazzo Rinuccini, opera di Giovanni Caccini e Ludovico Cigoli, che conserva all'interno un elegante \"boudoir\" settecentesco con specchi e dorature, oltre a un teatro privato del Settecento."}
{"id": "1739191", "revid": "110157", "url": "https://it.wikipedia.org/wiki?curid=1739191", "title": "Hove (Belgio)", "text": "Hove \u00e8 un comune belga di 8.298 abitanti nelle Fiandre (Provincia di Anversa)."}
{"id": "1739192", "revid": "36426", "url": "https://it.wikipedia.org/wiki?curid=1739192", "title": "Via di Santo Spirito", "text": ""}
{"id": "1739197", "revid": "1305772", "url": "https://it.wikipedia.org/wiki?curid=1739197", "title": "Zettair", "text": "Zettair \u00e8 un motore di ricerca di testo per l'indicizzazione e ricerca di HTML (o TREC). Si tratta di un software open source sviluppato da un gruppo di ricercatori al Royal Melbourne Institute of Technology (RMIT).\nLa sua principale caratteristica \u00e8 la capacit\u00e0 di gestire raccolte di documenti di grandi dimensioni (100 GB e pi\u00f9). Ha un unico eseguibile, che esegue sia indicizzazione che ricerca con un'interfaccia a riga di comando.\n\u00c8 concesso in licenza sotto i termini della licenza BSD."}
{"id": "1739203", "revid": "767487", "url": "https://it.wikipedia.org/wiki?curid=1739203", "title": "Energia a riposo", "text": "L'energia a riposo di un corpo \u00e8 l'energia che possiede quando \u00e8 in quiete rispetto ad un sistema di riferimento inerziale. Secondo la teoria della relativit\u00e0 ristretta \u00e8 definita dall'equazione formula_1 = formula_2, dove formula_3 \u00e8 la sua massa a riposo e formula_4 \u00e8 la velocit\u00e0 della luce.\nNel caso di una particella immobile rispetto ad un sistema di riferimento inerziale si pu\u00f2 dunque affermare che essa ha un certo valore di energia solo se possiede una massa. Come ogni altra forma di energia, anche l'energia a riposo pu\u00f2 essere trasformata in altre forme di energia.\nAd esempio, le energie a riposo di un elettrone, un protone e un neutrone sono:"}
{"id": "1739205", "revid": "121740150", "url": "https://it.wikipedia.org/wiki?curid=1739205", "title": "\u00c9ric Gautier", "text": "Biografia.\nStudia cinema all'universit\u00e0 Sorbonne Nouvelle. Laureatosi all'\u00c9cole nationale sup\u00e9rieure Louis-Lumi\u00e8re nel 1982, Gautier esordisce come assistente operatore sul set del film di Alain Resnais \"La vita \u00e8 un romanzo\". Lavora per il resto degli anni ottanta come direttore della fotografia di cortometraggi, girandone oltre 60 prima di tornare al lungometraggio. Il suo primo progetto in tal senso \u00e8 \"La Vie des morts\" (1991), esordio alla regia di Arnaud Desplechin. \nDa l\u00ec, Gautier diventa rapidamente uno dei direttori della fotografia pi\u00f9 rappresentativi del \u00abgiovane cinema francese\u00bb dell'epoca, grazie al sodalizio artistico con registi come Desplechin, Olivier Assayas e Patrice Ch\u00e9reau. Questa fase della sua carriera viene coronata nel 1998 con la vittoria del premio C\u00e9sar per la migliore fotografia per \"Ceux qui m'aiment prendront le train\". Nel 2004 si fa notare con la co-produzione internazionale \"I diari della motocicletta\", per la quale viene premiato al festival di Cannes, agli Independent Spirit Awards e candidato ai BAFTA. Due anni pi\u00f9 tardi fa quindi il suo esordio nell'industria cinematografica statunitense, curando la fotografia del film indipendente \"Guida per riconoscere i tuoi santi\" e poi quella di \"Into the Wild - Nelle terre selvagge\" di Sean Penn. \nGautier convive con l'attrice Nathalie Boutefeu, con cui ha tre figli."}
{"id": "1739207", "revid": "287204", "url": "https://it.wikipedia.org/wiki?curid=1739207", "title": "Eric Gautier", "text": ""}
{"id": "1739208", "revid": "287204", "url": "https://it.wikipedia.org/wiki?curid=1739208", "title": "Maria Amalia d'Asburgo (disambigua)", "text": "Il nome Maria Amalia d'Asburgo pu\u00f2 riferirsi ai seguenti personaggi:"}
{"id": "1739209", "revid": "111894715", "url": "https://it.wikipedia.org/wiki?curid=1739209", "title": "Fronte del Piave", "text": ""}
{"id": "1739211", "revid": "2056951", "url": "https://it.wikipedia.org/wiki?curid=1739211", "title": "Scapulomanzia", "text": "La scapulomanzia o cheloniomanzia \u00e8 una pratica divinatoria cinese di epoca antica, caduta in disuso sotto la dinastia Zhou occidentale (1027-771 a.C.).\nDiffusa soprattutto al tempo della dinastia Shang (1766-1122 a.C., secondo la datazione tradizionale cinese), la scapulomanzia prevedeva il sacrificio di animali. Le ossa di questi (o i carapaci, se si trattava di tartarughe) venivano esposte al calore e spettava all'indovino il compito di interpretare il volere degli dei osservando le incrinature che si producevano a causa dell'esposizione al fuoco.\nGli ossi oracolari.\nL'importanza di questa pratica per i moderni storici \u00e8 notevole. Infatti gli sciamani-indovini erano soliti incidere sull'osso la domanda, il responso e anche le conseguenze che comportava per la popolazione. \nL'abbondanza di \"ossi oracolari\" ha quindi potuto fornire molte notizie sulla civilt\u00e0 degli Shang grazie ai ritrovamenti nella localit\u00e0 conosciuta come \"deserto di Yin\" attorno agli anni trenta del XX secolo."}
{"id": "1739212", "revid": "125747364", "url": "https://it.wikipedia.org/wiki?curid=1739212", "title": "As (Belgio)", "text": "As \u00e8 un comune belga di 7.579 abitanti, situato nella provincia fiamminga del Limburgo belga."}
{"id": "1739214", "revid": "599013", "url": "https://it.wikipedia.org/wiki?curid=1739214", "title": "Jeno Karol\u00fd", "text": ""}
{"id": "1739216", "revid": "1573940", "url": "https://it.wikipedia.org/wiki?curid=1739216", "title": "Sarothrura ayresi", "text": "Il rallo alibianche (Sarothrura ayresi ()) \u00e8 un uccello africano molto raro della famiglia dei Sarotruridi.\nDescrizione.\nEntrambi i sessi presentano un piumaggio uniforme con la sommit\u00e0 del capo pi\u00f9 scura. In volo mostrano inoltre delle caratteristiche penne secondarie bianche, caratteristica presente solamente nel genere \"Coturnicops\".\nDistribuzione e habitat.\nQuesta specie vive in Etiopia, Zimbabwe e Sudafrica.\nLe uniche coppie nidificanti si sono avvistate sulle paludi d'altopiano dell'Etiopia centrale. Quest'uccello \u00e8 inoltre un visitatore molto locale e in apparenza estivo delle paludi d'altopiano a sud dell'Equatore. Non \u00e8 ancora chiaro se le popolazioni settentrionali e meridionali siano distinte, ma il loro aspetto fisico \u00e8 identico. Questi uccelli, comunque, non sono stanziali in nessuno dei pochi siti conosciuti e talvolta li lasciano dopo poco pi\u00f9 di sei mesi, quando le condizioni si fanno sfavorevoli.\nI tre siti etiopi sono costituiti dalle zone umide della Valle di Suluta, quelle di Berga e quelle di Wersebi, nei pressi di Addis Abeba. Questa specie \u00e8 stata vista riprodursi per la prima volta nelle zone umide di Berga nel 1997. Da allora la nidificazione \u00e8 stata confermata anche nelle zone umide di Wersebi e in quelle del fiume Bilacha, vicino a Berga, che costituisce il sito principale. In Sudafrica sono visitatori regolari delle paludi di Dullstroom e di Wakkerstroom marshes, dove l'accesso pubblico \u00e8 strettamente regolato.\nBiologia.\nGli uccelli non riproduttivi emettono richiami solamente all'alba ed al tramonto, talvolta in duetto. Il loro habitat naturale \u00e8 costituito dalle paludi stagionali delle praterie d'altitudine. Questa specie \u00e8 severamente minacciata dalla distruzione dell'habitat, causata tra l'altro dal calpestio del bestiame al pascolo, dal taglio dell'erba e dal prosciugamento delle paludi per fare spazio ai pascoli. Una regolare gestione del territorio potrebbe comunque migliorare molto l'attuale situazione.\nConservazione.\nNel 2013, a seguito di nuovi controlli sulla popolazione di rallo alibianche, l'IUCN alza il rischio di estinzione portandolo da specie in pericolo a pericolo critico, con una popolazione mondiale inferiore ai mille esemplari."}
{"id": "1739217", "revid": "125747423", "url": "https://it.wikipedia.org/wiki?curid=1739217", "title": "Diepenbeek", "text": "Diepenbeek \u00e8 un comune belga di 19.031 abitanti, situato nella provincia fiamminga del Limburgo belga."}
{"id": "1739218", "revid": "1833487", "url": "https://it.wikipedia.org/wiki?curid=1739218", "title": "Guerre servili", "text": "Le guerre servili furono tre guerre combattute tra la Repubblica romana e schiavi ribelli, tra il 135 e il 71 a.C.:"}
{"id": "1739220", "revid": "125747453", "url": "https://it.wikipedia.org/wiki?curid=1739220", "title": "Gingelom", "text": "Gingelom \u00e8 un comune belga di 8405 abitanti, situato nella provincia fiamminga del Limburgo belga."}
{"id": "1739221", "revid": "729019", "url": "https://it.wikipedia.org/wiki?curid=1739221", "title": "Cailtram dei Pitti", "text": "Secondo la \"Cronaca dei Pitti\" regn\u00f2 per uno o sei anni tra suo fratello Gartnait e Talorc. \u00c8 il terzo figlio di Girom che sarebbe stato re, sebbene non sia chiaro dalle fonti se Drest fosse effettivamente fratello di Cailtram e Gartnait."}
{"id": "1739223", "revid": "125747469", "url": "https://it.wikipedia.org/wiki?curid=1739223", "title": "Halen", "text": "Halen \u00e8 un comune belga di 9427 abitanti, situato nella provincia fiamminga del Limburgo belga."}
{"id": "1739224", "revid": "767487", "url": "https://it.wikipedia.org/wiki?curid=1739224", "title": "Bogyoszl\u00f3", "text": "Bogyoszl\u00f3 \u00e8 un comune di 628 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739225", "revid": "767487", "url": "https://it.wikipedia.org/wiki?curid=1739225", "title": "Marky Ramone and the Intruders", "text": "Marky Ramone and the Intruders era una band punk rock fondata da Marky Ramone parallelamente agli ultimi anni d'attivit\u00e0 dei Ramones."}
{"id": "1739227", "revid": "372624", "url": "https://it.wikipedia.org/wiki?curid=1739227", "title": "Amerigo Tot", "text": "Biografia.\nNacque a Feh\u00e9rv\u00e1rcsurg\u00f3, Ungheria e si trasfer\u00ec a Roma, dove visse per il resto della sua vita. Studi\u00f2 a Budapest con Ferenc Helbing e Gy\u00f6rgy Leszkovszky dal 1926 al 1928 e con L\u00e1szl\u00f3 Moholy-Nagy al Bauhaus in Germania fino al 1933. Come i nazisti andarono al potere, si trasfer\u00ec a Roma e lavor\u00f2 nella scultura di monumenti alla memoria con uno stipendio della Roman Hungarian Academy, di cui fu anche consigliere. Combatt\u00e9 nella resistenza italiana dal 1943.\nRicevette il primo riconoscimento per il suo lavoro con il fregio della Stazione di Roma Termini. Inizi\u00f2 a lavorare su opere astratte negli anni cinquanta. Ritorn\u00f2 poi in Ungheria nel 1968 e nel 1969 per eseguire lavori tradizionali, tra cui una scultura della Madonna nella sua citt\u00e0 natale. Il \"Museo Amerigo Tot\" di Budapest \u00e8 dedicato a lui.\nNegli anni sessanta e settanta fece occasionali comparsate in alcuni film; \u00e8 conosciuto dal pubblico internazionale soprattutto per il ruolo della guardia del corpo di Michael Corleone ne \"Il padrino - Parte II\". \u00c8 apparso anche in \"La moglie pi\u00f9 bella\" (1970) ed in \"Colpiscono senza piet\u00e0\" (1972).\nNel 1969, il noto regista magiaro Zolt\u00e1n Husz\u00e1rik gli ha dedicato un cortometraggio biografico, intitolato semplicemente \"Amerigo Tot\"."}
{"id": "1739228", "revid": "767487", "url": "https://it.wikipedia.org/wiki?curid=1739228", "title": "Talorc II dei Pitti", "text": "Secondo la \"Cronaca dei Pitti\" regn\u00f2 per 11 anni tra Cailtram e Drest V."}
{"id": "1739229", "revid": "767487", "url": "https://it.wikipedia.org/wiki?curid=1739229", "title": "B\u00f6rcs", "text": "B\u00f6rcs \u00e8 un comune di 1.075 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739231", "revid": "287204", "url": "https://it.wikipedia.org/wiki?curid=1739231", "title": "Evangeline Whedon", "text": "Evangeline \"Vange\" Whedon, \u00e8 un personaggio dei fumetti, creato da Chris Claremont (testi) e Salvador Larroca (disegni), pubblicato dalla Marvel Comics. La sua prima apparizione avviene in \"X-Treme X-Men\" n. 21 (2003).\nBiografia del personaggio.\nVange Whedon \u00e8 una stimata avvocatessa all'interno della comunit\u00e0 mutante, membro della \"Mutant Rights Coalition\" o \"Mutant Rights League\". Evangeline era un procuratore di successo fino a quando altri non hanno saputo presto che era una mutante. \u00c8 stata licenziata all'istante ed \u00e8 stata sfrattata dal suo appartamento il giorno successivo. Il suo fidanzato l'ha lasciata con una e-mail e la sua famiglia l'ha ripudiata. Quando gli X-Men, Alfiere e Sage, erano tenuti in custodia dalla polizia, Whedon e la Mutant Rights League hanno organizzato una protesta per il loro rilascio. Mentre Evangeline stava parlando con il detective Cardones, un umano ha colpito il detective con un mattone. Il sangue dalla ferita gocciol\u00f2 su Whedon e la fece cambiare forma involontariamente. Si trasform\u00f2 in una bestia che assomigliava a un drago, ed era fuori controllo. Sage \u00e8 stata in grado di fermare Vange momentaneamente, mentre Bishop la calmava abbastanza da tornare alla sua forma umana. Evangeline \u00e8 stata chiamata a Los Angeles quando gli X-Men avevano bisogno di assistenza legale dove \u00e8 riuscita a ottenere Marie D'Ancanto , una terrorista anti-mutante data una seconda possibilit\u00e0 dagli X-Men, in libert\u00e0 vigilata e l'ha assunta come assistente. Evangeline ha anche aiutato gli X-Men contro un avvocato che lavorava segretamente per il mutante psichico Elias Bogan\nDopo la decimazione, Vange \u00e8 stata una dei pochi mutanti a mantenere i propri poteri. Ritenuta una minaccia dal governo americano, attualmente risiede allo Xavier Institute, sotto la giurisdizione degli X-Men.\nEvangeline si un\u00ec in seguito ai mutanti su Utopia ed era tra loro quando i Nimrod stavano invadendo l'isola . \nSuccessivamente \u00e8 stata coinvolta nel caso di Primal (Teon Macik), quando i suoi genitori lo volevano indietro, ma non era davvero motivata ad aiutare gli X-Men.\nPoteri e abilit\u00e0.\nVange Whedon \u00e8 capace di trasformarsi in un enorme e scarlatto drago alato. Tale trasformazione pu\u00f2 avvenire sia consciamente che tramite un catalizzatore, cio\u00e8 il sangue. Nella sua forma di drago, possiede forza e resistenza sovrumane."}
{"id": "1739235", "revid": "484362", "url": "https://it.wikipedia.org/wiki?curid=1739235", "title": "Intercettare", "text": "Intercettare \u2014 Estetica dello spionaggio \u00e8 un saggio del filosofo - musicologo francese Peter Szendy, pubblicato originariamente in Francia nel 2007 e l'anno successivo in Italia.\nSecondo le parole dello stesso autore, il libro propone una sorta di archeologia dell'ascolto, considerato nei suoi vari aspetti, anche filosofici ed estetici, dall'epoca biblica al presente.\nDiscetta altres\u00ec sul fenomeno di sinestesia che lega l'ascolto all'osservazione, e \u2014 seguendo la lezione di Jacques Derrida \u2014 indaga pure sul ruolo dell'autore/persona, di cui difficilmente si riesce a distinguere la figura come singolo individuo da quella del cosiddetto \"soggetto riflessivo\", che ne rappresenta, in qualche modo, la controparte universalistica, e, come tale, \"oggettiva\".\n\"Sur \u00e9coute.\" L'importanza del titolo.\n\"Sopra ascolto.\" Cos\u00ec, letteralmente, suona il titolo del libro nella versione originale. Sfortunatamente, tale locuzione \u2014 che in francese equivale semplicemente al nostro \"essere intercettati, avere il telefono sotto controllo\", \"et similia,\" \u2014 non ha un esatto corrispondente nella nostra lingua.\nA pagina 32 l'autore insiste invece piuttosto diffusamente sulla nozione di \"sur \u00e9coute,\" e sull'affine concetto di \"sur\u00e9coute\", ovvero \"sovrascolto\", che a sua volta richiama l'inglese \"overhearing,\" e l'idea filosofico-estetica di diafonia. \nQuest'ultimo termine appartiene originariamente al solo universo della critica descrittiva musicale, in cui \"in primis\" designava la polifonia, ma nel suo etimo pi\u00f9 ancestrale evoca piuttosto la dissonanza:\n\u00abIn questa babele linguistica, in questo dedalo di archivi in cui cerco una parola [\u2026] mi trovo cos\u00ec a una specie di incrocio, dal quale si dipartono numerose piste, che seguir\u00f2 tutte come un segugio e a volte simultaneamente, inviando pi\u00f9 agenti insieme.\u00bb "}
{"id": "1739236", "revid": "767487", "url": "https://it.wikipedia.org/wiki?curid=1739236", "title": "Amerigo Tot (film)", "text": "Amerigo Tot \u00e8 un cortometraggio del 1969 diretto da Zolt\u00e1n Husz\u00e1rik e basato sulla vita dell'artista ungherese Amerigo Tot.\nProduzione.\nIl film \u00e8 stato girato nel 1969, lo stesso anno in cui Husz\u00e1rik aveva diretto un altro cortometraggio, lo sperimentale \"Capriccio\" per i Bal\u00e1zs B\u00e9la St\u00fadi\u00f3.\nDistribuzione.\nIl film - un cortometraggio di diciotto minuti - usc\u00ec in Ungheria nel 1969."}
{"id": "1739237", "revid": "767487", "url": "https://it.wikipedia.org/wiki?curid=1739237", "title": "Drest V dei Pitti", "text": "Secondo la \"Cronaca dei Pitti\" regn\u00f2 per un anno tra Talorc II ed Galam Cennalath."}
{"id": "1739239", "revid": "767487", "url": "https://it.wikipedia.org/wiki?curid=1739239", "title": "B\u0151ny", "text": "B\u0151ny \u00e8 un comune di 2.224 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739242", "revid": "200568", "url": "https://it.wikipedia.org/wiki?curid=1739242", "title": "Inverso di un numero complesso", "text": "L'inverso di un numero complesso formula_1 \u00e8 quel numero tale che moltiplicato per formula_2 d\u00e0 1. Ovvero, indicando l'inverso con formula_3, \u00e8 tale che:\nCostruzione algebrica.\nConoscendo la norma ed il coniugato di formula_2 \u00e8 possibile calcolare formula_3 attraverso la formula:\nSecondo metodo.\nSi fissi il punto del piano di Gauss che rappresenta il numero complesso formula_2 e si tracci il complesso coniugato formula_10.\nSi congiunga formula_10 con l'origine formula_12.\nSi disegni la circonferenza con centro nell'origine e raggio 1 e si conduca da formula_10 una delle due tangenti a tale circonferenza e si indichi con formula_14 il punto di tangenza.\nSi congiunga tale punto con l'origine e si conduca, sempre da formula_14 la perpendicolare alla retta formula_16.\nIl piede formula_17 di tale perpendicolare \u00e8 il punto del piano di Gauss che rappresenta il numero complesso formula_18.\nInfatti, per il primo teorema di Euclide applicato al triangolo rettangolo formula_19 si ha:\nma, poich\u00e9 formula_21, si ha\nIl segmento formula_23 \u00e8 inoltre contenuto nella retta passante per l'origine e formula_10, quindi l'argomento \u00e8 esattamente l'opposto di quello di formula_2."}
{"id": "1739243", "revid": "107769618", "url": "https://it.wikipedia.org/wiki?curid=1739243", "title": "Metamedium", "text": "Il termine metamedium fu coniato nel 1977 dai ricercatori informatici statunitensi Alan Kay e Adele Goldberg per riferirsi alla capacit\u00e0 del computer di 'inglobare' gli altri mezzi di comunicazione (\"media\", al singolare \"medium\") simulandone le caratteristiche, ovvero di trasformarsi in altri mezzi di comunicazione in funzione del software eseguito dal computer stesso (ovviamente in presenza di adeguato hardware e periferiche). Il concetto di \"metamedium\" venne definito da Kay e Goldberg mentre lavoravano alla progettazione dell'avveniristico sistema informatico Dynabook."}
{"id": "1739244", "revid": "767487", "url": "https://it.wikipedia.org/wiki?curid=1739244", "title": "B\u0151s\u00e1rk\u00e1ny", "text": "B\u0151s\u00e1rk\u00e1ny \u00e8 un comune di 2.195 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739245", "revid": "767487", "url": "https://it.wikipedia.org/wiki?curid=1739245", "title": "Cak\u00f3h\u00e1za", "text": "Cak\u00f3h\u00e1za \u00e8 un comune di 60 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739248", "revid": "767487", "url": "https://it.wikipedia.org/wiki?curid=1739248", "title": "Cir\u00e1k", "text": "Cir\u00e1k \u00e8 un comune di 647 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739250", "revid": "1543377", "url": "https://it.wikipedia.org/wiki?curid=1739250", "title": "Ectasia aortica", "text": "Per ectasia aortica in campo medico, si intende una dilatazione della radice aortica. Pu\u00f2 essere causata da dissecazione aortica, rigurgito cardiaco, aneurisma. Spesso \u00e8 associata con la sindrome di Marfan.\nFattori di rischio.\nSono elementi di rischio ipertensione arteriosa e un'et\u00e0 avanzata.\nEsami.\nGli esami diagnostici sono la radiografia del torace e l'ecocardiografia."}
{"id": "1739252", "revid": "767487", "url": "https://it.wikipedia.org/wiki?curid=1739252", "title": "Magritte ou La le\u00e7on de choses", "text": "Magritte ou La le\u00e7on de choses \u00e8 un documentario cortometraggio del 1960 diretto da Luc de Heusch e basato sulla vita del pittore belga Ren\u00e9 Magritte."}
{"id": "1739258", "revid": "767487", "url": "https://it.wikipedia.org/wiki?curid=1739258", "title": "Cs\u00e1fordj\u00e1nosfa", "text": "Cs\u00e1fordj\u00e1nosfa \u00e8 un comune di 244 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739264", "revid": "767487", "url": "https://it.wikipedia.org/wiki?curid=1739264", "title": "Galam dei Pitti", "text": "Secondo la \"Cronaca dei Pitti\" regn\u00f2 o due o quattro anni, per un periodo insieme a Bridei (secondo alcune versioni). Per alcune versioni della \"Cronaca\" regn\u00f2 dopo Gartnait e prima di Drest. Ci\u00f2 potrebbe dipendere o da un errore del copista o dal fatto che avrebbe regnato in due momenti diversi. La morte di \"\"Cennalath, re dei Pitti\" viene collocata nel 580 dagli \"Annali dell'Ulster\" e da quelli di \"Tigernach\"\"."}
{"id": "1739267", "revid": "767487", "url": "https://it.wikipedia.org/wiki?curid=1739267", "title": "Monsieur Ren\u00e9 Magritte", "text": "Monsieur Ren\u00e9 Magritte \u00e8 un documentario del 1978 diretto da Adrian Maben e basato sulla vita del pittore belga Ren\u00e9 Magritte."}
{"id": "1739268", "revid": "767487", "url": "https://it.wikipedia.org/wiki?curid=1739268", "title": "Csapod", "text": "Cspod \u00e8 un comune di 567 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739272", "revid": "767487", "url": "https://it.wikipedia.org/wiki?curid=1739272", "title": "Cs\u00e9r", "text": "Cs\u00e9r \u00e8 un comune di 45 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739274", "revid": "767487", "url": "https://it.wikipedia.org/wiki?curid=1739274", "title": "Csikv\u00e1nd", "text": "Csikv\u00e1nd \u00e8 un comune di 497 abitanti situato nella provincia di Gy\u0151r-Moson-Sopron, nell'Ungheria nordoccidentale. \u00c8 noto per aver dato i natali alla scrittrice \u00c1gota Krist\u00f3f."}
{"id": "1739276", "revid": "122812083", "url": "https://it.wikipedia.org/wiki?curid=1739276", "title": "Phineas Flynn", "text": "Phineas Flynn \u00e8 uno dei protagonisti della serie televisiva a cartoni Phineas e Ferb.\nCon l'aiuto del fratellastro Ferb e delle Fireside Girls 46321, un gruppo di ragazze scout, Phineas realizza progetti fantasmogorici e talvolta impossibili per un bambino della sua et\u00e0. Il nome \u00e8 stato ispirato da quello di Phileas Fogg, protagonista del romanzo d'avventura \"Il giro del mondo in 80 giorni\" di Jules Verne.\nCaratteristiche.\nPhineas \u00e8 un ragazzino magro e basso, dalla testa triangolare e dai capelli rossi. Le idee per le invenzioni nascono dalla sua mente geniale che le progetta e le realizza in breve tempo.\nProprio le sue invenzioni lo rendono distratto e infatti non si rende conto che il capo delle Fireside Girls, Isabella, \u00e8 pazzamente innamorata di lui e che il suo ornitorinco Perry \u00e8 un agente segreto. In un episodio lui e Ferb sono capitati per caso nel quartier generale della OSBA, ma Phineas ha continuato a credere per tutto il tempo che fosse un gioco ideato da Ferb e lo interrompeva tutte le volte che questi cercava di smentirlo.\n\u00c8 generalmente allegro e molto ottimista.\nLa sua et\u00e0, come quella del fratellastro Ferb, non \u00e8 ben definita; si aggira comunque tra i 10 e i 12 anni.\nFamiglia.\nLa sua \u00e8 una famiglia ricomposta. Lawrence Fletcher \u00e8 infatti padre di Ferb e di Phineas e Linda Flynn \u00e8 madre di Candace e Phineas.\nLa parte \"Flynn\" della sua famiglia \u00e8 americana, mentre la parte \"Fletcher\" \u00e8 inglese. Dato che i suoi nonni materni si chiamano Flynn, \u00e8 probabile che Linda abbia deciso di dare il proprio cognome ai suoi figli, ma non se ne conosce il motivo in quanto del loro padre naturale non \u00e8 mai stato fatto cenno nella serie.\nPhineas e Ferb e le loro invenzioni.\nPhineas insieme a Ferb pu\u00f2 fare qualunque cosa. La sorella Candace quando vede le loro geniali invenzioni fa di tutto affinch\u00e9 Linda, la loro madre, li becchi quando torna a casa e li metta in punizione. Candace durante tutta la serie non \u00e8 mai riuscita a far beccare i suoi fratelli: appena la mamma arriva la loro invenzione scompare per svariate ragioni.\nLa prima invenzione dei due fratelli sono le Montagne Russe , realizzate, come tutti gli altri progetti, nel giardino di casa loro. Successivamente Phineas realizzer\u00e0 diverse altre opere tra cui: una spiaggia con un bacino d'acqua artificiale, una macchina del tempo ed un teletrasporto per Marte."}
{"id": "1739277", "revid": "767487", "url": "https://it.wikipedia.org/wiki?curid=1739277", "title": "Darn\u00f3zseli", "text": "Darn\u00f3zseli \u00e8 un comune di 1.595 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739279", "revid": "767487", "url": "https://it.wikipedia.org/wiki?curid=1739279", "title": "H\u00e9r\u00e9sie pour Magritte", "text": "H\u00e9r\u00e9sie pour Magritte \u00e8 una serie di 8 cortometraggi del 1979 diretta da G\u00e9rard Courant e basata sulla vita del pittore belga Ren\u00e9 Magritte."}
{"id": "1739280", "revid": "370187", "url": "https://it.wikipedia.org/wiki?curid=1739280", "title": "Associazione Calcio Napoli 1929-1930", "text": "Questa voce raccoglie le informazioni riguardanti l'Associazione Calcio Napoli nelle competizioni ufficiali della stagione 1929-1930.\nStagione.\nLa stagione 1929-1930 fu la 4\u00aa stagione del Napoli in massima serie e la 1\u00aa a girone unico.\nIn vista del primo torneo di Serie A a girone unico, il Napoli si rinforz\u00f2 acquistando dalla Juventus il \"bomber\" Antonio Vojak che aveva vinto uno scudetto con la maglia bianconera nel 1925-26, segnando anche il gol della vittoria nella finale Lega Nord contro il Bologna. In panchina fu chiamato il mister William Garbutt, che aveva vinto due scudetti con il Genoa.\nIl Napoli nel primo campionato di Serie A si piazz\u00f2 al quinto posto.\nOrganigramma societario.\nArea direttiva\nArea tecnica"}
{"id": "1739284", "revid": "767487", "url": "https://it.wikipedia.org/wiki?curid=1739284", "title": "Dunakiliti", "text": "Dunakiliti \u00e8 un comune di 1.800 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739287", "revid": "767487", "url": "https://it.wikipedia.org/wiki?curid=1739287", "title": "Dunaremete", "text": "Dunaremete \u00e8 un comune di 246 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739290", "revid": "1543377", "url": "https://it.wikipedia.org/wiki?curid=1739290", "title": "Ectasia dei dotti mammari", "text": "Per ectasia dei dotti mammari in campo medico, si intende una dilatazione dei dotti galattofori.\nConseguenze.\nAnche se inizialmente la malattia non presenta sintomi di rilievo, possono comportare cisti che una volta rotte portano ad una mastite (se vengono infettate)\nEpidemiologia.\nColpisce le donne prevalentemente dopo la menopausa, molto raramente \u00e8 stato riscontrato anche in infanzia.\nEsami.\nMammografia, risonanza magnetica e biopsia sono gli esami utili per diagnosticare l'anomalia."}
{"id": "1739292", "revid": "220835", "url": "https://it.wikipedia.org/wiki?curid=1739292", "title": "Repubblica del Nord Caucaso 1917-1920", "text": ""}
{"id": "1739293", "revid": "767487", "url": "https://it.wikipedia.org/wiki?curid=1739293", "title": "Dunaszeg", "text": "Dunaszeg \u00e8 un comune di 1.757 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739298", "revid": "767487", "url": "https://it.wikipedia.org/wiki?curid=1739298", "title": "Dunaszentp\u00e1l", "text": "Dunaszentp\u00e1l \u00e8 un comune di 667 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739300", "revid": "1745361", "url": "https://it.wikipedia.org/wiki?curid=1739300", "title": "Fragile (Sting)", "text": "Fragile \u00e8 una canzone scritta ed eseguita da Sting, tratta dal suo secondo album solista, \"...Nothing Like the Sun\" del 1987. Pubblicata come singolo l'anno successivo, \u00e8 arrivato al 70\u00ba posto della Official Singles Chart. La canzone \u00e8 stata registrata in altre due versioni in lingua spagnola e portoghese, rispettivamente con i titoli Fragilidad e Fr\u00e1gil, entrambe inserite nell'EP \"...Nada como el sol\". La versione spagnola \u00e8 stata poi utilizzata come lato B di \"I'm So Happy I Can't Stop Crying\", singolo di Sting del 1996.\nLa canzone \u00e8 un omaggio a Ben Linder, un ingegnere civile statunitense ucciso dai Contras nel 1987 mentre lavorava su un progetto idroelettrico in Nicaragua.\nInformazioni.\nLa canzone \u00e8 stata inserita nel film-documentario \"The Panama Deception\", riguardante l'invasione statunitense di Panama e premiato con l'Oscar al miglior documentario nel 1993.\n\"Fragile\" \u00e8 la canzone di apertura del concerto \"...All This Time\", registrato lo stesso pomeriggio degli attentati dell'11 settembre 2001.\nViene cantata dallo stesso Sting anche durante la riapertura del Bataclan il 12 Novembre 2016, un anno dopo gli attacchi terroristici del 13 Novembre 2015 a Parigi.\nLa canzone appare inoltre nella scena finale di un episodio della quarta stagione della serie televisiva \"21 Jump Street\".\nCover.\nLa canzone \u00e8 stata reinterpretata da molti artisti internazionali tra cui l'artista franco-canadese Bruno Pelletier, la cantante jazz statunitense Cassandra Wilson, il trombettista statunitense Freddie Hubbard, il cantante soul americano Isaac Hayes, gli argentini Mercedes Sosa e Pedro Aznar, il musicista svedese Nils Landgren, la cantante statunitense Dionne Warwick, lo spagnolo Julio Iglesias, e il chitarrista canadese Jesse Cook.\nLa canzone \u00e8 stata suonata durante la cerimonia di apertura delle Olimpiadi invernali del 2002.\nSting ha eseguito versioni del brano dal vivo sia con Stevie Wonder che con Paul Simon.\nFragile 2001.\nLa versione eseguita durante il concerto \"...All This Time\" \u00e8 stata pubblicata come singolo con il titolo di Fragile 2001. Sting ha voluto dedicare l'esibizione a tutte le vittime degli attentati dell'11 settembre 2001, morte lo stesso giorno in cui \u00e8 stato registrato il concerto. Nel libretto del CD \u00e8 infatti presente una dedica particolare rivolta ai cittadini americani, seguita dalla trascrizione integrale del testo di \"Fragile\", l'unico ad essere stato riportato tra tutti i brani presenti nell'album. Il significato del testo \u00e8 stato quindi adattato alla delicata situazione che stavano vivendo in quel preciso momento tutti i cittadini americani. Sting ha aperto il concerto dedicando la canzone a tutte le vittime dell'attentato:\nSting ha eseguito il brano anche durante lo speciale concerto benefico \"\" svoltosi pochi giorni dopo.\nQuesto susseguirsi di eventi ha ridato popolarit\u00e0 alla canzone e ha riportato il pezzo in classifica dopo tanti anni."}
{"id": "1739301", "revid": "26415", "url": "https://it.wikipedia.org/wiki?curid=1739301", "title": "Castello di san vito dei normanni", "text": ""}
{"id": "1739302", "revid": "1243", "url": "https://it.wikipedia.org/wiki?curid=1739302", "title": "Ferrovia Milano-Carnate-Bergamo", "text": ""}
{"id": "1739303", "revid": "767487", "url": "https://it.wikipedia.org/wiki?curid=1739303", "title": "Dunasziget", "text": "Dunasziget \u00e8 un comune di 1.477 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739307", "revid": "1452073", "url": "https://it.wikipedia.org/wiki?curid=1739307", "title": "Garabed Bashur", "text": "Garabed Bashur, conosciuto anche come Commcast e successivamente come Black Box, \u00e8 un personaggio dei fumetti, creato da Fabian Nicieza (testi) e Joe Madureira (disegni), pubblicato dalla Marvel Comics. La sua prima apparizione avviene in \"Deadpool: The Circle Chase\" n. 2 (settembre 1993). Con il nome in codice di Commcast \u00e8 apparso in \"Deadpool: The Circle Chase\" n. 3, mentre come Black Box ha esordito in \"Cable &amp; Deadpool\" n. 13.\nBiografia del personaggio.\nGarabed Bashur \u00e8 un tecnopate indiano, che possiede l'abilit\u00e0 di ricevere, interpretare ed elaborare dati provenienti da qualsiasi apparecchio elettronico. Fu addestrato dal professor Charles Xavier, che lo ripudi\u00f2 dopo essere venuto a conoscenza dei suoi atti criminali.\nGrazie alle sue conoscenze, Bashur ammass\u00f2 una fortuna che utilizz\u00f2 per costituire un gruppo di mercenari noti come \"Executive Elite\", del quale divenne leader con il nome in codice di Commcast. Una delle prime missione del gruppo consistette nel sottrarre informazioni in possesso di Deadpool. Nella battaglia seguente, tutta l\"'Elite\" fu uccisa eccetto Commcast, che sopravvissuto come clone, fu avvicinato dal Professor X, per aiutarlo a ripristinare i dati di sistema dello Xavier Institute che andarono perduti durante l'invasione dei Phalanx. La sua successiva apparizione fu a fianco di Maverick, uno dei bersagli di Sabretooth che cercava protezione.\nRecentemente Bashur ha coniato l'identit\u00e0 di Black Box, e insieme a Cable, Deadpool, BAD Girls Inc., Cat e Weasel si \u00e8 messo alla ricerca di un misterioso virus per computer denominato \"Dominus Objective\". Dopo la battaglia per il virus, in cui entrarono in scena Luke Cage e Pugno d'acciaio, Cable propose a Bashur di unirsi a lui nella gestione delle informazioni e della sorveglianza sull'isola di Providence.\nGarabed Bashur fu brutalmente assassinato da Sabretooth durante la battaglia fra gli X-Men di Rogue e l'entit\u00e0 aliena Ecatombe.\nPoteri e abilit\u00e0.\nBashur possiede l'abilit\u00e0 di ricevere, interpretare ed elaborare tutti i dati che vengono trasmessi alla sua mente. Possiede un'infinita capacit\u00e0 di elaborazione dati, oltre ad una memoria tanto vasta da contenere tutta la conoscenza informatica mondiale. Tuttavia essendo tale abilit\u00e0 del tutto passiva, egli non pu\u00f2 effettuare una scansione accurata di tutti i dati che (a velocit\u00e0 supersonica) attraversano la sua mente. Dopo aver inglobato il virus \"Dominus Objective\", \u00e8 stato in grado di creare un motore di ricerca che gli permette di trovare qualsiasi cosa sulla Terra, solamente concentrando su di essa il proprio pensiero."}
{"id": "1739308", "revid": "767487", "url": "https://it.wikipedia.org/wiki?curid=1739308", "title": "D\u00e9nesfa", "text": "D\u00e9nesfa \u00e8 un comune di 375 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739309", "revid": "147489", "url": "https://it.wikipedia.org/wiki?curid=1739309", "title": "Black Box (personaggio)", "text": ""}
{"id": "1739310", "revid": "305248", "url": "https://it.wikipedia.org/wiki?curid=1739310", "title": "Cubismo formativo", "text": ""}
{"id": "1739312", "revid": "767487", "url": "https://it.wikipedia.org/wiki?curid=1739312", "title": "D\u00f6r", "text": "D\u00f6r \u00e8 un comune di 628 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739313", "revid": "322321", "url": "https://it.wikipedia.org/wiki?curid=1739313", "title": "Prima pagina (programma radiofonico)", "text": "Prima pagina \u00e8 una trasmissione radiofonica di Rai Radio 3.\nLa trasmissione nasce il 15 marzo 1976, da un'idea del direttore Enzo Forcella con il nome iniziale di \"Quotidiana\", che tiene per pochi mesi, quando prende il nome odierno.\nIl programma ha una struttura molto semplice: ogni settimana dalle 7:15 alle 8:00 un giornalista fornisce una rassegna stampa scegliendo e commentando gli articoli a suo parere pi\u00f9 rilevanti dei quotidiani italiani. Alle 8 inizia la seconda parte (\"il Filo Diretto\"), riservata alle telefonate degli ascoltatori. Gli ascoltatori possono chiamare il numero verde e fare una domanda al conduttore. In genere la trasmissione finisce alle 8:40 circa, prima del giornale radio delle 8.45. Ogni luned\u00ec arriva un nuovo conduttore che rimane fino alla domenica successiva.\nLa sigla della trasmissione \u00e8 il pezzo musicale \"Banjo e Violino\" dal compositore William Kroll. La prima settimana della trasmissione nel 1976 fu tenuta da Ruggero Orlando"}
{"id": "1739318", "revid": "726373", "url": "https://it.wikipedia.org/wiki?curid=1739318", "title": "La congiura di Merlino", "text": "La congiura di Merlino (titolo originale in inglese: \"The Merlin Conspiracy\") \u00e8 un romanzo fantasy di Diana Wynne Jones. I capitoli del libro sono narrati in prima persona dai due personaggi principali, Roddy e Nick.\nTrama.\nArianrhod Hyde (detta Roddy) \u00e8 la figlia di due maghi appartenenti alla corte del re di Blest ed ha viaggiato con il Corteo del Re per tutta la vita. Il Corteo del Re \u00e8 una corte itinerante che segue il sovrano nel suo ininterrotto viaggio attraverso le isole di Blest al fine di controllare la magia del mondo. Roddy ed il suo amico Ambrose Temple (detto Grundo) scoprono che la madre di Grundo ha ordito una congiura insieme al nuovo Merlino \u2013 la figura che ufficialmente regge l'equilibrio magico \u2013 per conquistare il trono e, di conseguenza, tutta la magia di Blest. Quando Roddy e Grundo provano ad avvertire gli adulti del complotto, nessuno crede loro. Roddy decide allora di provare a chiedere aiuto a qualcuno di un altro mondo tramite una formula magica. L'unica persona che trova \u00e8 Nick, un ragazzo che vive dell'attuale Inghilterra e sogna di diventare \"Magid\" e viaggiare in altri mondi. Quando incappa nell'incantesimo di Roddy, Nick sta camminando nei sentieri oscuri che conducono da un mondo all'altro, diretto a casa del potente mago Romanov. Dopo una serie di avventure, Nick incontra Maxwell Hyde, nonno paterno di Roddy, che \u00e8 un \"Magid\" ossia una sorta di poliziotto che si sposta attraverso i mondi per aiutare le persone e che prende ordini dal cosiddetto \u201cPiano Alto\u201d. \nNel frattempo, per\u00f2, Sybil ed il Merlino hanno rapito tutti i maghi pi\u00f9 potenti della corte, inclusi i genitori di Roddy, servendosi dell'aiuto di Gwin ap Nud, l'altro nonno di Roddy, ed hanno convinto il re ad abdicare. Sar\u00e0 quindi compito di Roddy, Nick e Grundo, aiutati da Romanov, fermare la congiura prima che sia troppo tardi.\nPersonaggi principali.\nArianrhod Hyde \u00e8 figlia del Meteomago di corte e da quando \u00e8 nata viaggia al seguito del Re di Blest. Quando scopre il complotto architettato da Sybil Temple, Sir James ed il nuovo Merlino, cerca di mettere in guardia gli adulti, ma questi sono in potere di Sybil. La ragazza e il suo amico Grundo si trasferiscono a casa del nonno Gwyn in Galles e vengono quindi lasciati indietro dal Corteo reale.\nAmbrose Temple figlio di Sybil non sa chi \u00e8 suo padre, si narra sia fuggito alla moglie molto tempo fa (con tutte le ragioni) quando volevano designarlo il Merlino di corte. \u00c8 dislessico e per questo anche le magie gli riescono alla rovescia. Ma non per questo \u00e8 meno potente degli altri. \nNichothodes Euthandor Timosus Benigedy Koryfoides (conosciuto anche con il nome di Nick Mallory) \u00e8 un ragazzo inglese che si imbatte nell'incantesimo di Roddy e promette di aiutarla a sventare il piano di Sybil e del Merlino dopo aver ritrovato Romanov. Sulla strada verso casa di quest'ultimo, incontra Maxwell Hyde (senza riconoscerlo) dal quale si trasferisce in seguito."}
{"id": "1739326", "revid": "767487", "url": "https://it.wikipedia.org/wiki?curid=1739326", "title": "Eberg\u0151c", "text": "Eberg\u0151c \u00e8 un comune di 139 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739327", "revid": "12290", "url": "https://it.wikipedia.org/wiki?curid=1739327", "title": "Zio Ben", "text": ""}
{"id": "1739329", "revid": "370187", "url": "https://it.wikipedia.org/wiki?curid=1739329", "title": "Associazione Calcio Napoli 1930-1931", "text": "Questa voce raccoglie le informazioni riguardanti l'Associazione Calcio Napoli nelle competizioni ufficiali della stagione 1930-1931.\nStagione.\nLa stagione 1930-1931 del Napoli \u00e8 la 2\u00aa stagione in Serie A e la 5\u00aa complessiva in massima serie.\nIl Napoli part\u00ec subito con passo spedito in campionato chiudendo il girone d'andata al secondo posto alle spalle della Juventus. Poi la defezione del bomber Sallustro, partito per fare il servizio militare, penalizz\u00f2 la squadra che arriv\u00f2 sesta.\nOrganigramma societario.\nArea direttiva\nArea tecnica\nStatistiche.\nStatistiche dei giocatori.\n\"Aggiornate al 28 giugno 1931.\""}
{"id": "1739335", "revid": "767487", "url": "https://it.wikipedia.org/wiki?curid=1739335", "title": "\u00c9cs", "text": "\u00c9cs \u00e8 un comune di 1.759 abitanti situato nella provincia di Gy\u0151r-Moson-Sopron, nell'Ungheria nordoccidentale.\n\u00c9cs fu per la prima volta menzionata nel 1172 come \"Esu\" o \"Echu\". Nel medioevo, dopo la costruzione dell'abbazia di Pannonhalma, fu propriet\u00e0 di piccoli proprietari terrieri. Durante l'invasione ottomana le famiglie Cseszneky, Oross e Siey ebbero una grande fama nel territorio di \u00c9cs."}
{"id": "1739337", "revid": "125794682", "url": "https://it.wikipedia.org/wiki?curid=1739337", "title": "Tosca (opera)", "text": "Tosca \u00e8 un'opera lirica in tre atti di Giacomo Puccini, su libretto di Giuseppe Giacosa e Luigi Illica. La prima rappresentazione si tenne a Roma, al Teatro Costanzi, il 14 gennaio 1900.\nIl libretto deriva dal dramma \"La Tosca\" di Victorien Sardou, rappresentato per la prima volta il 24 novembre 1887 al Th\u00e9atre de la Porte-Saint-Martin di Parigi, il cui successo fu legato soprattutto all'interpretazione di Sarah Bernhardt.\nStoria.\nIl dramma \"La Tosca\" venne rappresentato al Teatro dei Filodrammatici di Milano all'inizio del 1889 e Giacomo Puccini ne rimase molto colpito, cominciando a pensare di ricavarne un'opera. Ne parl\u00f2 con l'editore Giulio Ricordi, chiedendo a lui di interessarsi ai diritti per musicarla. Sardou non oppose un netto rifiuto, ma dimostr\u00f2 freddezza. In ogni modo alla fine del 1893 Ricordi ottenne l'autorizzazione, anche se a favore di un altro compositore, Alberto Franchetti, che aveva da poco trionfato con \"Cristoforo Colombo\" (1892).\nLuigi Illica prepar\u00f2 l'abbozzo del libretto, che fece approvare da Sardou in presenza di Giulio Ricordi e Giuseppe Verdi (quest'ultimo, a Parigi per la prima francese di \"Otello\", confider\u00e0 qualche anno pi\u00f9 tardi al suo biografo che, se non fosse stato per l'et\u00e0, avrebbe voluto lui stesso musicare \"Tosca\"). Dopo pochi mesi Franchetti rinunci\u00f2, cos\u00ec Ricordi nel 1895 commission\u00f2 l'opera a Puccini, che cominci\u00f2 il lavoro qualche mese dopo il successo de \"La boh\u00e8me\", nella tarda primavera del 1896. Partecip\u00f2 alla stesura del libretto anche Giuseppe Giacosa, anche se riteneva il soggetto poco poetico e sosteneva che il successo dell'opera fosse dato dalla bravura della Bernhardt e non dal testo.\nDopo alcuni contrasti e ripensamenti, nell'ottobre 1899 l'opera fu completata e il 14 gennaio 1900 venne rappresentata al Teatro Costanzi di Roma, con il soprano Hariclea Darcl\u00e9e nel ruolo di Tosca, il tenore Emilio De Marchi nei panni di Cavaradossi e il baritono Eugenio Giraldoni come Scarpia. All'evento erano presenti, tra gli altri, il presidente del Consiglio Luigi Pelloux e la regina Margherita di Savoia. La serata fu nervosa: a causa di alcuni spettatori ritardatari, il direttore d'orchestra Leopoldo Mugnone fu costretto a interrompere l'esecuzione e ricominciare da capo.\nInizialmente criticata da una parte della stampa, che si attendeva un lavoro pi\u00f9 in linea con le due precedenti opere di Puccini, \"Tosca\" si afferm\u00f2 ben presto in repertorio e nel giro di tre anni fu rappresentata nei maggiori teatri lirici del mondo.\nIl libretto.\nIl libretto fu ricavato dal dramma omonimo di Victorien Sardou, ma fu ridotto da cinque a tre atti e snellito di molti particolari che costituivano la cornice storica realistica del dramma in prosa; vennero inoltre eliminati moltissimi personaggi secondari, tra cui Giovanni Paisiello, che compariva in persona alle prese con la famosa cantante, e la vicenda si concentr\u00f2 principalmente sul triangolo Scarpia - Tosca - Cavaradossi, delineando le linee principali dei caratteri, anche se a scapito delle concatenazioni logiche degli avvenimenti. Il dramma dell'amore perseguitato interessava Puccini pi\u00f9 del grande affresco storico condito di delitti e di sangue.\nCaratteri generali.\n\"Tosca\" \u00e8 considerata l'opera pi\u00f9 drammatica di Puccini, ricca com'\u00e8 di colpi di scena e di trovate che tengono lo spettatore in costante tensione. Il discorso musicale si evolve in modo altrettanto rapido, caratterizzato da incisi tematici brevi e taglienti, spesso costruiti su armonie dissonanti, come quella prodotta dalla successione degli accordi del tema di Scarpia che apre l'opera: Si bemolle maggiore, La bemolle maggiore, Mi maggiore (il primo e l'ultimo dei quali in relazione di tritono). Inoltre non vi \u00e8 \"ouverture\" iniziale.\nLa vena melodica di Puccini ha modo di emergere nei duetti tra Tosca e Mario, nonch\u00e9 nelle tre celebri romanze, una per atto (\"Recondita armonia\", \"Vissi d'arte\", \"E lucevan le stelle\"), che rallentano in direzione lirica la concitazione della vicenda.\nL'acme drammatica \u00e8 invece costituita dal secondo atto, che vede come protagonista il sadico barone Scarpia, in cui l'orchestra pucciniana assume sonorit\u00e0 che anticipano l'estetica dell'espressionismo musicale tedesco.\nTrama.\nLa trama si svolge a Roma nell'atmosfera tesa che segue l'eco degli avvenimenti rivoluzionari in Francia, e la caduta della prima Repubblica Romana in una data ben precisa: marted\u00ec 17 giugno 1800, qualche giorno dopo la Battaglia di Marengo.\nAtto I.\nAngelotti (basso), bonapartista ed ex console della Repubblica Romana, \u00e8 fuggito dalla prigione di Castel Sant'Angelo e cerca rifugio nella Basilica di Sant'Andrea della Valle, dove sua sorella, la marchesa Attavanti, gli ha fatto trovare un travestimento femminile che gli permetter\u00e0 di passare inosservato. La donna \u00e8 stata ritratta, senza saperlo, in un quadro dipinto dal cavalier Mario Cavaradossi (tenore). Quando irrompe nella chiesa un sagrestano (basso), Angelotti si nasconde nella cappella degli Attavanti. Il sagrestano, borbottando (\"...e sempre lava...\"), mette in ordine gli attrezzi del pittore che di l\u00ec a poco sopraggiunge per continuare a lavorare al suo dipinto (\"Recondita armonia...\"). Il sacrestano finalmente si congeda e Cavaradossi scorge nella cappella Angelotti, che conosce da tempo e di cui condivide la fede politica. I due stanno preparando il piano di fuga, ma l'arrivo di Floria Tosca (soprano), l'amante di Cavaradossi, costringe Angelotti a rintanarsi di nuovo nella cappella: Mario non pu\u00f2 rivelare alla sua amata l'accaduto poich\u00e9 teme che ella, fervida credente, riveli in confessione la presenza di Angelotti. Tosca espone a Mario il suo progetto amoroso per quella sera (\"Non la sospiri la nostra casetta...\"). Poi, riconoscendo la marchesa Attavanti nella figura della Maddalena ritratta nel quadro, fa una scenata di gelosia a Mario che, a fatica (\"Qual occhio al mondo...\"), riesce a calmarla e a congedarla.\nAngelotti esce dal nascondiglio e riprende il dialogo con Mario, che gli offre protezione e lo indirizza nella sua villa in periferia. Un colpo di cannone annuncia la fuga del detenuto da Castel Sant'Angelo; Cavaradossi decide allora di accompagnare Angelotti per coprirlo nella fuga e portano con loro il travestimento femminile, dimenticando per\u00f2 il ventaglio nella cappella.\nLa falsa notizia della vittoria delle truppe austriache su Napoleone a Marengo fa esplodere la gioia nel sagrestano, che invita l'indisciplinata cantoria di bambini a prepararsi per il \"Te Deum\" di ringraziamento. Improvvisamente sopraggiunge con i suoi scagnozzi il barone Scarpia (baritono), capo della polizia papalina che, sulle tracce di Angelotti, sospetta fortemente di Mario, anch'egli bonapartista.\nPer riuscire ad incolparlo ed arrestarlo e poter quindi scovare Angelotti, egli cerca di coinvolgere Tosca, ritornata in chiesa per informare l'amante che il programma era sfumato in quanto ella era stata chiamata a cantare a Palazzo Farnese per festeggiare l'avvenimento militare (\"Ed io venivo a lui tutta dogliosa...\"). Scarpia suscita la morbosa gelosia di Tosca usando il ventaglio dimenticato nella cappella degli Attavanti. La donna, credendo in un furtivo incontro di Mario con la marchesa, giura di ritrovarli. Uscita Tosca, Scarpia ordina al suo agente di polizia Spoletta di seguirla di nascosto (\"Tre sbirri, una carrozza...\") e, mentre i fedeli popolano la chiesa intonando il \"Te Deum\" per celebrare la sconfitta di Napoleone, il barone immagina con gioia feroce sia l'impiccagione di Cavaradossi che di avere Tosca fra la sue braccia.\nAtto II.\nMentre al piano nobile di Palazzo Farnese si sta svolgendo una grande festa alla presenza del Re e della Regina di Napoli per celebrare la vittoriosa battaglia, nel suo appartamento Scarpia sta consumando la cena. Spoletta (tenore) e gli altri gendarmi hanno seguito la furente Tosca fino alla villetta di Mario, dalla quale la donna \u00e8 tuttavia uscita poco dopo, avendo compreso il grave errore causato dalla sua gelosia. Gli sbirri hanno perquisito a fondo la dimora ma non sono stati in grado di localizzare Angelotti, cos\u00ec arrestano Mario e lo conducono al cospetto di Scarpia. Il pittore, interrogato, si rifiuta di rivelargli il nascondiglio di Angelotti e viene quindi condotto in una stanza dove viene torturato.\nTosca, che poco prima aveva eseguito una cantata al piano superiore, viene convocata da Scarpia, il quale fa in modo che ella possa udire le urla di Mario. Stremata dalle grida dell'uomo amato, la cantante rivela a Scarpia il nascondiglio dell'evaso: il pozzo nel giardino della villa di Cavaradossi. Mario, condotto alla presenza di Scarpia, apprende del tradimento di Tosca e si rifiuta di abbracciarla. Proprio in quel momento arriva un messo ad annunciare che la notizia della vittoria delle truppe austriache era falsa, e che invece \u00e8 stato Napoleone a sconfiggere gli austriaci a Marengo. Mario inneggia ad alta voce alla vittoria e Scarpia lo condanna immediatamente a morte per impiccagione, facendolo condurre via. Pi\u00f9 tardi arriva anche la notizia che Angelotti si \u00e8 suicidato all'arrivo degli sbirri: Scarpia ordina che il suo cadavere sia impiccato accanto a Cavaradossi. Disperata, Tosca chiede a Scarpia di accordare la grazia a Mario: il barone acconsente solo a patto che lei gli si conceda. Inorridita, la cantante implora il capo della polizia e si rivolge in accorato rimprovero a Dio (\"Vissi d'arte, vissi d'amore\"), ma invano: Scarpia \u00e8 irremovibile e Tosca \u00e8 costretta a cedere. Scarpia convoca quindi Spoletta e, con un gesto d'intesa, fa credere a Tosca che Cavaradossi sar\u00e0 fintamente giustiziato mediante una fucilazione simulata, con fucili caricati a salve. Dopo aver scritto il salvacondotto che permetter\u00e0 agli amanti di raggiungere Civitavecchia, Scarpia si avvicina a Tosca per riscuotere quanto pattuito, ma questa lo colpisce a morte con un coltello trovato sul tavolo. Quindi prende il salvacondotto dalle mani del cadavere, poi, in uno slancio di religiosa piet\u00e0, pone due candelabri accanto al corpo di Scarpia, un crocifisso sul suo petto, e finalmente scappa via.\nAtto III.\n\u00c8 l'alba. In lontananza un giovane pastore canta una malinconica canzone in romanesco. Sui bastioni di Castel Sant'Angelo, Mario \u00e8 ormai pronto a morire e inizia a scrivere un'ultima lettera d'amore a Tosca, ma, sopraffatto dai ricordi, non riesce a terminarla (\"E lucevan le stelle\"). La donna arriva inaspettatamente e spiega a Mario di essere stata costretta ad uccidere Scarpia, mostrandogli il salvacondotto e lo informa quindi della fucilazione simulata. Scherzando, gli raccomanda di fingere bene la morte. Mario per\u00f2 viene fucilato veramente: Tosca, sconvolta e inseguita dagli sbirri che hanno trovato il cadavere di Scarpia, grida \"\"O Scarpia, avanti a Dio\"!\" e si getta dagli spalti del castello.\nOrganico strumentale.\nLa partitura \u00e8 scritta per orchestra composta da:\nDa suonare in scena:"}
{"id": "1739339", "revid": "78273", "url": "https://it.wikipedia.org/wiki?curid=1739339", "title": "Sistema partitico italiano", "text": ""}
{"id": "1739341", "revid": "101673731", "url": "https://it.wikipedia.org/wiki?curid=1739341", "title": "Laghetto Traversari", "text": "Il laghetto Traversari a Camaldoli \u00e8 di origine artificiale anche se ormai si \u00e8 naturalizzato da moltissimi anni: esso fu scavato nella prima met\u00e0 del '400 per allevare tinche, anguille e pesci per i monaci che non consumavano altre carni.\nNel laghetto vivono oggi soprattutto organismi branchiati come il tritone punteggiato (Triturus vulgaris) protetto dalla Convenzione di Berna (L. 501/81) ed il Triturus alpestris (tritone alpestre) inserito nel libro rosso del WWF tra le specie che sono a rischio di estinzione.\nIl laghetto Traversari \u00e8 fisicamente diviso in due parti dalla presenza di una passerella: nella zona Nord considerata di drenaggio viene costantemente rifornito d'acqua da un piccolo ruscello, in tale area \u00e8 presente una vegetazione quanto mai varia, ricca in specie che tollerano ampie variazioni dei principali parametri chimico-fisici sia dell'acqua che del terreno. \n\u00c8 in questa zona del laghetto che lo spessore dello strato d'acqua raggiunge i suoi valori minimi.\nSempre nella zona Nord del Traversari rinveniamo una cintura di Lycopus europaeus che si pone come fascia di separazione tra le cenosi di elofite (Sparganietum erecti) e le cenosi meso-igrofile dei prati retrostanti, meno interessate dai fenomeni di sommersione stagionale.\nLa zona Sud, costituisce la chiara del lago popolata da un aggregato monospecifico a Potamogeton natans, il quale si spinge fino in prossimit\u00e0 della sponda ove tende a compenetrarsi con altre specie quali Sparganium erectum e Mentha aquatica. Oltre P. natans, nel Laghetto Traversari abbiamo rinvenuto un'altra sola idrofita, \"Ranunculus trichophyllus\"."}
{"id": "1739342", "revid": "83531", "url": "https://it.wikipedia.org/wiki?curid=1739342", "title": "James Fitzgerald", "text": "Nato a Boston, nel 1918-19 \u00e8 nella marina americana.\nTra il 1919 e il 23 studia alla \"Massachusetts School of Art\" con Cyrus Dallin, Wilbur Hamilton e Ernest Major. Segue poi gli studi alla \"School of the Museum of Fine Arts\" con Frederick Bosley, Philip Hale e Leslie Thompson.\nNel 1925 apre uno studio a Boston, dove dipinge fino al 1928, anno in cui si trasferisce in California.\nIl resto della sua vita \u00e8 costellato di spostamenti in moltissime citt\u00e0 americane, ma non solo. Spesso \u00e8 in Europa (Londra, Madrid e Dublino). Gli spostamenti sono strettamenti correlati alla sua attivit\u00e0 lavorativa, la pittura, per l'appunto riguardante maggiormente paesaggi, soprattutto marini.\nMuore nel 1971 a Aranmore Island e viene seppellito nel Mount Jerome Cemetery di Dublino.\nSulla sua vita \u00e8 stato girato il documentario \"\" di Frederick Lewis (1997)"}
{"id": "1739343", "revid": "56620", "url": "https://it.wikipedia.org/wiki?curid=1739343", "title": "Difesa indiana", "text": "La difesa indiana \u00e8 una apertura degli scacchi caratterizzata dalle mosse\nDa questa apertura si originano molte delle difese pi\u00f9 usate del nero contro 1.d4, come la nimzo-indiana, l'est-indiana e l'ovest-indiana: tutte queste sono difese ipermoderne, dove il bianco stabilisce una forte presenza al centro mentre il nero cerca di minare e distruggere la posizione avversaria. Queste aperture furono usate negli anni Venti dai giocatori della scuola ipermoderna, sebbene non furono del tutto accettate finch\u00e9 non furono giocate dai giocatori sovietici negli anni Quaranta, i quali mostrarono che questi sistemi erano solidi per il nero.\nLe difese indiane sono considerate pi\u00f9 ambiziose e rischiose delle aperture che si originano con la replica simmetrica 1...d5: con quest'ultima, infatti, il nero accetta una posizione passiva, con l'obiettivo di ottenere gradualmente delle possibilit\u00e0 di arrivare ad una posizione pari e poi di contrattaccare. Al contrario, la precoce rottura di simmetria tende a favorire una battaglia per il centro in cui il nero crea controgioco senza necessariamente arrivare prima ad una posizione di parit\u00e0.\nLa seconda mossa del bianco \u00e8 usualmente 2.c4, con lo scopo di guadagnare pi\u00f9 spazio e di poter giocare Cc3 (in sostegno ad una futura e4) senza bloccare il pedone c. Le repliche pi\u00f9 giocate dal nero sono\nAlcune di queste linee possono anche confluire in altre attraverso trasposizione."}
{"id": "1739350", "revid": "599013", "url": "https://it.wikipedia.org/wiki?curid=1739350", "title": "J\u00fcrgen Pommerenke", "text": "Carriera.\nClub.\nInizi\u00f2 a giocare nelle giovanili dell'Aufbau-Traktor Wegeleben. Nel 1967 approd\u00f2 nelle giovanili del Magdeburgo e nel 1970 fece il suo debutto in prima squadra contro la Lokomotive Lipsia. Con la squadra sassone gioc\u00f2 fino al 1985 in DDR-Oberliga 301 partite andando a segno 82 volte. Vinse inoltre la Coppa delle Coppe nel 1973-1974 e il premio di calciatore tedesco orientale dell'anno nel 1975.\nNella vittoriosa Coppa delle Coppe, stagione 1973-1974, gioca otto partite su nove - non viene impiegato solo nella gara d'andata delle semifinale a Lisbona contro lo Sporting - ma si rifar\u00e0 nella partita di ritorno segnando la prima rete nel 2-1 che consentir\u00e0 all'1. FC Magdeburg di accedere alla finale di Rotterdam dell'8 maggio dove batter\u00e0 per 2-0 il Milan.\nNazionale.\nCon la gioc\u00f2 dal 1972 al 1983 57 partite (di cui quattro ai Giochi) impreziosite da 3 gol. Partecip\u00f2 ai Giochi di e al .\nA vent'anni ancora da compiere \u00e8 titolare ai XX Giochi Olimpici nell'agosto del 1972: su sette gare in totale, ne gioca sei dal primo minuto - unica eccezione quella con la Polonia dove entra nella parte conclusiva - e realizza la rete nella gara contro la Germania Ovest decisivo per chi andr\u00e0 a giocare la finale per il terzo posto, nel girone di semifinale: dopo dodici minuti porta in vantaggio la DDR che alla fine si imporr\u00e0 per 3-2.\nAi Mondiali di Germania 1974 parte titolare contro l'Australia restando in panchina nelle due successive partite del girone eliminatorio contro il Cile e la Germania Ovest. Non gioca neppure la prima delle partite del girone di semifinale contro il Brasile, ma viene ripresentato dal c.t. Georg Buschner contro l'Olanda e nell'ultima partita contro l'Argentina. Non prende parte ai giochi olimpici 1976 di Montr\u00e9al dove la Germania Est vincer\u00e0 la medaglia d'oro.\nRester\u00e0 nel giro della Nazionale fino al 16 marzo 1983, quasi undici anni dopo il suo debutto - datato 31 maggio 1972 a Rostock nello 0-0 con l'Uruguay - quando a Magdeburgo giocher\u00e0 72 minuti nel 3-1 di fronte alla Finlandia."}
{"id": "1739356", "revid": "439868", "url": "https://it.wikipedia.org/wiki?curid=1739356", "title": "Cseszneky", "text": "La famiglia Cseszneky (chiamata anche, in lingua ungherese, \"Cseszneki\" e in lingua croata \"\u010cesnegi\u0107\") fu una famiglia nobile che visse in Ungheria, Slovacchia e Croazia. La famiglia prese il suo nome dal villaggio ungherese Csesznek.\nDurante i secoli la famiglia ottenne vari titoli nobiliari (il principale dei quali fu quello del signore), tra cui: de \"Csesznek\", de \"Enese\", de \"Cs\u00e9cs\u00e9ny\", de \"Kisbabot\", de \"Szentk\u00e1ta\", de \"Kisbudafa\", de \"Tejfalu\", de \"Nemesvarb\u00f3k\" e de \"Milv\u00e1ny\"."}
{"id": "1739358", "revid": "38120", "url": "https://it.wikipedia.org/wiki?curid=1739358", "title": "Campo estivo", "text": "Il campo estivo o \"campo\", come viene chiamato pi\u00f9 semplicemente da scout e guide, \u00e8 un'uscita di pi\u00f9 giorni (generalmente una o due settimane), organizzata da un reparto scout.\nIl \"Campo\" \u00e8 la verifica finale delle attivit\u00e0 scout, una competizione tra pattuglie (o squadriglie) ma anche un'occasione per premiare gli esploratori e le guide.\nIl luogo del campo estivo \u00e8 normalmente una localit\u00e0 montana, o comunque prevalentemente boschiva, lontano da citt\u00e0 e da centri abitati (possono comunque essere organizzati anche in localit\u00e0 marittime o lacustri).\nGeneralmente il campo viene organizzato in maniera tale che il reparto sia il pi\u00f9 possibile \"indipendente\" ed \"autonomo\", ossia:"}
{"id": "1739367", "revid": "1543377", "url": "https://it.wikipedia.org/wiki?curid=1739367", "title": "Gradungulidae", "text": "Gradungulidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva probabilmente dal latino gradus cio\u00e8 \"graduato, scalettato\", e ungula, cio\u00e8 \"piccola unghia, artiglio\", a causa della conformazione dell'ultimo segmento delle zampe anteriori, ed il suffisso \"-idae\", che designa l'appartenenza ad una famiglia.\nCaratteristiche.\nSono ragni di colore bruno sul carapace con zampe a bande di colori alterni. Hanno due paia di polmoni a libro, costituiti da minute lamelle attraverso le quali scorre l'emolinfa che consente loro scambi gassosi per ossigenarsi. Sono sprovvisti di cribellum, tranne le specie del genere \"Progradungula\", che sono anche i rappresentanti di maggiori dimensioni della famiglia con le loro lunghe zampe, assomigliando molto agli appartenenti il genere \"Hickmania\" della famiglia \"Austrochilidae\".\nComportamento.\nVivono in foreste e boschi dove costruiscono estese ragnatele con un punto d'appoggio a terra e grovigli di fili estesi in tutte le direzioni nel fogliame.\nDistribuzione.\nLe famiglie sono distribuite fra la met\u00e0 occidentale dell'Australia e in Nuova Zelanda\nTassonomia.\nAttualmente, a novembre 2020, si compone di 7 generi e 16 specie:"}
{"id": "1739374", "revid": "767487", "url": "https://it.wikipedia.org/wiki?curid=1739374", "title": "Titian", "text": "Titian \u00e8 un documentario del 2003 diretto da Jake Auerbach e basato sulla vita del pittore italiano Tiziano."}
{"id": "1739379", "revid": "31886", "url": "https://it.wikipedia.org/wiki?curid=1739379", "title": "Specie di Gradungulidae", "text": "Di seguito sono elencate tutte le 16 specie della famiglia di ragni Gradungulidae note al giugno 2013.\nGradungula.\n\"Gradungula\" Forster, 1955\nKaiya.\n\"Kaiya\" Gray, 1987\nMacrogradungula.\n\"Macrogradungula\" Gray, 1987\nPianoa.\n\"Pianoa\" Forster, 1987\nProgradungula.\n\"Progradungula\" Forster &amp; Gray, 1979\nSpelungula.\n\"Spelungula\" Forster, 1987\nTarlina.\n\"Tarlina\" Gray, 1987"}
{"id": "1739380", "revid": "287204", "url": "https://it.wikipedia.org/wiki?curid=1739380", "title": "Ektenia", "text": "LEktenia (dal greco: \u1f10\u03ba\u03c4\u03ad\u03bd\u03b5\u03b9\u03b1/\"ekt\u00e9neia\") \u00e8 una preghiera di richiesta nella Divina Liturgia di rito bizantino, adottata dalla Chiesa ortodossa e da quindici Chiese sui iuris nell'ambito della Chiesa cattolica. In greco a questo termine viene preferito \u03c3\u03c5\u03bd\u03b1\u03c0\u03c4\u03ae/\"synapt\u00ea\", ma \"ektenia\" \u00e8 il termine utilizzato preferentemente in slavo ecclesiastico (\u0435\u043a\u0442\u0435\u043d\u0457\u0467/\"ektenija\").\nL'ektenia \u00e8 generalmente intonata da un diacono e si svolge in forma responsoriale con il coro. A conclusione di ogni invocazione, il diacono solleva il lembo del suo orarion per dare ai fedeli un segnale di elevare i loro cuori e le loro voci in preghiera. In assenza di un diacono, l'ektenia pu\u00f2 essere intonata da un presbitero; tuttavia alcune ektenie, come quelle usate nel sacramento dell'ordine di un presbitero o di un vescovo sono riservate ad un presbitero. Spesso, durante l'ektenia il sacerdote recita una preghiera in silenzio mentre \u00e8 in piedi dinanzi all'altare; in assenza del diacono, il coro alla fine dell'ektenia rimane in silenzio per concedere al sacerdote il tempo per recitare l'orazione. L'ultima invocazione di un'ektenia spesso consiste in una preghiera di lode indirizzata alla Madre di Dio (Theot\u00f3kos). Dopo l'ultima invocazione, il sacerdote pronuncia un\"ecphonesis\", riassumendo le invocazioni dei fedeli, e conclude con una dossologia indirizzata alla Santissima Trinit\u00e0.\nIn assenza del sacerdote, le ektenie non vengono recitate e un lettore le sostituisce ripetendo tre, dodici o quaranta volte le parole \"Signore, abbi piet\u00e0 di noi\" (equivalenti al latino: \"Domine, miserere nobis\").\nLe diverse ektenie.\nNella Liturgia dei Presantificati alcune ektenie sono parzialmente modificate."}
{"id": "1739381", "revid": "125473166", "url": "https://it.wikipedia.org/wiki?curid=1739381", "title": "Dimostrazione a conoscenza zero", "text": "In crittografia una dimostrazione a conoscenza zero o protocollo a conoscenza zero \u00e8 un metodo interattivo utilizzato da un soggetto per dimostrare ad un altro soggetto che una affermazione (solitamente matematica) \u00e8 vera, senza rivelare nient'altro oltre alla veridicit\u00e0 della stessa.\nEsempio astratto.\nC'\u00e8 una storia ben conosciuta per presentare alcune delle idee alla base della dimostrazione a conoscenza zero.\n\u00c8 uso comune chiamare le due parti in una dimostrazione a conoscenza zero \"Peggy\" (chi dimostra l'affermazione) e \"Victor\" (chi verifica l'affermazione).\nIn questa storia, Peggy ha scoperto la parola segreta usata per aprire la porta magica in una caverna. La caverna ha la forma di un cerchio, con l'entrata su un lato e la porta magica che blocca l'altro lato. Victor dice che la pagher\u00e0 per il segreto, ma non prima di essere sicuro che lei lo conosca davvero. Peggy si dice d'accordo a rivelargli il segreto, ma non prima di aver ricevuto i soldi. Pianificano quindi uno schema con il quale Peggy pu\u00f2 dare prova a Victor di conoscere la parola senza rivelargliela.\nDapprima, Victor aspetta fuori dalla caverna mentre Peggy entra. Etichettiamo il sentiero sinistro e quello destro, partendo dall'entrata, con A e B. Peggy sceglie a caso uno dei due sentieri. Quindi, Victor entra nella caverna e grida il nome del sentiero che Peggy dovr\u00e0 utilizzare per ritornare indietro, fra A e B, preso a caso. Se si ipotizza che lei conosca veramente la parola magica, \u00e8 facile: apre la porta, se necessario, e ritorna attraverso il sentiero desiderato. \u00c8 da notare che Victor non conosce il sentiero per il quale Peggy \u00e8 entrata.\nComunque, supponiamo che Peggy non conosca la parola. Allora, sarebbe in grado di tornare attraverso il sentiero chiamato se Victor avesse scelto il nome dello stesso sentiero per cui lei era entrata. Poich\u00e9 Victor ha scelto A o B a caso, avrebbe il 50% di probabilit\u00e0 di indovinare correttamente. Se i due ripetessero questo espediente molte volte (ad esempio, venti volte una dopo l'altra), la possibilit\u00e0 per Peggy di adempiere in modo corretto, senza conoscere davvero la parola magica, a tutte le richieste di Victor, diventerebbe statisticamente molto piccola (in virt\u00f9 della probabilit\u00e0 di eventi indipendenti).\nPerci\u00f2, se Peggy appare in modo \"affidabile\" all'uscita chiamata da Victor, questo pu\u00f2 concludere che molto probabilmente conosca davvero la parola segreta.\nDefinizione.\nUna dimostrazione a conoscenza zero deve soddisfare tre propriet\u00e0:\nLe prime due sono le propriet\u00e0 della classe pi\u00f9 generale dei sistemi interattivi di dimostrazione; la terza \u00e8 specifica per le dimostrazioni a conoscenza zero.\nIn particolare la prima caratteristica risponde alla completezza come intesa comunemente in logica (\"il vero \u00e8 derivabile\", informalmente), mentre la seconda non \u00e8 direttamente legabile alla correttezza (per la quale \"il derivabile \u00e8 vero\": difatti la correttezza di una dimostrazione interattiva \u00e8 definita proprio come sopra ed \u00e8 diversa dalla nozione solita di \"soundness\"); la componente saliente \u00e8 ovviamente la terza.\nLa ricerca nell'ambito di prove a conoscenza zero \u00e8 stata promossa dai sistemi di autenticazione in cui una parte vuole provare la propria identit\u00e0 ad una seconda parte attraverso una qualche informazione segreta (come ad esempio una password) ma vuole che la seconda parte non conosca nulla di questo segreto. Questa \u00e8 chiamata \"prova di conoscenza a conoscenza zero\".\nLe dimostrazioni a conoscenza zero non sono dimostrazioni in senso matematico poich\u00e9 c'\u00e8 sempre una piccola probabilit\u00e0 che un dimostratore imbroglione riesca a convincere un verificatore di una affermazione falsa. In altre parole, questi tipi di algoritmi sono probabilistici e non deterministici. Tuttavia, ci sono tecniche per ridurre questa probabilit\u00e0 a valori piccoli a piacere.\nUna definizione formale di dimostrazione a conoscenza zero deve usare un qualche modello di computazione, il principale \u00e8 la macchina di Turing. Siano \"P\", \"V\" e \"S\" delle macchine di Turing. Un sistema di dimostrazione interattiva con (P,V) con un linguaggio \"L\" \u00e8 a conoscenza zero se per ogni verificatore probabilistico a tempo polinomiale (PPT) esiste un simulatore PPT di \"S\" tale che\n formula_1\nIl dimostratore \"P\" \u00e8 modelizzato come se avesse una potenza computazionale illimitata (in pratica P \u00e8 usualmente una macchina di Turing probabilistica). Intuitivamente, la definizione afferma che un sistema di dimostrazione interattivo (\"P\",\"V\") \u00e8 a conoscenza zero se per ogni verificatore formula_2 esiste un efficiente simulatore \"S\" che possa riprodurre la conversazione tra \"P\" e formula_2 per ogni input dato. La stringa ausiliaria \"z\" nella definizione gioca il ruolo di \"conoscenza a priori\". La definizione implica che formula_2 non possa usare nessuna stringa conosciuta a priori per scoprire delle informazioni sulla conversazione con \"P\" perch\u00e9 si chiede che se anche a \"S\" \u00e8 data questa conoscenza a priori allora pu\u00f2 riprodurre la conversazione tra formula_2 e \"P\" come prima.\nLa definizione data \u00e8 quella di conoscenza zero perfetta. La conoscenza zero computazionale \u00e8 ottenuta richiedendo che le viste del verificatore formula_2 e del simulatore (ossia di Victor e Peggy rispettivamente) siano solo computazionalmente indistinguibili, data la stringa ausiliaria.\nAd ogni modo, una password \u00e8 tipicamente troppo corta od insufficientemente casuale per essere usata, in molti schemi di dimostrazione a conoscenza zero. Una dimostrazione a conoscenza zero di password \u00e8 un tipo speciale di prova a dimostrazione a conoscenza zero specifica per password di lunghezza limitata.\nUno degli usi pi\u00f9 affascinanti delle dimostrazioni a conoscenza zero nei protocolli crittografici \u00e8 rafforzare il comportamento onesto ed allo stesso tempo mantenere la privacy. Grossomodo, l'idea \u00e8 di forzare l'utente a provare, usando una dimostrazione a conoscenza zero, la correttezza del suo comportamento rispetto al protocollo. Per via della correttezza, sappiamo che l'utente deve comportarsi in modo veramente onesto per essere abile nel fornire una dimostrazione valida. E per via della conoscenza zero, sappiamo che l'utente non compromette la privacy dei suoi segreti nel processo in cui fornisce la dimostrazione. Quest'applicazione delle dimostrazioni conoscenza zero fu usata per la prima volta nella sconvolgente pubblicazione Shafi Goldwasser, Silvio Micali, e Charles Rackoff, sulla computazione sicura multiparte.\nEsempio concreto.\nPossiamo estendere questi concetti a un'applicazione crittografica pi\u00f9 realistica. In questo scenario, Peggy conosce un ciclo hamiltoniano per un ampio grafo formula_7. Victor conosce formula_7 ma non il ciclo (per esempio, Peggy ha generato formula_7 e glielo ha rivelato.) Peggy prover\u00e0 di conoscere il ciclo senza rivelarlo. Un ciclo hamiltoniano in un grafo \u00e8 solo un modo di implementare la dimostrazione a conoscenza zero; infatti ogni problema NP-completo pu\u00f2 essere usato a tal fine, come pure qualche altro tipo di problema difficile, come la fattorizzazione.\nAd ogni modo, Peggy non vuole semplicemente rivelare l'hamiltoniano o qualsiasi altra informazione a Victor; vuole mantenere segreto il ciclo (magari Victor \u00e8 interessato a comprarlo ma vuole una verifica prima, o forse Peggy \u00e8 l'unica che conosce quest'informazione e sta provando la sua identit\u00e0 a Victor).\nPer mostrare di conoscere il ciclo, Peggy gioca assieme a Victor nel seguente modo:\nAd ogni mano, Peggy non sa quale richiesta le verr\u00e0 fatta finch\u00e9 non avr\u00e0 dato a Victor il grafo formula_10. Perci\u00f2, per essere in grado di rispondere correttamente ad ognuna delle due possibili richieste, formula_10 dev'essere isomorfo a formula_7 e Peggy deve avere un ciclo hamiltoniano in formula_10. Poich\u00e9 solo un dimostratore a conoscenza di un ciclo hamiltoniano in formula_7 pu\u00f2 essere sempre in grado di rispondere ad entrambe le richieste, Victor (dopo un sufficiente numero di mani, per la natura probabilistica del procedimento), si convince del fatto che Peggy conosce l'informazione, ovvero un ciclo hamiltoniano in formula_7.\nPer\u00f2, la risposta di Peggy come vediamo non rivela tale informazione. Ad ogni mano, Victor verr\u00e0 a conoscenza solo dell'isomorfismo da formula_10 in formula_7 o di un hamiltoniano in formula_10. Gli servirebbero entrambe le informazioni per un determinato formula_10 per scoprire il ciclo in formula_7, ma ricordiamo che pu\u00f2 fare una sola delle due domande ad ogni mano, e che Peggy utilizza ogni volta un nuovo formula_10: l'informazione rimane sconosciuta proprio in virt\u00f9 di quest'ultima condizione, una volta stabilita la prima come regola del gioco immutabile.\nPer via della natura degli isomorfismi tra grafi e dei cicli hamiltoniani, Victor non ha guadagno d'informazione circa il ciclo hamiltoniano in formula_7 dall'informazione che riceve in ogni mano da Peggy.\nSe Peggy non conosce l'informazione, pu\u00f2 al pi\u00f9 generare o un grafo isomorfo a formula_7 ma non un suo ciclo hamiltoniano, oppure un ciclo hamiltoniano per il grafo che ha sottoposto a Victor, che per\u00f2 non sarebbe isomorfo a formula_7. In entrambi i casi Victor ha la possibilit\u00e0 di rivolgere a Peggy una domanda che la smaschera: nel primo caso chiedendole di mostrare il ciclo hamiltoniano del grafo proposto, nel secondo caso chiedendole di mostrare l'isomorfismo tra formula_7 e il grafo proposto. Le probabilit\u00e0 che ha Peggy di riuscire ad ingannare Victor, ovvero di evitare ad ogni mano la domanda che la smaschererebbe, sono pari a formula_40, dove formula_41 \u00e8 il numero di mani. Per tutti gli usi pratici, \u00e8 infattibile battere una dimostrazione conoscenza zero con un numero di mani ragionevole a garanzia.\nVarianti del modello.\nDifferenti varianti della dimostrazione a conoscenza zero possono essere definite formalizzando il concetto intuitivo di cosa s'intenda per l'output del simulatore \"sembra\" l'esecuzione del protocollo effettivo di cui si parlava sopra:\nStoria e risultati.\nLe dimostrazioni conoscenza zero furono originariamente concepite nel 1985 da Shafi Goldwasser, et al., in una bozza di \"The knowledge complexity of interactive proof-systems\".\nNonostante tale rilevante pubblicazione non abbia inventato i sistemi di dimostrazione interattivi, ha per la prima volta proposto la gerarchia \"IP\" nell'ambito di questi (concetto di \"interactive system proof\") e concepito il concetto di \"complessit\u00e0 conoscitiva\", una misura della quantit\u00e0 di conoscenza circa una dimostrazione trasferita dal dimostratore al verificatore. Gli autori diedero anche la prima dimostrazione conoscenza zero per un problema concreto, decidere i nonresidui quadratici mod \"m\". Citando (considerando dimostrazione come sinonimo di algoritmo):\nDi particolare interesse \u00e8 il caso dove questa conoscenza addizionale \u00e8 essenzialmente 0 e mostriamo che \u00e8 possibile dimostrare interattivamente che un numero \u00e8 nonresiduo quadratico mod \"m\" rilasciando conoscenza addizionale 0. Ci\u00f2 \u00e8 sorprendente giacch\u00e9 non c'\u00e8 algoritmo efficiente capace di decidere circa i residui modulo \"m\" quando la fattorizzazione di \"m\" non \u00e8 data. Inoltre, tutte le dimostrazioni \"NP\" per il problema esibiscono la fattorizzazione prima di \"m\". Questo indica che aggiungere interazione al processo di dimostrazione pu\u00f2 decrementare la quantit\u00e0 d'informazione che dev' essere comunicata per dimostrare un teorema.\nIl problema in oggetto ha sia un algoritmo risolutivo \"NP\" sia uno \"co-NP\", \u00e8 all'intersezione tra le due classi, e lo stesso vale per molti altri problemi per cui si sono scoperte successivamente dimostrazioni conoscenza zero (ad esempio).\nOded Goldreich, et al., hanno portato il discorso ad un livello ancora superiore mostrando che, assumendo l'esistenza di una crittatura inattaccabile, si pu\u00f2 costruire una prova conoscenza zero per il problema NP-completo della colorazione di un grafo a tre colori. Poich\u00e9 ogni problema in \"NP\" pu\u00f2 essere efficientemente ridotto a questo problema, ci\u00f2 significa che, sotto tale assunzione, tutti i problemi in \"NP\" possono avere dimostrazioni conoscenza zero (cio\u00e8 ancora algoritmi risolutivi;).\nLa motivazione per l'assunzione \u00e8 che, come nell'esempio di sopra, i loro protocolli richiedono cifratura. Una situazione sufficiente comunemente citata per l'esistenza di una crittografia invincibile \u00e8 l'esistenza di funzioni ad una via (ossia facili da calcolare su qualsiasi input ma difficili, in termini computazionali, da invertire datane un'immagine), ma \u00e8 concepibile che un qualche mezzo fisico possa raggiungerla di per s\u00e9.\nInoltre, hanno anche dimostrato che il problema complemento dell'isomorfismo tra grafi ha una dimostrazione conoscenza zero; tale problema \u00e8 in \"co-NP\" al momento, ma non si sa se sia in \"NP\" o in una qualche altra classe pratica. Pi\u00f9 in generale, Goldreich, Goldwasser et al. hanno anche provato che, anche assumendo tale cifratura teorica, vi sono dimostrazioni conoscenza zero per \"tutti\" i problemi in \"IP=PSPACE\", o in altre parole, tutto quel che pu\u00f2 essere dimostrato da un sistema interattivo pu\u00f2 esserlo da uno a conoscenza zero.\nPreferendo non fare assunzioni non necessarie, molti studiosi hanno intravisto modi per eliminare la necessit\u00e0 di funzioni ad una via. Tra gli altri, uno \u00e8 stato tramite \"sistemi di dimostrazione interattivi multipli\" i quali hanno molti dimostratori indipendenti invece di uno solo, permettendo al verificatore di esaminare in modo incrociato i singoli prover singolarmente per evitare di essere fuorviato. Si pu\u00f2 dimostrare che, senza assunzioni d'intrattabilit\u00e0, tutti i linguaggi in \"NP\" hanno dimostrazioni conoscenza zero in un sistema del genere.\nSalta all'occhio che in uno scenario come quello di Internet, dove pi\u00f9 protocolli possono essere eseguiti concorrentemente, costruire prove conoscenza zero \u00e8 pi\u00f9 interessante. La linea di ricerca che investiga dimostrazioni conoscenza zero concorrenti fu iniziata dai lavori di Dwork, Naor e Sahai. Un particolare sviluppo lungo questa \u00e8 stata lo sviluppo di protocolli cosiddetti \"witness-indistinguishable\". La propriet\u00e0 \u00e8 legata a quella delle conoscenza zero, ma tali protocolli non soffrono degli stessi problemi di esecuzione concorrente.\nLe dimostrazioni a conoscenza zero possono essere in un'altra variante anche non interattive. Blum, Feldman, e Micali hanno mostrato che una stringa casuale condivisa tra il dimostratore ed il verificatore \u00e8 abbastanza per raggiungere il caso computazionale della conoscenza zero, senza richiedere interazione."}
{"id": "1739382", "revid": "228587", "url": "https://it.wikipedia.org/wiki?curid=1739382", "title": "Jules Verne (disambigua)", "text": ""}
{"id": "1739383", "revid": "370187", "url": "https://it.wikipedia.org/wiki?curid=1739383", "title": "Associazione Calcio Napoli 1931-1932", "text": "Questa voce raccoglie le informazioni riguardanti l'Associazione Calcio Napoli nelle competizioni ufficiali della stagione 1931-1932.\nStagione.\nLa stagione 1931-1932 del Napoli \u00e8 la 3\u00aa stagione in Serie A e la 6\u00aa complessiva in massima serie.\nIl Napoli non fu brillante come nell'anno precedente. Vennero comprati giocatori di secondo piano come l'ala Oreste Benatti dal Lecce, il mediano Boltri dal Casale e il mediano argentino Carlos Mart\u00edn Volante dal San Lorenzo.\nAlla fine il Napoli arriv\u00f2 al nono posto.\nOrganigramma societario.\nArea direttiva\nArea tecnica"}
{"id": "1739384", "revid": "15671966", "url": "https://it.wikipedia.org/wiki?curid=1739384", "title": "Bandelle laterali", "text": ""}
{"id": "1739391", "revid": "80598", "url": "https://it.wikipedia.org/wiki?curid=1739391", "title": "Chess Records", "text": "La Chess Records \u00e8 stata un'etichetta discografica nata nel 1950 a Chicago, Illinois; dopo aver acquisito nel 1947 delle quote della Aristocrat Records, Leonard Chess e il fratello Phil ne divennero proprietari, cambiandone la denominazione.\nEra specializzata in musica blues, rock and roll e rhythm and blues, e ha visto incidere alcuni tra i pi\u00f9 grandi artisti del ventesimo secolo, come Bo Diddley, Little Walter, Howlin' Wolf, Muddy Waters, Etta James e Chuck Berry, che il 21 maggio del '55 incise il suo primo successo, \"Maybellene\", che raggiunse la posizione numero cinque della Billboard rock charts e la numero uno della classifica R&amp;B. Secondo molti \u00e8 la prima canzone rock and roll della storia, e la prima canzone rock and roll ad avere un testo poetico.\nNel 1952 i produttori lanciarono un'etichetta alternativa, la Checker Records, per la radio. Nel 1956 venne fondata sempre da loro un'altra etichetta (jazz), la Marterry, che cambi\u00f2 subito nome in Argo Records. Essa per\u00f2 venne poi rinominata in Cadet Records per evitare confusione con un'antica etichetta inglese di nome Argo.\nLa storia di Leonard Chess e della Chess Records \u00e8 stata raccontata nel film del 2008 \"Cadillac Records\"."}
{"id": "1739392", "revid": "113757", "url": "https://it.wikipedia.org/wiki?curid=1739392", "title": "Savoia (famiglia)", "text": ""}
{"id": "1739395", "revid": "30794", "url": "https://it.wikipedia.org/wiki?curid=1739395", "title": "Otto Placht", "text": "Placht spende la maggior parte del proprio tempo per la pittura nella citt\u00e0 di Pucallpa, in Per\u00f9, la stessa citt\u00e0 dell'artista Pablo Amaringo. Gode di una lista molto lunga di esibizioni ed installazioni nelle gallerie di tutto il mondo.\nNel 2000 \u00e8 stato girato il documentario \"Otto Placht - mal\u00edr dzungle\" di Alice Ruzickov\u00e1.\nArte.\nPlacht dipinge su legno di mesquite, precedentemente colorato usando pigmenti provenienti da cortecce, viti e frutti dalle vicine piante."}
{"id": "1739396", "revid": "287204", "url": "https://it.wikipedia.org/wiki?curid=1739396", "title": "Jeno Karoly", "text": ""}
{"id": "1739402", "revid": "767487", "url": "https://it.wikipedia.org/wiki?curid=1739402", "title": "Otto Placht - mal\u00edr dzungle", "text": "Otto Placht - mal\u00edr dzungle \u00e8 un documentario del 2000 diretto da Alice Ruzickov\u00e1 e basato sulla vita del pittore ceco Otto Placht."}
{"id": "1739405", "revid": "370187", "url": "https://it.wikipedia.org/wiki?curid=1739405", "title": "Associazione Calcio Napoli 1932-1933", "text": "Questa voce raccoglie le informazioni riguardanti l'Associazione Calcio Napoli nelle competizioni ufficiali della stagione 1932-1933.\nStagione.\nLa stagione 1932-1933 del Napoli \u00e8 la 4\u00aa stagione in Serie A e la 7\u00aa complessiva in massima serie.\nIl reparto offensivo venne rinforzato con l'acquisto di Pietro Ferraris. Il campionato 1932-33 fu il primo in cui gli azzurri sfiorarono lo scudetto. Di notevole rendimento fu la coppia d'attacco: Sallustro segn\u00f2 diciannove reti e Vojak ventidue.\nIl Napoli arriv\u00f2 terzo a pari merito col Bologna.\nOrganigramma societario.\nArea direttiva\nArea tecnica\nRiserve.\nLa squadra riserve del Napoli ha disputato nella stagione 1932-1933 il girone H del campionato di Prima Divisione."}
{"id": "1739415", "revid": "15672261", "url": "https://it.wikipedia.org/wiki?curid=1739415", "title": "W. W. Rouse Ball", "text": ""}
{"id": "1739416", "revid": "15672271", "url": "https://it.wikipedia.org/wiki?curid=1739416", "title": "W.W. Rouse Ball", "text": ""}
{"id": "1739421", "revid": "15672426", "url": "https://it.wikipedia.org/wiki?curid=1739421", "title": "Elmside", "text": ""}
{"id": "1739427", "revid": "1711941", "url": "https://it.wikipedia.org/wiki?curid=1739427", "title": "Karl Martin", "text": "Karl Martin \u00e8 un personaggio della serie televisiva \"Lost\", interpretato da Blake Bashoff.\nBiografia.\nFa parte del gruppo di bambini rapiti dagli Altri.\nNell'episodio \"Storia di due citt\u00e0\", viene imprigionato da Ben all'Idra per paura che possa mettere incinta Alex, sua fidanzata e figlia adottiva di Ben, viste le conseguenze che il partorire sull'isola comporta. Ben lo costringer\u00e0, inoltre, a guardare un video per il lavaggio del cervello, ma verr\u00e0 salvato da Sawyer e Kate, che torneranno con lui nell'isola principale. Il mattino seguente, nonostante la sua paura di essere ucciso, Sawyer lo convincer\u00e0 a ritornare al campo degli Altri da Alex.\nVerso la fine della terza stagione, Alex manda Karl all'accampamento dei sopravvissuti del volo 815 per avvisarli che alcuni degli Altri stavano arrivando per rapire le donne incinte.\nKarl muore, insieme a Danielle Rousseau, nell'ottavo episodio della quarta stagione mentre, insieme anche ad Alex, stavano fuggendo verso il Tempio, ucciso da alcuni membri della nave di Charles Widmore."}
{"id": "1739429", "revid": "1711941", "url": "https://it.wikipedia.org/wiki?curid=1739429", "title": "Alex Rousseau", "text": "Alexandra \"Alex\" Rousseau \u00e8 un personaggio della serie televisiva \"Lost\", interpretato dall'attrice Tania Raymonde.\nBiografia.\nPrima dello schianto.\nDanielle Rousseau e suo marito Robert naufragarono sull'isola 16 anni prima dello schianto del volo 815 della Oceanic Airlines nel corso di una missione di ricerca. Quando il team della Rousseau si ammala, la donna, per impedire il propagarsi della malattia, uccide tutti gli altri componenti della missione, trovandosi cos\u00ec da sola al momento di dare alla luce Alex.\nRousseau racconta di aver visto una colonna di fumo nero una settimana dopo la nascita della figlia, la colonna di fumo preannunciava l'arrivo degli Altri, che rapiscono Alex.\nDal momento del rapimento Alex ha vissuto con il padre adottivo Benjamin Linus, leader degli Altri, il quale le ha fatto credere di essere il suo vero padre e che la madre fosse morta.\nDopo lo schianto.\nPrima stagione.\nRousseau parla di lei per la prima volta a Sayid, quando lo cattura mentre vaga per l'isola.\nSeconda stagione.\nIn \"Maternit\u00e0\", Alex incontra Claire, rapita da Ethan per rubarle il figlio che porta in grembo. Alex la aiuta a fuggire e a ritrovare la strada verso il campo.\nIn \"Si vive insieme, si muore soli\", Alex partecipa alla cattura di Jack, Kate, Sawyer e Hurley.\nTerza stagione.\nIn \"Lo voglio\", Alex prova ad aiutare Kate e Sawyer a fuggire, ma viene fermata da Danny Pickett.\nIn \"Non a Portland\", Alex riesce ad aiutare con successo Kate e Sawyer a liberarsi, in cambio loro la aiutano a liberare Karl, il ragazzo che ama, prigioniero in una struttura per il lavaggio del cervello.\nSulla spiaggia, Alex, Kate, Sawyer e Karl stanno per salire sulla canoa che li porter\u00e0 in salvo quando Danny li raggiunge, intenzionato ad ucciderli. Improvvisamente compare Juliet, che uccide Danny ma fa fuggire solo Kate, Sawyer e Karl.\nIn \"Straniero in terra straniera\", Alex aiuta Jack a fuggire dalla sua cella e a impedire cos\u00ec l'esecuzione di Juliet, che viene per\u00f2 marchiata a fuoco.\nUna volta che gli Altri sono tornati alle baracche viene organizzata la spedizione di salvataggio per Jack e nell'episodio \"L'uomo di Tallahassee\" Sayid, catturato dagli Altri, le rivela che la madre \u00e8 ancora in vita.\nMentre accompagna Locke al sottomarino passa vicino al luogo dove la Rousseau \u00e8 nascosta, e la madre riesce cos\u00ec a rivedere la figlia dopo 16 anni.\nIn \"L'uomo dietro le quinte\", Alex d\u00e0 a Locke una pistola, dicendogli che gli sar\u00e0 utile se incontrer\u00e0 Jacob. La pistola le verr\u00e0 restituita da Ben, che ritorna da solo dopo aver tentato di uccidere Locke.\nQuando Ben d\u00e0 l'ordine di inviare la squadra ad attaccare il campo sulla spiaggia Alex corre a cercare Karl, nascosto nelle vicinanze, chiedendogli di avvertire i naufraghi del pericolo.\nQuarta stagione.\nNe \"L'inizio della fine\" i sopravvissuti si dividono in due gruppi; Alex, Danielle, Ben e Karl si uniscono a Locke.\nIn \"Morte accertata\", il giorno successivo alla separazione dal gruppo di Jack, bench\u00e9 durante il viaggio verso le baracche la ragazza si dimostri fredda nei suoi confronti dopo che Ben spara a Charlotte, Alex cerca di impedire a Locke di ucciderlo.\nIn \"Vi presento Kevin Johnson\", durante la loro fuga Karl e Danielle vengono uccisi dal gruppo di mercenari sbarcati dalla nave in cerca di Ben, Alex alza le mani urlando di essere la figlia di Ben e per questo viene presa come ostaggio.\nIn \"Cambio delle regole\", Keamy si reca col suo gruppo alle baracche. Dopo aver ucciso diversi dei sopravvissuti presenti, porta Alex di fronte alla casa in cui si trova Ben e, puntandole una pistola alla testa, impone all'uomo di consegnarsi a lui, questi rifiuta dicendo che per lui la ragazza non conta nulla, Keamy allora la uccide.\nIn questa occasione Ben, visibilmente stravolto, pronuncia la frase \"Ha cambiato le regole\", riferendosi a Charles Widmore, poco prima di scatenare il mostro contro i mercenari.\nSar\u00e0 lo stesso Ben in \"Casa dolce casa\" ad uccidere Keamy, provocando l'esplosione del cargo pur di vendicare la figlia.\nNel 2005 Charles Widmore riceve una visita inaspettata: \u00e8 Ben che lo accusa di aver ucciso sua figlia, Widmore si difende dando la colpa a Ben, che per tutta risposta gli dice che si pentir\u00e0 di aver cambiato le regole e che uccider\u00e0 sua figlia Penelope.\nQuinta stagione.\nIn \"Ci\u00f2 che \u00e8 morto \u00e8 morto\", dopo che il fumo ha giudicato Benjamin, nella stanza sotterranea del Tempio appare Alex che strattona Ben e lo minaccia di morte se non avesse obbedito ad ogni parola di John.\nSesta stagione.\nAppare nella settima puntata nei flashsideaways riguardanti Benjamin Linus."}
{"id": "1739430", "revid": "110157", "url": "https://it.wikipedia.org/wiki?curid=1739430", "title": "Chuck Berry Is on Top", "text": "Chuck Berry Is on Top \u00e8 il terzo album in studio del cantante rock statunitense Chuck Berry pubblicato nel luglio 1959 sotto l'etichetta Chess."}
{"id": "1739431", "revid": "599013", "url": "https://it.wikipedia.org/wiki?curid=1739431", "title": "Ma'a Nonu", "text": "Biografia.\nDi origini samoane, Nonu frequent\u00f2 il Rongotai College di Wellington, in cui si mise in luce come giovane rugbista, che rappresent\u00f2 la Nuova Zelanda a livello Under-19.\nNel campionato nazionale provinciale esord\u00ec nel 2002 con la selezione di ; un anno pi\u00f9 tardi debutt\u00f2 in Super Rugby con gli , la \"franchise\" professionistica della capitale neozelandese.\nSempre nel 2003 debutt\u00f2 negli \"All Blacks\", a Wellington contro l' e, con solo un \"test match\" alle spalle, fu incluso nella lista dei convocati alla in Australia, in cui Nonu disput\u00f2 solo tre incontri della fase a gironi.\nFu saltuariamente impiegato fino al 2007, quando entr\u00f2 nelle preselezioni per la Coppa del Mondo in Francia, ma non entr\u00f2 nella rosa dei convocati alla fase finale; torn\u00f2 titolare dopo la competizione \u2015 che vide gli \"All Blacks\" fuori dalle semifinali, eliminati dalla \u2015 a partire dal 2008.\nPrese parte ai due Grandi Slam nelle Isole britanniche del 2008 e 2010, e fu titolare nella , che gli \"All Blacks\" vinsero in casa propria.\nDopo la fine del torneo, essendo gi\u00e0 noto che il contratto con gli Hurricanes era terminato e non rinnovato, firm\u00f2 un biennale con i Blues di Auckland a partire dalla stagione di Super Rugby 2012 e, nel frattempo, nell'interstagione, con i Ricoh Black Rams, formazione giapponese di Top League.\nDopo solo una stagione, tuttavia, Nonu pass\u00f2 a un'altra \"franchise\" neozelandese, gli , dopo avere smentito voci di un suo passaggio al rugby a 13, nate sulla scorta di una visita dello stesso Nonu al campo d'allenamento dei Canterbury-Bankstown Bulldogs, club australiano di tale disciplina.\nTornato ai Blues nel 2014, firm\u00f2 a novembre di quell'anno per un'ultima stagione in patria nuovamente negli Hurricanes contestualmente a un accordo con i francesi del a partire da dopo la ; con gli Hurricanes giunse fino alla finale del Super Rugby 2015, poi venendo sconfitto dagli ; partecip\u00f2 quindi alla , che fu il suo ultimo atto internazionale e si concluse con la vittoria del suo secondo titolo mondiale consecutivo.\nIl 31 dicembre 2015 ricevette, per i suoi contributi alla disciplina, l'onorificenza di membro dell'Ordine al merito della Nuova Zelanda.\nNonu vanta anche due inviti nei , uno nel 2007 e l'altro nel 2010, singolarmente entrambi in occasione di un \"match\" contro un XV del ."}
{"id": "1739439", "revid": "2163589", "url": "https://it.wikipedia.org/wiki?curid=1739439", "title": "Ethan Rom", "text": "Ethan Rom, nato da Horace Goodspeed, \u00e8 un personaggio della serie televisiva \"Lost\". \u00c8 un membro degli Altri.\nIl suo nome \u00e8 l'anagramma di \"Other Man\", ovvero \"Altro Uomo\" in inglese, gioco di parole riferito al fatto che Ethan fu il primo membro degli Altri con cui i sopravvissuti vennero in contatto.\nBiografia.\nPrima dello schianto.\nEthan nasce nel 1977 sull'isola da Amy e Horace Goodspeed, due membri del Progetto DHARMA. Nel 1988 diventa uno degli Altri, e aiuta Ben nel rapimento di Alex, la figlia di Danielle Rousseau.\nIn uno dei salti temporali dell'isola, Ethan incontra John Locke il giorno in cui sull'isola precipita il piccolo aeroplano con Yemi e l'eroina dentro. Locke gli spara ad una gamba ma, poco prima che venga ucciso, un altro salto temporale salva John. \nNel presente, apparentemente, Ethan non sembra ricordarsi di questo episodio.\nTre anni prima dello schianto del volo 815, Ethan va col sottomarino dall'isola in Florida per reclutare Juliet Burke, con l'aiuto di Richard Alpert. \nRacconta a Jack che sua moglie \u00e8 morta durante il parto, e che nemmeno il bambino \u00e8 sopravvissuto.\nDopo lo schianto.\nQuando, il 22 settembre 2004, l'aereo precipita sull'isola, Ben gli ordina di infiltrarsi tra i sopravvissuti della sezione centrale, fingersi uno di loro e stilare una lista dei passeggeri. Inizialmente Ethan si camuffa bene, riesce quasi a prelevare un campione di sangue a Claire Littleton e va a caccia con Locke.\nNell'episodio \"Un figlio\", Hurley decide di effettuare un censimento dei sopravvissuti; Ethan dice di essere originario dell'Ontario (Canada), dove lavorava come chirurgo. Capendo subito di essersi ormai esposto troppo (Sawyer ha infatti per i propri traffici la lista ufficiale dei passeggeri), decide di fuggire dal campo, rapendo Charlie Pace e Claire, quest'ultima incinta, prelevata per fare delle ricerche scientifiche. Ethan scopre che Jack Shephard lo sta seguendo, allora lo aggredisce e minaccia di uccidere Claire e Charlie se il medico avesse continuato a seguirlo. Nonostante la minaccia, Jack decider\u00e0 di non desistere dall'inseguimento, ma nel tragitto trover\u00e0 Charlie legato ad un albero in fin di vita, e si fermer\u00e0 per rianimarlo. Ethan quindi conduce Claire al Caduceo, dove le fa alcune domande sulla sua gravidanza e le inietta un siero per drogarla. Cerca di persuaderla a donare il bambino agli Altri, descrivendo questi ultimi come una famiglia. Nel frattempo, Tom lo riprende per non aver portato a termine il compito di sottrarre la lista dei passeggeri. Claire riesce a scappare prima di venire sottoposta a un taglio cesareo da Ethan grazie all'aiuto di Alex; Ethan torna nella giungla per cercare di recuperarla, e si imbatte in Jin e Charlie, che aggredisce. Ethan dunque minaccia di uccidere una persona per ogni notte se Claire non ritorner\u00e0 da lui. Messo al corrente, Jack cerca di mettere a punto un perimetro difensivo, ma la mattina seguente viene rinvenuto il cadavere di Scott Jackson, che si pensa sia stato assassinato da Ethan. Il giorno dopo, Claire si offre come esca per far uscire Ethan dalla giungla. Messo a punto un piano, Kate, Locke, Sayid, Jack e Sawyer riescono a catturarlo, ma Charlie lo uccide sparandogli quattro colpi prima che possa essere interrogato a dovere.\nNella Los Angeles parallela.\nNell'episodio della sesta stagione \"Quello che fa Kate\", viene mostrato che Ethan \u00e8 sopravvissuto all'esplosione dell'isola. Egli \u00e8 un dottore, di nome Ethan Goodspeed, in un ospedale di Los Angeles, nel quale accoglie Claire incinta facendole un'ecografia e dicendole che Aaron (Claire ha deciso di chiamare il bambino come nel primo continuum temporale in cui l'infante era nato sull'isola) potrebbe nascere un po' in anticipo."}
{"id": "1739440", "revid": "767487", "url": "https://it.wikipedia.org/wiki?curid=1739440", "title": "Pierre and Gilles, Love Stories", "text": "Pierre and Gilles, Love Stories \u00e8 un documentario del 1997 diretto da Mike Aho e basato sulla vita degli artisti francesi Pierre e Gilles."}
{"id": "1739443", "revid": "15672757", "url": "https://it.wikipedia.org/wiki?curid=1739443", "title": "Elwin R. Berlekamp", "text": ""}
{"id": "1739444", "revid": "15672772", "url": "https://it.wikipedia.org/wiki?curid=1739444", "title": "Elwin Berlekamp", "text": ""}
{"id": "1739445", "revid": "15672793", "url": "https://it.wikipedia.org/wiki?curid=1739445", "title": "Elwyn Ralph Berlekamp", "text": ""}
{"id": "1739451", "revid": "436907", "url": "https://it.wikipedia.org/wiki?curid=1739451", "title": "Star One", "text": "Gli Star One (denominati anche Arjen Anthony Lucassen's Star One) sono un gruppo musicale progressive metal olandese, formato nel 2002 per iniziativa del musicista Arjen Anthony Lucassen.\nStoria del gruppo.\nIl nome deriva da una serie fantascientifica cult britannico degli anni settanta, \"Blacke's 7\", nella quale compariva un pianeta chiamato Star One. Dopo aver scoperto che diversi artisti hanno seguito il concetto di opera rock intrapreso da Lucassen mediante la pubblicazione dei primi album degli Ayreon, lo stesso musicista ne ascolto alcuni, notando come il timbro vocale dei vari cantanti in alcuni di quegli album fosse simile. Per tutta risposta, Lucassen decise di reclutare alcuni cantanti caratterizzati da timbri vocali diversi tra loro, Russell Allen degli Symphony X, Floor Jansen (allora componente degli After Forever), Dan Swan\u00f6 dei Nightingale e Damian Wilson (allora ex-componente dei Threshold), dando vita all'album \"Space Metal\", uscito nel 2002.\nSempre nel 2002, Lucassen port\u00f2 gli Star One in concerto con l\"'Intergalactic Space Crusaders Tour, 2002\", una tourn\u00e9e di sette tappe e di breve durata, dal 28 settembre 2002 al 5 ottobre 2002, che tocc\u00f2 solamente i Paesi Bassi, la Germania e il Belgio. L'ultima tappa del tour, che ebbe luogo a Rijssen, venne registrata portando alla pubblicazione dell'album dal vivo \"Live on Earth\", uscito nel 2003 comprendente due CD ed un DVD.\nDopo sei anni di pausa, Lucassen riprese in mano gli Star One per la realizzazione di un secondo album atto a contrastare le sonorit\u00e0 soft contenute in \"On This Perfect Day\" di un altro suo progetto, i Guilt Machine (anche \"Space Metal\" nacque come risposta a un vecchio progetto del musicista, gli Ambeon). Richiamati quindi gli stessi cantanti e gran parte dei musicisti del primo album (come il batterista Ed Warby), gli Star One hanno pubblicato il secondo album \"Victims of the Modern Age\" nel 2010."}
{"id": "1739453", "revid": "474175", "url": "https://it.wikipedia.org/wiki?curid=1739453", "title": "Assemblea della Corsica", "text": "LAssemblea della Corsica (in francese \"Assembl\u00e9e de Corse\", in corso \"Assemblea di Corsica\") \u00e8 l'organo elettivo della Collettivit\u00e0 Territoriale della Corsica. Ha sede ad Ajaccio in Francia. Corrisponde a un consiglio regionale francese con dei poteri deliberativi aggiunti.\nStoria.\nPrima del 1975, la Corsica era un unico dipartimento della regione Provenza-Alpi-Costa Azzurra (chiamato fino al 1975 col nome di Provenza-Alpi-Costa Azzurra-Corsica).\nCol distacco della Corsica nel 1975 viene costituito il Consiglio regionale locale, con pochi poteri e fortemente controllato da Parigi.\nCon la legge del 2 marzo 1982 il Consiglio regionale della Corsica viene soppresso e al suo posto viene istituita l'Assemblea della Corsica per\u00f2 solo con la funzione di potere esecutivo.\nLa legge del 13 maggio 1991 istituisce la Collettivit\u00e0 territoriale della Corsica, composta da tre entit\u00e0:\nTerminologia.\nI membri dell'Assemblea della Corsica non sono chiamati come nel resto delle regioni della Francia \"consiglieri regionali\", ma fino al 1991 erano chiamati \"consiglieri territoriali\" in riferimento alla collettivit\u00e0 territoriale della Corsica. Dal 1991 sono chiamati \"consiglieri dell'Assemblea della Corsica\". Nel linguaggio corrente sono chiamati semplicemente \"consiglieri\".\nSistema di voto.\nI consiglieri dell'Assemblea della Corsica sono 51, eletti per 6 anni con scrutinio di lista bloccato a due turni. Al primo turno \u00e8 necessaria la maggioranza assoluta mentre al secondo turno basta solo la maggioranza relativa.\nla lista che ottiene o al secondo turno la maggioranza ottiene il \"premio di maggioranza\" cio\u00e8 3 seggi. Gli altri seggi sono assegnati col proporzionale con gli altri seggi assegnati alle altre forze.\nContrariamente agli altri esecutivi dei consigli regionali francesi, i membri dell'esecutivo della collettivit\u00e0 territoriale della Corsica non possono essere anche consiglieri dell'assemblea. La loro elezione all'esecutivo necessita le loro dimissioni dall'assemblea."}
{"id": "1739458", "revid": "767487", "url": "https://it.wikipedia.org/wiki?curid=1739458", "title": "Marky Ramone and the Intruders (album)", "text": "Marky Ramone and the Intruders \u00e8 il primo studio album della band punk Marky Ramone and the Intruders."}
{"id": "1739460", "revid": "15756", "url": "https://it.wikipedia.org/wiki?curid=1739460", "title": "Argonaut Games", "text": "Argonaut Games Plc \u00e8 stata un'azienda inglese dedita allo sviluppo di videogiochi per home computer e console. Fondata nel 1982 dall'allora sedicenne Jeremy Elliot San detto Jez San come Argonaut Software Limited, col passare degli anni divenne una delle pi\u00f9 importanti case produttrici di software indipendenti, arrivando a contare 300 dipendenti; fu chiusa nel 2004.\nOltre che a diversi videogiochi molto conosciuti come la serie \"Starglider\", \"\", \"Creature Shock\" e \"Star Fox\", Argonaut \u00e8 nota per avere sviluppato, insieme a Nintendo, il chip Super FX contenuto nelle cartucce di alcuni videogiochi per Super Nintendo.\nStoria.\nFondata nel 1982 a Edgware, un quartiere di Londra, il primo gioco prodotto da Argonaut Software fu \"Skyline Attack\" (1984) per il Commodore 64.\nNel 1986 pubblic\u00f2 \"Starglider\", un gioco spaziale con grafica 3D ispirato dal gioco \"Star Wars\", per piattaforma Amiga e Atari ST.\nDallo stesso anno la societ\u00e0 inizi\u00f2 a pubblicare i propri giochi con l'etichetta Argonaut Games.\nCon la nuova etichetta, la societ\u00e0 pubblic\u00f2 altri giochi per Amiga e Atari, tra cui \"Starglider 2\" (1988), il seguito del precedente titolo del 1986, un gioco molto apprezzato dalla critica per il suo motore grafico in 3D.\nNel 1993 Argonaut inizi\u00f2 lo sviluppo di \"Star Fox\", un gioco per il Nintendo Entertainment System (NES), ispirato a \"Starglider\". Durante la sua scrittura, Nintendo invi\u00f2 ad Argonaut Games un prototipo del Super Nintendo Entertainment System (SNES o Super Nintendo), una nuova console giochi. I programmatori iniziarono a convertire il gioco anche per il Super Nintendo ma, durante lo sviluppo, Jez San contatt\u00f2 Nintendo per chiedere se poteva inserire nella cartuccia un chip grafico per aumentare le prestazioni 3D della console. Nintendo accett\u00f2 la proposta ed insieme formarono un'azienda per lo sviluppo di tale chip, A/N Software Inc., con sede presso Nintendo in America. Inizialmente noto come \"MARIO chip\", acronimo di \"Mathematical, Argonaut, Rotation &amp; I/O chip\", il processore fu messo in commercio come Super FX e fu utilizzato, oltre che nel gioco StarFox, in \"Stunt Race FX\", \"StarFox 2\" (uscito sul super Nintendo Mini), \"\" e altri. Il chip era cos\u00ec potente che Argonaut Games domin\u00f2 il mercato dei processori RISC surclassando in termini di vendite processori come i MIPS e gli ARM dell'epoca.\nDopo lo sviluppo del Super FX, Argonaut Games svilupp\u00f2 altri chip per altre aziende: per Philips svilupp\u00f2 un chip per una console giochi (nome in codice GreenPiece, alias CD-I 2), per Apple Inc. un chip per un sistema da gioco (nome in codice VeggieMagic), e per Hasbro un microprocessore per un gioco in realt\u00e0 virtuale (nome in codice MatriArc). Tutti questi progetti non furono per\u00f2 mai messi in commercio.\nNel 1996 la societ\u00e0 fu divisa in Argonaut Technologies Limited (ATL) e Argonaut Software Limited (ASL). ATL cambi\u00f2 sede mentre ASL continu\u00f2 nei vecchi uffici a progettare CPU e GPU ed a proseguire nello sviluppo del 'BRender', il motore 3D proprietario.\nNel 1997 il gruppo Argonaut cambi\u00f2 sede e gli uffici delle due filiali furono riportati all'interno della compagnia.\nNel 1998 ATL fu ridenominata Argonaut RISC Core (ARC) ed inizi\u00f2 la commercializzazione di soluzioni per sistemi embedded. In seguito ARC fu assorbita da \"Synopsys\", una societ\u00e0 produttrice di sistemi elettronici di automazione.\nNel 1999 Argonaut Software Limited divenne Argonaut Games PLC e nel 2000 fu quotata alla Borsa di Londra. Seguirono le acquisizioni di alcuni piccoli studi di sviluppatori software, tra cui \"Just Add Monsters\" (adesso \"Ninja Theory\", sviluppatori di \"Heavenly Sword\" per la PlayStation 3) e di \"Particle Systems\".\nNonostante queste operazioni la societ\u00e0 ebbe problemi di liquidit\u00e0 e soffr\u00ec la transizione dai giochi per la PlayStation a quelli per la PlayStation 2 e l'Xbox: alla fine del 2004 Argonaut Games, in seguito al calo dei profitti e con sempre pi\u00f9 manifesti problemi di liquidit\u00e0, fu chiusa e messa in vendita."}
{"id": "1739462", "revid": "1305772", "url": "https://it.wikipedia.org/wiki?curid=1739462", "title": "Richard Gregg", "text": "Il suo contributo \u00e8 giudicato fondamentale in due campi: nell'ambito della riflessione sull'azione nonviolenta e nell'ambito della riflessione sulla cosiddetta semplicit\u00e0 volontaria.\nGregg e la nonviolenza.\nRichard Gregg \u00e8 considerato il primo americano ad avere sviluppato una teoria organica della resistenza nonviolenta influenzata da Gandhi e a sua volta apprezzata da attivisti per i diritti civili come Martin Luther King e Bayard Rustin.\nNegli anni venti Gregg viaggi\u00f2 in India per conoscere ed osservare da vicino Gandhi, vivendo per diverso tempo in una comunit\u00e0 da lui fondata. Tornato in patria Gregg si dedic\u00f2 all'analisi della nonviolenza scrivendo nel 1930 \"The Power of Non-Violence\" , uno dei primi libri che affrontano in maniera completa ed anche pragmatica la lotta nonviolenta.\nIl libro, che \u00e8 stato ristampato diverse volte ed \u00e8 stato pubblicato nel 1960 in edizione aggiornata con prefazione di Martin Luther King, \u00e8 il capostipite dei numerosi studi americani sulla nonviolenza. In esso le ragioni etiche sono integrate da una ricerca di tipo pragmatico che riflette sulle forme e sulle ragioni dell'efficienza della lotta nonviolenta.\nUno dei concetti passati alla storia \u00e8 quello di Ju-jitsu morale dal quale il filosofo Gene Sharp deriver\u00e0 negli anni settanta il concetto di Ju-jitsu politico. Secondo Gregg la resistenza nonviolenta porta l'avversario a perdere l'equilibrio, la lucidit\u00e0 ed il consenso, proprio come nell'arte marziale da cui prende il nome che \u00e8 basata sullo sbilanciamento dell'avversario piuttosto che sull'offesa. Gene Sharp, teorico della nonviolenza pragmatica contemporanea, rafforzer\u00e0 il concetto evidenziando l'impatto sull'opinione pubblica e sull'avversario della lotta nonviolenta.\nGregg e la semplicit\u00e0 volontaria.\nNel 1936 Richard Gregg ha pubblicato un saggio intitolato \"Il valore della semplicit\u00e0 volontaria\" , nel quale argomenta i benefici di uno stile di vita semplice e frugale e su una decentralizzazione in risposta al consumismo, all'ingiustizia sociale ed alle imperfezioni di un sistema che non sarebbe in grado di rendere l'uomo realmente felice. Il concetto di semplicit\u00e0 volontaria sar\u00e0 ripreso ed elaborato da pensatori successivi ed \u00e8 oggi tra i cardini del pensiero del movimento per la decrescita."}
{"id": "1739469", "revid": "28406", "url": "https://it.wikipedia.org/wiki?curid=1739469", "title": "Zaccaria di Mitilene", "text": ""}
{"id": "1739471", "revid": "729019", "url": "https://it.wikipedia.org/wiki?curid=1739471", "title": "Guerra mahdista", "text": "La guerra mahdista \u00e8 un conflitto combattuto tra le truppe di Muhammad Ahmad e l'esercito anglo-egiziano che occupava il Sudan alla fine del XIX secolo.\nIl Regno Unito approfitt\u00f2 poi degli eventi contingenti per invadere il Sudan, e in conseguenza proclamare il condominio del Sudan Anglo-Egiziano.\nL'invasione del Sudan di Mehmet Ali.\nNel 1819, Mehmet Ali \u2013 di fatto governatore dell'Egitto ottomano \u2013 invase il Sudan del nord. Il controllo egiziano fu considerato come negativo sia dalla popolazione, sottoposta ad un sistema oppressivo, sia dai mercanti arabi, per via delle tasse elevate e dei vari tentativi egiziani di regolamentare la tratta degli schiavi ed il commercio dell'avorio.\nAlla fine degli anni 1870, Muhammad Ahmad \u2013 un asceta musulmano che aveva trovato rifugio sull'isola di Aba, sul Nilo bianco - inizi\u00f2 a predicare a Khar\u1e6d\u016bm e in altri centri urbani, chiedendo il rinnovamento della fede islamica, la liberazione della terra sudanese e il ritorno alle strutture di governo previste dal Corano. Una volta che i suoi seguaci raggiunsero un numero ragguardevole, Ahmad si proclam\u00f2 \"mahdi\" (1881), il redentore dell'Islam, che la tradizione islamica vuole debba comparire verso la fine dei tempi per ripristinare il primitivo puro Islam. Il governatore del Sudan, Ra\u02be\u016bf Pasci\u00e0, decise di arrestare Ahmad e mand\u00f2 due compagnie di fanti a Abba. I soldati governativi non furono capaci di arrestare il ricercato e subirono invece una cocente sconfitta da parte dei seguaci di Ahmad.\nIl \"mahdi\", cos\u00ec come venne da allora in poi chiamato, si ritir\u00f2 quindi nel Kordofan per riorganizzare i suoi uomini. Nel Kordofan il \"mahdi\" dichiar\u00f2 il \"jih\u0101d\" (impegno - talvolta anche armato - obbligatorio) contro l'oppressore turco. La notte del 9 dicembre, a Fascioda, le truppe mahdiste attaccarono il campo egiziano e sconfissero il corpo di spedizione. L'attacco permise la conquista di armi, munizioni, divise e scorte alimentari di cui i ribelli avevano un grande bisogno.\nUn risultato simile si ebbe con la battaglia del 7 giugno 1882, quando le truppe di Y\u016bsuf Pasci\u00e0, almeno 4.000 uomini, vennero sconfitte dagli an\u1e63\u0101r \u2013 alleati\u00a0\u2013 mahdisti. I britannici presenti in Sudan decisero di lasciare il paese, mentre una guarnigione egiziana si asserragli\u00f2 a Khartum, il centro amministrativo del Sudan. Il gruppo degli an\u1e63\u0101r continu\u00f2 a crescere e presto il \"mahdi\" si trov\u00f2 nella posizione di poter controllare tutto il Sudan. Il \"mahdi\" mor\u00ec nel 1885 di tifo, i suoi tre successori non riuscirono a tenere unita la rivolta e soccombettero agli attacchi britannici.\nLa guerra.\nI primi scontri e la spedizione di Hicks.\nDopo i primi scontri tra soldati egiziani e le truppe del mahdi, la situazione militare in Sudan si fece improvvisamente seria. William Hicks, un ufficiale britannico in pensione, venne messo a capo di una debole forza militare che da Khartum doveva raggiungere Al Ubayyid per liberarla dalla morsa mahdista. Dopo una marcia forzata, Hicks attacc\u00f2 le forze mahdiste il 3 novembre 1883. Il mahdi aveva comunque avuto il tempo di riarmare e preparare i propri an\u1e63\u0101r, che erano ormai giunti ad essere pi\u00f9 di 40.000. Hicks venne battuto e le sue forze distrutte nella battaglia di Al Ubayyid che ebbe termine il 5 novembre.\nLa spedizione di Gordon Pasci\u00e0.\nNel frattempo i britannici erano riusciti ad aumentare la loro influenza sul governo egiziano. A loro venne affidato il controllo di tutte le spese dell'amministrazione egiziana. Visto l'andamento della guerra in Sudan, e il livello di indebitamento estero dell'Egitto, i soldati di sua maest\u00e0 britannica suggerirono un ritiro totale dalle guarnigioni sudanesi. Per dirigere l'evacuazione venne scelto Charles George Gordon, un ufficiale esperto e di indubbie capacit\u00e0 militari. Molti si opposero alla nomina, facendo notare che Gordon era un uomo rigido, onorevole s\u00ec, ma anche poco pronto a cercare il compromesso, una qualit\u00e0 che sarebbe stata utile in Sudan.\nGordon Pasci\u00e0 part\u00ec dal Regno Unito nel gennaio 1884 e giunse a Khartum il 18 febbraio seguente. Tre guarnigioni lungo il fiume Nilo (Sennar, Tokar, e Sinkat) erano sotto assedio. Gordon non aveva le possibilit\u00e0 pratiche di assistere quelle guarnigioni. Il generale britannico si impegn\u00f2 quindi nell'evacuazione di Khartum, che contava allora 34.000 abitanti, compresi i 7.000 soldati egiziani di guarnigione. La decisione venne per\u00f2 messa in crisi dal sollevamento delle trib\u00f9 arabe che abitavano a nord da Khartum. Queste si erano sino ad allora mantenute neutrali. Nel marzo 1884, esse si allearono al \"mahdi\" e tagliarono i fili del telegrafo tra Khartum e l'Egitto. Gordon rimase isolato dal comando britannico al Cairo e non pot\u00e9 organizzare l'evacuazione della citt\u00e0.\nAllo stesso tempo Gordon aveva una posizione tattica notevole. La citt\u00e0 di Khartum, posta nella zona triangolare delimitata dalla confluenza nel Nilo dei suoi due tributari Nilo bianco e Nilo Azzurro, era protetta su quei tre lati dal Nilo, e a sud da una fortificazione. In citt\u00e0 c'erano scorte alimentari per sei mesi e armi a sufficienza per sostenere un lungo assedio. Gordon non riusc\u00ec tuttavia a sostenere il morale e contrastare efficacemente l'epidemia di tifo. Khartum cadde il 25 gennaio 1885.\nGarnet Wolseley, ufficiale britannico di stanza in Egitto, venne mandato con alcune vaporiere ad aiutare Gordon. Le condizioni del Nilo rallentarono la spedizione, che riusc\u00ec ad arrivare in vista di Khartum solo due giorni dopo la sua caduta, potendo solo constatare che la citt\u00e0 era caduta, e dovette tornare indietro.\nAnche il \"mahdi\" mor\u00ec di tifo poco dopo la vittoria di Khartum. Il suo successore, il \"khal\u012bfa\" \u02bfAbd All\u0101h ibn Ta\u02bf\u0101ysh, prese in mano il governo dello Stato mahdista e si dimostr\u00f2 un capace amministratore. Con la caduta di Khartum l'Egitto perse il controllo del Sudan. Anche il Regno Unito perse la sua influenza sul paese africano, una regione che era nelle mire coloniali della superpotenza del tempo. Non esistevano comunque le premesse per una riconquista del Sudan.\nL'invasione e la vittoria britannica in Sudan.\nNel 1891 padre Giuseppe Ohrwalder, un missionario cattolico che aveva lavorato con il vescovo missionario italiano Daniele Comboni, riusc\u00ec a sfuggire dalla prigionia mahdista. Sotto pressione dei militari britannici di stanza a il Cairo, padre Ohrwalder scrisse un resoconto dettagliato della sua prigionia. Egli offr\u00ec cos\u00ec, senza accorgersene, sia preziosi dettagli militari che l'occasione di riaprire il dibattito per la conquista del Sudan. Il libro di Ohrwalder venne tradotto in inglese ed ebbe una vasta diffusione nel Regno Unito. Nel 1895, Rudolf Carl von Slatin, ex governatore del Darfur, fugg\u00ec dalle prigioni sudanesi e raggiunse l'Egitto. Anche von Slatin scrisse un resoconto della sua prigionia.\nAgli inizi del 1896 il governo britannico giunse alla decisione di invadere il Sudan, allo scopo di conquistare la regione e bloccare l'espansione dell'impero coloniale francese che potendo contare su una presenza nel Ciad, si sarebbe potuto espandere nel Darfur e indebolire l'egemonia britannica nel nord e nell'est dell'Africa. Horatio Herbert Kitchener, comandante in capo delle armate anglo-egiziane, venne incaricato di riprendere Khartum. Il 18 marzo 1896 Kitchener entr\u00f2 in Sudan con 11.000 uomini armati delle armi pi\u00f9 moderne e sostenuto da una flottiglia di barconi dotati di mitragliatrici e cannoni. Il 7 giugno Kitchener raggiunse Ferkeh, una guarnigione lungo il fiume Nilo in mano alle forze mahdiste. La battaglia di Ferkeh venne vinta facilmente dal generale britannico, che procedette lungo il fiume in maniera metodica. La ferrovia dal Cairo venne estesa a Wadi Halfa, permettendo l'arrivo di nuove truppe e approvvigionamenti. Agli inizi del 1898 Kitchener disponeva di oltre 25.000 uomini. Alla battaglia di Atbara (aprile 1898) le forze mahdiste (60.000 uomini, ma mal armati) vennero battute, permettendo quindi la marcia di Kitchener verso Omdurman, la citt\u00e0 che sorge di fronte a Khartum e che era stata trasformata nella capitale dello Stato mahdista. La battaglia di Omdurman ebbe luogo nel settembre 1898, e fu vinta dai britannici grazie all'uso delle mitragliatrici Maxim. Dopo il superamento della crisi di Fascioda, la vittoria britannica costrinse il \"khal\u012bfa\" \u02bfAbd All\u0101h al-Ta\u02bf\u0101ysh a fuggire verso il sud, dove mor\u00ec durante la battaglia di Umm Diwaykarat, il 24 novembre 1899.\nI britannici divennero i nuovi governatori del Sudan, sebbene una parvenza di codominio con gli egiziani sia rimasta in vigore fino all'indipendenza del paese nel 1956; infatti \"Sudan Anglo-Egiziano\" fu il nome ufficiale del paese per tutto il periodo.\nLa campagna italiana contro i dervisci.\nGi\u00e0 negli anni precedenti l'Italia aveva ricevuto il beneplacito britannico all'occupazione delle coste eritree e somale proprio in funzione anti-mahdista. Cacciati i reparti britannici ed egiziani, i ribelli mahdisti del Sudan iniziarono a cercare di aprirsi una via verso il Mar Rosso, penetrando nei confini della colonia italiana d'Eritrea.\nDopo alcune schermaglie di confine ad Agordat il 27 giugno 1890 e a Serobeti il 16 giugno 1892, un'armata mahdista forte di 10.000 uomini e comandata da Ahmed Wad Al\u00ec, emiro di Gheraref, invase la colonia nel dicembre del 1893. Il 21 dicembre, l'armata venne affrontata dalle truppe del generale Giuseppe Arimondi, composte da 2.200 uomini (in gran parte ascari), che inflissero ai mahdisti una dura disfatta nella piana di Agordat, in quella che fu a tutti gli effetti la prima indiscussa vittoria del Regio Esercito italiano. Il 16 luglio 1894, il governatore della colonia, generale Oreste Baratieri, condusse personalmente una colonna di 2.600 tra ascari ed italiani verso la citt\u00e0 sudanese di Cassala, conquistandola dopo un breve combattimento; a Cassala venne lasciato un presidio al comando del maggiore Domenico Turitto, mentre Baratieri con il grosso delle truppe rientr\u00f2 in Eritrea. Nelle intenzioni degli italiani, Cassala doveva fare da trampolino di lancio per una campagna contro lo stato mahdista da tenersi in collaborazione con i britannici, ma questi ultimi rifiutarono l'aiuto italiano, temendo che esso celasse mire espansionistiche in Sudan.\nI mahdisti tentarono di riconquistare la citt\u00e0 nel febbraio del 1896, approfittando del fatto che il grosso delle truppe italiane si trovava impegnato nella guerra d'Abissinia, muovendo sulla citt\u00e0 un'armata forte di 4.000 fanti e 1.000 cavalieri al comando dell'emiro Ahmed Fadl, con alcuni vecchi cannoni catturati agli egiziani. Il 31 marzo giunse a Cassala una colonna di rinforzi partita da Agordat al comando del colonnello Stevani. Nella notte del 2 aprile la colonna tent\u00f2 un attacco contro il monte Mokram, da cui sparavano i cannoni sudanesi; dopo un'azione piuttosto confusa, alle prime luci dell'alba del 3 aprile i madhisti abbandonarono il monte e ripiegarono sul loro accampamento fortificato presso il villaggio di Tucruf, a nord di Cassala. Quello stesso giorno il grosso della guarnigione italiana lasci\u00f2 la citt\u00e0 e caric\u00f2 le posizioni madhiste, ma le numerose perdite convinsero il colonnello Stevani a sospendere l'azione e a riportare le truppe a Cassala, respingendo strada facendo alcune incursioni della cavalleria sudanese. Temendo un nuovo attacco, la notte del 7 marzo i dervisci sgombrarono Tucruf e levarono l'assedio alla citt\u00e0. La guarnigione italiana di Cassala venne ritirata nel dicembre del 1897, quando la citt\u00e0 venne restituita agli anglo-egiziani.\nNella cultura di massa.\nLa guerra mahdista \u00e8 stata descritta in opere contemporanee (J. Ohrwalder, \"I miei dieci anni di prigionia - Rivolta e regno del Mahdi in Sudan\", pubblicato in Italia dalla EMI di Bologna), ma \u00e8 anche stata al centro di vari libri d'avventura (\"Le quattro piume\" di Alfred Edward Woodley Mason e \"La luce che si spense\" di Rudyard Kipling). Da queste opere sono stati tratti alcuni film.\nDa non dimenticare \"La favorita del Mahdi\" di Emilio Salgari, romanzo d'avventura ambientato proprio nell'ambito della guerra stessa.\nL'assedio di Karthum \u00e8 al centro del fumetto \"L'uomo del Nilo\" della serie \"Un uomo un'avventura\", in cui un giornalista inglese va alla disperata ricerca di rinforzi per salvare Gordon Pasci\u00e0.\nUltimo in ordine di tempo \u00e8 il romanzo \"Il trionfo del sole\" di Wilbur Smith (2005), un romanzo che ha come sfondo la guerra del \"Mahdi\"."}
{"id": "1739474", "revid": "1543377", "url": "https://it.wikipedia.org/wiki?curid=1739474", "title": "Venny Soldan-Brofeldt", "text": "I suoi dipinti avevano spesso come soggetti bambini e scene marine. Fu molto attiva nei movimenti a sostegno delle donne.\nNel 2003 \u00e8 stata girata la serie tv - \"Venny\" di Pekka Ruohoranta."}
{"id": "1739476", "revid": "842", "url": "https://it.wikipedia.org/wiki?curid=1739476", "title": "Argonaut Software", "text": ""}
{"id": "1739479", "revid": "36426", "url": "https://it.wikipedia.org/wiki?curid=1739479", "title": "Mura di Gerfalco", "text": "Le mura di Gerfalco costituiscono il sistema murario difensivo dell'omonimo borgo del territorio comunale di Montieri.\nStoria.\nLa cerchia muraria fu costruita a pi\u00f9 riprese durante il XII secolo, a protezione del borgo di Gerfalco che, in quell'epoca era al centro di contese tra i vescovi di Volterra e le famiglie degli Aldobrandeschi e dei Pannocchieschi, che si risolsero in seguito in favore di questi ultimi.\nIn epoca rinascimentale, i senesi effettuarono alcuni interventi di ristrutturazione alle preesistenti mura medievali, migliorando il sistema delle torri di guardia lungo il perimetro della cinta.\nNel 1554, l'architettura militare, a differenza di quanto accadde nella vicina Travale, riusc\u00ec a scampare alla distruzione durante l'assedio delle truppe granducali di Cosimo I de' Medici, che determin\u00f2 il definitivo passaggio del centro di Gerfalco dalla Repubblica di Siena al Granducato di Toscana.\nNelle epoche successive, l'opera muraria ha subito una serie di modifiche, rimaneggiamenti e rifacimenti che ne hanno, in parte, cancellato l'originario aspetto.\nDescrizione.\nLe mura di Gerfalco delimitano quasi interamente il borgo di origini medievali.\nNell'insieme, presentano alcuni tratti a vista ed altri pi\u00f9 o meno inglobati nelle pareti degli edifici del centro storico, ove per\u00f2 rimane quasi ovunque ravvisabile il basamento a scarpa. I rivestimenti ricordano gli elementi stilistici medievali nei punti in cui si presentano in pietra, specialmente nei brevi tratti a vista; al contrario, i punti della cinta muraria inglobati nei fabbricati risultano spesso alterati dalla presenza di intonaco.\nLungo il perimetro della cerchia muraria, si aprono due porte ad arco tondo del periodo medievale e si elevano due torri di guardia, entrambe a sezione circolare, risalenti alla dominazione senese del Quattrocento."}
{"id": "1739481", "revid": "767487", "url": "https://it.wikipedia.org/wiki?curid=1739481", "title": "Edve", "text": "Edve \u00e8 un comune di 136 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739487", "revid": "767487", "url": "https://it.wikipedia.org/wiki?curid=1739487", "title": "Egyed", "text": "Egyed \u00e8 un comune di 587 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739493", "revid": "767487", "url": "https://it.wikipedia.org/wiki?curid=1739493", "title": "Egyh\u00e1zasfalu", "text": "Egyh\u00e1zasfalu \u00e8 un comune di 913 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739494", "revid": "287204", "url": "https://it.wikipedia.org/wiki?curid=1739494", "title": "5 Gennaio", "text": ""}
{"id": "1739496", "revid": "124430871", "url": "https://it.wikipedia.org/wiki?curid=1739496", "title": "Venny", "text": "Venny \u00e8 una serie tv del 2003 diretta da Pekka Ruohoranta e basata sulla vita della pittrice finlandese Venny Soldan-Brofeldt."}
{"id": "1739503", "revid": "767487", "url": "https://it.wikipedia.org/wiki?curid=1739503", "title": "Enese", "text": "Enese \u00e8 un comune di 1.742 abitanti situato nella provincia di Gy\u0151r-Moson-Sopron, nell'Ungheria nordoccidentale.\nNel 1526 la citt\u00e0 di Enese fu propriet\u00e0 del conte Gy\u00f6rgy Cseszneky e, durante il XVI secolo e il XVII secolo, fu dimora delle famiglie nobili Cseszneky e Enessey."}
{"id": "1739508", "revid": "767487", "url": "https://it.wikipedia.org/wiki?curid=1739508", "title": "Far\u00e1d", "text": "Far\u00e1d \u00e8 un comune di 1.914 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739510", "revid": "15756", "url": "https://it.wikipedia.org/wiki?curid=1739510", "title": "Consorti dei sovrani di Francia", "text": "Questo \u00e8 un elenco delle donne che hanno governato la Francia dal Medioevo sino al XIX secolo come consorti di Re o Imperatori francesi.\nContesto storico.\nSecondo la legge che vigeva in Francia, per essere monarca bisognava necessariamente essere maschio, motivo per cui non sono esistite \"Regine\" o \"Imperatrici regnanti\" in Francia, a differenza dell'Inghilterra e della Scozia dove troviamo, per esempio, Elisabetta I e Maria Stuarda, la quale, tra l'altro, fu anche \"Regina consorte di Francia\".\nDall'814 in poi, ci sono state sessantasette consorti, delle quali sessantatr\u00e9 furono \"Regine\", tre \"Imperatrici\" e una \"consorte regale\" (Madame de Maintenon, moglie morganatica del Re Sole). Anna di Bretagna fu l'unica sovrana a portare due volte e distintamente il titolo di Regina di Francia: prima come consorte di Carlo VIII (dal 1491 al 1498) poi di Luigi XII (dal 1499 al 1514). Si considera come ultima detentrice del titolo regale di Regina di Francia (e di Navarra) Maria Antonietta d'Asburgo-Lorena, moglie di Luigi XVI. Alla morte del marito, avvenuta il 21 gennaio 1793, la regina mantenne, per i legittimisti, il suo titolo, in quanto madre del nuovo re Luigi XVII, fino a quando non fu decapitata il 16 ottobre 1793. Il figlio mor\u00ec in prigionia all'et\u00e0 di 10 anni l'8 giugno 1795: dalla morte della madre fino alla sua, il titolo di Regina rimase vacante.\nIl Conte di Provenza, zio dell'ultimo re dell\"'Ancien R\u00e9gime\", gi\u00e0 vantatosi del titolo di reggente alla morte del fratello, pur non essendo stato riconosciuto tale in quanto la priorit\u00e0 spettava a Maria Antonietta, assunse il nome di Luigi XVIII alla morte del nipote, ma ascese al trono solo il 6 aprile 1814. Sua moglie, Maria Giuseppina di Savoia, morta quattro anni prima, di fatto non ebbe mai il titolo della cognata. L'unica Regina di Francia (ma soltanto \"de jure\") della Monarchia borbonica restaurata fu la figlia di Luigi XVI e Maria Antonietta, Maria Teresa Carlotta, la quale aveva sposato il cugino, figlio di Carlo X (fratello di Luigi XVI). Maria Teresa Carlotta fu \"Regina di Francia e di Navarra\" il 2 agosto 1830 per soli venti minuti, dopo l'abdicazione di Carlo X nei confronti del figlio, Luigi Antonio, che a sua volta abdic\u00f2 in favore del nipote Enrico V; nonostante ci\u00f2, il Senato diede la corona all'esponente del ramo cadetto dei Borboni, Luigi Filippo d'Orl\u00e9ans. La moglie di quest'ultimo, Maria Amalia di Borbone-Napoli, fu \"Regina dei Francesi\" e non Regina di Francia; sua madre Maria Carolina d'Asburgo-Lorena era la sorella di Maria Antonietta.\n\u00c8 interessante notare che anche nel periodo del Primo Impero francese il titolo di \"Imperatrice dei Francesi\" sia spettato ad una parente stretta di Maria Antonietta: l'imperatrice Maria Luisa era figlia di Francesco II, a sua volta figlio di Leopoldo II, Imperatore del Sacro Romano Impero, fratello di Maria Antonietta. L'ultima imperatrice francese fu la spagnola Eugenia de Montijo, consorte di Napoleone III, che contribu\u00ec a far rivalutare l'immagine di Maria Antonietta, per la quale nutriva un forte interesse, dando anche il via ad un tipo di moda direttamente ispirato a quello del XVIII secolo e collezionando gli oggetti personali dell'ultima regina dell\"'Ancien R\u00e9gime\".\nDal 1285 al 1328 le corone di Francia e di Navarra furono unite in virt\u00f9 del matrimonio tra Giovanna I di Navarra e Filippo IV di Francia e della successione dei loro tre figli: Luigi X, Filippo V e Carlo IV. Perci\u00f2, le mogli di questi tre sovrani non furono solo Regine di Francia, ma anche di Navarra. Con la morte di Carlo IV, tuttavia, la Navarra pass\u00f2 fuori dai domini dei re francesi sino al 1589, quando sul trono sal\u00ec Enrico III di Navarra, col nome di Enrico IV di Francia.\nDopo l'ascesa di Enrico, sua moglie Margherita di Valois, gi\u00e0 principessa reale di Francia e Regina di Navarra, divenne anche Regina di Francia. Da questo momento sino al 1791 le Regine di Francia furono anche Regine di Navarra; la corona di Navarra fu ufficialmente unita a quella di Francia nel 1620, ma i sovrani francesi continuarono ad usare i titoli distinti sino alla rivoluzione. Il titolo di \"Re di Navarra\" fu riesumato con la Restaurazione e deposto con la rivoluzione del 1830. I Bonaparte e gli Orl\u00e9ans non lo utilizzarono.\nReggenti.\nAlcune consorti ebbero pieni poteri come Reggenti della corona in determinati periodi (dovuti alla minore et\u00e0 dei figli sovrani o alle imprese belliche dei mariti):\nCapetingi (987\u20131328).\nLa dinastia Capetingia sal\u00ec al trono con l'elezione di Ugo Capeto a re da parte del clero e della nobilt\u00e0 francesi. La Dinastia Capetingia, la linea di discendenza maschile di Ugo Capeto, govern\u00f2 la Francia con continuit\u00e0 dal 987 al 1792. Ai rami della dinastia che governarono dopo il 1328, comunque, viene generalmente dato il nome specifico del ramo: Valois e Borbone.\nBorbone (1589\u20131792).\nDal 21 gennaio 1793 (data della decapitazione di Luigi XVI) all'8 giugno 1795, il Delfino Luigi Carlo fu considerato re come Luigi XVII di Francia dalle monarchie europee; il bambino fu re solo \"de iure\", poich\u00e9 \"de facto\" era imprigionato nella Torre del Tempio, dove mor\u00ec a dieci anni. Dopo la sua morte, il titolo di re di Francia e di Navarra fu reclamato da suo zio, il conte di Provenza, come Luigi XVIII, che divent\u00f2 re \"de facto\" solo nel 1814. Pertanto sua moglie, Maria Giuseppina di Savoia, fu regina titolare di Francia e di Navarra dal 1795 al 1810 (anno della sua morte), ma non lo fu mai realmente, dal momento che premor\u00ec alla proclamazione ufficiale del marito.\nBonaparte (1852\u20131870).\nLa sconfitta francese nella guerra franco-prussiana port\u00f2 alla caduta del Secondo impero, alla proclamazione della Terza repubblica ed alla definitiva abolizione dell'istituto monarchico in Francia."}
{"id": "1739515", "revid": "767487", "url": "https://it.wikipedia.org/wiki?curid=1739515", "title": "Feh\u00e9rt\u00f3", "text": "Feh\u00e9rt\u00f3 \u00e8 un comune di 495 abitanti situato nella provincia di Gy\u0151r-Moson-Sopron, nell'Ungheria nordoccidentale. "}
{"id": "1739520", "revid": "838137", "url": "https://it.wikipedia.org/wiki?curid=1739520", "title": "Ferdinando Baldelli", "text": "Biografia.\nNel 1926 fond\u00f2 a Roma l'Opera Nazionale Assistenza Religiosa, Morale agli Operai.\nSi distinse poi durante la Seconda guerra mondiale quando fu il fondatore con papa Pio XII della Pontificia Opera di Assistenza, di cui fu poi presidente dal 1944 al 1959. Eletto vescovo titolare di Aperle il 22 luglio 1959, fu presidente di Caritas Internationalis dal 1951 al 1962.\nGenealogia episcopale.\nLa genealogia episcopale \u00e8:"}
{"id": "1739522", "revid": "767487", "url": "https://it.wikipedia.org/wiki?curid=1739522", "title": "Feketeerd\u0151", "text": "Feketeerd\u0151 \u00e8 un comune di 433 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739523", "revid": "712828", "url": "https://it.wikipedia.org/wiki?curid=1739523", "title": "Sakazuki", "text": ""}
{"id": "1739524", "revid": "36426", "url": "https://it.wikipedia.org/wiki?curid=1739524", "title": "Mura di Tatti", "text": "Le mura di Tatti costituiscono il sistema murario difensivo dell'omonimo borgo castellano del territorio comunale di Massa Marittima.\nStoria.\nUna primitiva cerchia muraria fu costruita a Tatti gi\u00e0 nel corso del IX secolo, a difesa del nascente borgo controllato, all'epoca, dai vescovi di Lucca.\nDurante i secoli successivi vi fu un'espansione dell'insediamento che, nel corso del Duecento venne notevolmente fortificato dagli Aldobrandeschi, con la ricostruzione delle mura e la realizzazione del complesso fortificato della Rocca aldobrandesca lungo il perimetro della nuova cerchia.\nDurante il Trecento, dopo un temporaneo passaggio ai Pannocchieschi di Castel di Pietra, il borgo di Tatti entr\u00f2 a far parte del territorio della Repubblica di Siena: la preesistente rocca venne ulteriormente fortificata e trasformata in cassero.\nIn epoca rinascimentale il sistema murario difensivo venne mantenuto pressoch\u00e9 intatto, essendo stati apportati soltanto alcuni interventi di restauro conservativo; solo durante i secoli successivi lungo alcuni tratti del perimetro murario vi finirono addossate le pareti esterne di edifici del centro storico.\nDescrizione.\nLe mura di Tatti si presentano in larga parte ben conservate, con i caratteristici elementi stilistici medievali.\nSia i tratti a vista che quelli addossati alle pareti esterne di edifici abitativi, presentano rivestimenti in pietra che caratterizzano anche l'area fortificata della Rocca aldobrandesca; in vari punti della cinta muraria \u00e8 presente un basamento a scarpa che, presso le strutture fortificate, diviene pi\u00f9 imponente.\nL'accesso al borgo avviene attraverso una porta ad arco tondo di chiare origini medievali."}
{"id": "1739527", "revid": "791279", "url": "https://it.wikipedia.org/wiki?curid=1739527", "title": "Edipo", "text": "Edipo (, che significa \"dai piedi gonfi\" da \"\u03bf\u1f36\u03b4\u03bf\u03c2\", \"rigonfiamento\" e \"\u03c0\u03bf\u03cd\u03c2\", \"piede\"; in latino \"Oed\u012dpus\", traslitterato in \"\u00c9dipus\") \u00e8 un eroe della mitologia greca.\nIl mito.\nLa nascita e il destino di Edipo.\nLaio, marito di Giocasta e re di Tebe, era afflitto dalla mancanza di un erede: consult\u00f2 quindi in segreto l'oracolo di Delfi, che gli spieg\u00f2 come quella che sembrava una disgrazia fosse in realt\u00e0 una benedizione dato che suo figlio non soltanto l'avrebbe ucciso ma avrebbe anche sposato la madre, dando inizio ad uno spaventoso susseguirsi di disgrazie che avrebbero provocato la rovina della casa. Sperando di salvarsi Laio ripudi\u00f2 la moglie senza spiegazioni ma, ubriacatolo, Giocasta riusc\u00ec a giacere con lui per una notte.\nQuando, nove mesi dopo, la donna partor\u00ec un bambino, per evitare il compimento dell'oracolo Laio lo strapp\u00f2 dalle braccia della nutrice, gli fece forare le caviglie per farvi passare una cinghia e lo fece \"esporre\" (lo abbandon\u00f2 cio\u00e8 in una foresta) da un servo; il piccolo venne poi trovato dal pastore Forbante che lo port\u00f2 da Peribea, moglie del re di Corinto Polibo, presso la cui corte il bimbo crebbe credendo di essere figlio del re. Al bambino venne dato il nome Edipo, che in greco vuol dire \"piede gonfio\", a causa delle ferite che aveva nelle caviglie.\nAnni dopo un nemico di Edipo, volendolo offendere, gli disse che lui non era figlio di Polibo ma un trovatello: turbato, il giovane interrog\u00f2 il re di Corinto il quale, dopo molte reticenze, ment\u00ec dicendogli che quella non era affatto la verit\u00e0. Edipo, ancora incerto, stabil\u00ec di interrogare l'oracolo di Delfi per sapere chi fossero i suoi genitori ma quando giunse al santuario la Pizia, inorridita, lo cacci\u00f2 predicendogli che avrebbe ucciso il padre e sposato sua madre. Edipo, atterrito dal vaticinio, decise di non tornare mai pi\u00f9 a Corinto e di recarsi invece a Tebe.\nDurante il cammino verso la Focide, Edipo si imbatt\u00e9 in un cocchio guidato da Laio e diretto al santuario delfico per chiedere alla Pizia come liberare Tebe dalle calamit\u00e0 che la tormentavano (in particolare una sfinge imponeva indovinelli a chi passava e, se l'interrogato non riusciva a rispondere, lo divorava): vedendo il giovane l'araldo di Laio, Polifonte (o Polipete), gli ordin\u00f2 di lasciar passare il re, ma poich\u00e9 Edipo non obbediva Polifonte uccise uno dei suoi cavalli e avanz\u00f2 col carro ferendogli un piede; incollerito, Edipo balz\u00f2 sul cocchiere uccidendolo mentre Laio si trov\u00f2 incastrato nelle redini dei cavalli ed Edipo, gettatolo a terra e frustate le bestie, lo trascin\u00f2 nella polvere fino ad ucciderlo. La prima parte della profezia si era compiuta.\nAlla notizia della morte di Laio i tebani elessero come re Creonte, fratello di Giocasta, il quale fece annunciare che avrebbe ceduto il trono e dato in moglie la sorella a colui che avrebbe risolto l'enigma della sfinge.\nL'enigma della Sfinge.\nEdipo giunse quindi a Tebe e incontr\u00f2 la Sfinge accovacciata sul monte Ficio: la creatura, figlia di Tifone e Echidna, era un mostro con la testa di donna, il corpo di leone, una coda di serpente e ali di rapace ed era stata inviata contro i tebani da Era perch\u00e8 in passato Laio aveva rapito e violentato Crisippo, figlio del re Pelope, il quale si era poi suicidato.\nAd ogni passante la creatura esponeva un enigma insegnatole dalle Muse: \u00abQual \u00e8 l'essere che cammina ora a quattro gambe, ora a due, ora a tre e che, contrariamente alla legge generale, pi\u00f9 gambe ha pi\u00f9 mostra la propria debolezza?\u00bb; esisteva anche un altro enigma: \u00abEsistono due sorelle, delle quali l'una genera l'altra, e delle quali la seconda, a sua volta, genera la prima. Chi sono?\u00bb. Una versione forse pi\u00f9 antica raccontava che ogni giorno i Tebani si incontravano nella piazza della citt\u00e0 per cercare di risolvere in comune l'indovinello e ogni giorno, a conclusione della seduta, la Sfinge divorava uno di essi.\nDopo aver ascoltato gli enigmi, Edipo comprese quali erano le risposte: quella al primo indovinello era l'uomo, perch\u00e9 esso cammina durante l'infanzia a quattro gambe, poi a due e infine si appoggia ad un bastone nella vecchiaia; al secondo erano il Giorno e la Notte. La Sfinge, indispettita, si precipit\u00f2 dall'alto della rupe sulla quale era appollaiata mentre, secondo altre versioni, fu Edipo stesso a spingerla nell'abisso. Creonte, soddisfatto dell'impresa e soprattutto di veder vendicata la morte di suo fratello, cedette il trono ad Edipo, il quale spos\u00f2 Giocasta andando ad avverare fino in fondo la tremenda profezia: dalla loro unione nacquero due maschi, Eteocle e Polinice, e due femmine, Antigone e Ismene.\nDopo un lungo e felice periodo di regno, la peste si abbatt\u00e9 sulla citt\u00e0 di Tebe ed Edipo invi\u00f2 Creonte a chiedere all'oracolo di Delfi la ragione di quel flagello: Creonte ritorn\u00f2 riportando la risposta della Pizia secondo cui la peste sarebbe cessata soltanto se la morte di Laio fosse stata vendicata. Edipo pronunci\u00f2 allora contro l'autore di quel delitto una maledizione condannandolo all'esilio e poi interrog\u00f2 l'indovino Tiresia per chiedergli chi fosse il colpevole. Tiresia, che grazie alle sue facolt\u00e0 era a conoscenza della verit\u00e0, tent\u00f2 di evitare la risposta e cos\u00ec Edipo sospett\u00f2 che lo stesso Tiresia e Creonte fossero gli autori del delitto. \nGiocasta mise quindi in discussione la chiaroveggenza di Tiresia e a prova di questo riport\u00f2 la profezia che lui stesso aveva fatto: Laio doveva infatti morire per mano del figlio ma era stato ucciso dai briganti ad un trivio. Edipo temette quindi di essere l'assassino di Laio e si fece descrivere il precedente re e la carovana che lo portava, quando giunse da Corinto un araldo che lo inform\u00f2 della morte dell'uomo che lui credeva suo padre, Polibo. Giocasta e Edipo credettero cos\u00ec che la profezia fosse stata scongiurata, ma l'araldo disse ad Edipo che in realt\u00e0 Polibo non era suo padre: ormai scoperta la tremenda verit\u00e0 Giocasta si impicc\u00f2 ed Edipo si trafisse gli occhi con la spilla della moglie-madre.\nL'esilio e la fine di Edipo.\nPer qualche tempo Creonte, rieletto re, tenne nascosta la vicenda finch\u00e8 i due figli di Edipo, Eteocle e Polinice, scoperta la verit\u00e0 gli chiesero di cacciarlo da Tebe: disgustato dal loro comportamento, Edipo li maledisse predicendo loro che si sarebbero divisi e sarebbero morti l'uno per mano dell'altro; successivamente l'ex re, accompagnato dalle figlie, cominci\u00f2 a peregrinare per il paese chiedendo l'elemosina.\nDopo lunghi anni, in cui vag\u00f2 per tutta la Grecia, Edipo giunse infine con le figlie a Colono presso il bosco dedicato alle Erinni, nel quale si addentr\u00f2 per attendere la morte: ebbe cos\u00ec modo di trovare Teseo, il giusto e sapiente re di Atene, che lo confort\u00f2 e lo accolse ospitalmente nella sua reggia. Avendo un oracolo dichiarato che il paese che avesse accolto la tomba di Edipo sarebbe stato benedetto dagli dei, Creonte cerc\u00f2 di convincere Edipo a tornare a Tebe ma l'ex re si rifiut\u00f2 in modo che la benedizione legata alla sua morte andasse a ripagare l'ospitalit\u00e0 di Teseo.\nPoich\u00e9 aveva saputo che la fine gli sarebbe stata annunciata da tuoni e fulmini, al primo tuono fece chiamare Teseo: assieme a lui Edipo giunse nei pressi di un abisso, presso il quale alcuni gradini di bronzo conducevano agli Inferi. Edipo si sedette, si tolse gli abiti sporchi, si fece lavare e vestire dalle figlie e con loro inton\u00f2 il lamento funebre; appena terminato il canto si sent\u00ec la voce di un dio che chiamava Edipo e subito dopo risuon\u00f2 un altro tuono, cos\u00ec forte che Teseo si copr\u00ec la faccia col mantello. Quando tolse le mani dagli occhi, Edipo non c'era pi\u00f9.\nEdipo nella psicoanalisi.\nL\"Edipo re\" viene citato a proposito di uno dei pi\u00f9 importanti concetti elaborati dallo psicoanalista Sigmund Freud, denominato complesso di Edipo. Esso descrive le pulsioni, anche di tipo sessuale, di ogni maschio nei confronti dei genitori, in particolare in et\u00e0 infantile, e pu\u00f2 essere descritto come un desiderio di possesso esclusivo nei confronti del genitore dell'altro sesso, accompagnato conseguentemente dal desiderio di morte e di sostituzione del genitore dello stesso sesso. Per quanto riguarda le donne, \u00e8 stato elaborato il concetto parallelo di complesso di Elettra.\nEdipo nell'arte.\nLetteratura.\nAnche il dramma di Pedro Calder\u00f3n de la Barca \"La vita \u00e8 sogno\" \u00e8 riconducibile, pur con alcuni elementi traslati verso il Cristianesimo, alla vicenda di Edipo.\nEdipus di Giovanni Testori"}
{"id": "1739528", "revid": "767487", "url": "https://it.wikipedia.org/wiki?curid=1739528", "title": "Felp\u00e9c", "text": "Felp\u00e9c \u00e8 un comune di 866 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739530", "revid": "767487", "url": "https://it.wikipedia.org/wiki?curid=1739530", "title": "Feny\u0151f\u0151", "text": "Feny\u0151f\u0151 \u00e8 un comune di 149 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739535", "revid": "767487", "url": "https://it.wikipedia.org/wiki?curid=1739535", "title": "Fert\u0151boz", "text": "Fert\u0151boz \u00e8 un comune di 256 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739538", "revid": "767487", "url": "https://it.wikipedia.org/wiki?curid=1739538", "title": "Fert\u0151endr\u00e9d", "text": "Fert\u0151endr\u00e9d \u00e8 un comune di 256 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739540", "revid": "767487", "url": "https://it.wikipedia.org/wiki?curid=1739540", "title": "Aquile nell'infinito", "text": "Aquile nell'infinito (\"Strategic Air Command\") \u00e8 un film statunitense del 1955 diretto da Anthony Mann.\n\u00c8 stato girato in gran parte in una base militare oggi chiamata Naval Air Station Joint Reserve Base Fort Worth.\nTrama.\nRobert Holland, un giocatore di baseball, \u00e8 richiamato sotto le armi, nell'aviazione americana per delle esercitazioni. Diventa un asso sino a quando non viene dichiarato inabile al volo, cosa che la moglie Sally accoglie con gioia.\nProduzione.\nL'US Air Force dette un notevole contributo mettendo a disposizione diverse basi aeree militari per le riprese come la base di Tampa in Florida, Lowry Air Force Base in Colorado e la base di Fort Worth in Texas. Il simulacro della parte anteriore della fusoliera e dell'abitacolo del B-47 oggetto delle riprese, oggi fa bella mostra di s\u00e9 al March Field Air Museum di Riverside, in California.\nCritica.\nRitroviamo due anni dopo \"La storia di Glenn Miller\" lo stesso regista Anthony Mann con i due protagonisti. Non si riesce per\u00f2 a riottenere la magia precedente che aveva portato ad alcune importanti nomination. \u00c8 comunque un ottimo film per le riprese, soprattutto quelle aeree sui bombardieri strategici B-36 e B-47 Stratojet, e dove James Stewart ha portato la sua esperienza di militare e pilota dell'aeronautica."}
{"id": "1739545", "revid": "1543377", "url": "https://it.wikipedia.org/wiki?curid=1739545", "title": "Franchi LF-57", "text": "La Franchi LF-57 \u00e8 stata una pistola mitragliatrice in dotazione all'Esercito Italiano e a un ridotto numero di altre forze armate nel mondo.\nSviluppo.\nLo sviluppo della LF-57 fu avviato dalla Franchi nel 1956; entr\u00f2 in produzione nel 1957. Condivide molte soluzioni con la quasi coeva Beretta PM12 S2.\nQuesta pistola mitragliatrice fu adottata in 13.500 esemplari dall'Esercito Italiano e distribuita anche al 13\u00ba Gruppo Acquisizione Obiettivi \"Aquileia\" (Gr.Ac.O.) della 3\u00aa Brigata missili \"Aquileia\" di Portogruaro. Questa versione solo automatica a raffica libera, negli anni ottanta \u00e8 stata modificata dallo Stabilimento Militare Armi Leggere (SMAL) di Terni per sparare in semiautomatico, ottenendo cos\u00ec la versione LF-57 SMAL RAF-CS (RAF sta per raffica, CS per colpo singolo). Altri esemplari furono assegnati all'Arma dei Carabinieri per i Nuclei di Polizia Militare delle Grandi Unit\u00e0 dell'Esercito. Nel 1962 fu data in dotazione al Comsubin della Marina Italiana, ma poco dopo fu sostituita con la Beretta PM 12 (dai Carabinieri, dall'Esercito e dalla Marina) e recentemente anche con la Heckler &amp; Koch MP5, armi di nuova concezione balistica.\nL'arma fu acquistata in 10.000 esemplari anche dall'Esercito portoghese che la impieg\u00f2 nelle guerre in Angola, Guinea-Bissau, Mozambico e della Repubblica Democratica del Congo negli anni immediatamente successivi all'indipendenza dal Belgio.\nIl nome deriva dalle iniziali del fondatore della casa armiera, Luigi Franchi, e dall'anno di produzione. Ben presto fu soprannominata \"San Luigi\" per i \"miracoli\" ottenuti in combattimento, per la praticit\u00e0 e l'affidabilit\u00e0 dimostrata in ogni condizione.\nLa produzione di questa arma prosegu\u00ec fino al 1980, con un totale di 30.000 esemplari costruiti per il mercato estero (in Italia non aveva riscosso successo). La Franchi cre\u00f2 anche una versione per il mercato americano denominata LF-57 \"police model\" che si differenziava dal modello originale per la canna (di 406\u00a0mm).\nAll'inizio degli anni 2000 l'arma \u00e8 stata rivalutata, ed ora \u00e8 disponibile nelle armerie di alcuni reparti dell'Esercito, apprezzata per la sua semplicit\u00e0 ed affidabilit\u00e0.\nDescrizione.\nIl castello dell'arma \u00e8 in lamiera stampata con due nervature di rinforzo, numerose fessure per il raffreddamento e grande finestra di espulsione sul lato destro. Le mire sono fisse: il mirino \u00e8 anch'esso stampato, mentre la tacca di mira \u00e8 saldata. Posteriormente il calcio pieghevole a stampella \u00e8 incernierato sul coperchio che d\u00e0 accesso all'interno del castello per lo smontaggio di otturatore e canna. L'innovazione maggiore sta nelle parti mobili: l'otturatore, fresato dal pieno, \u00e8 a forma di \"L\" (come nell'Armaguerra OG-43). Il lato lungo della \"L\" \u00e8 forato per tutta la sua lunghezza e l'otturatore scorre nel fusto guidato inferiormente dalle pareti del castello e superiormente dall'asta guidamolla inserita in detto foro. Questa distribuzione delle masse riduce l'impennamento dell'arma durante le raffiche e dona una eccezionale stabilit\u00e0 durante il tiro. Sul lato corto della \"L\" si trova l'estrattore ed il percussore fisso; infatti l'arma spara ad otturatore aperto, con funzionamento a massa battente. La manetta d'armamento \u00e8 posizionata sul lato sinistro del castello. Il ponticello del grilletto unisce l'impugnatura al bocchettone per i caricatori bifilari da 10, 20, 30 o 40 colpi (l'arma utilizza gli stessi caricatori dei Moschetti Automatici Beretta - M.A.B. e delle pistole mitragliatrici P.M. 12). L'impugnatura comprende la leva di sicura, posizionata in modo da essere disattivata solo impugnando saldamente l'arma. Nei modelli (tipo quello per l'Esercito Portoghese) che prevedevano il selettore di tiro per raffica e colpo singolo, questo era del tipo a piolo passante ed era posizionato sopra all'impugnatura."}
{"id": "1739546", "revid": "1543377", "url": "https://it.wikipedia.org/wiki?curid=1739546", "title": "Hahniidae", "text": "Hahniidae , 1878 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva da Carl Wilhelm Hahn, zoologo e aracnologo tedesco (16 dicembre 1786 - 7 novembre 1835), ed il suffisso \"-idae\", che designa l'appartenenza ad una famiglia.\nCaratteristiche.\nSono ragni molto piccoli, in genere non superano i 2 millimetri di lunghezza, detti anche \"ragni nani del foglio\", perch\u00e9 costruiscono tele molto delicate dalla forma di un piccolo foglio o lenzuolo e, diversamente da altri ragni, la tela non serve per una pronta ritirata. La seta con cui \u00e8 tessuta \u00e8 estremamente sottile. Sono facilmente identificabili per la sistemazione obliqua delle loro sei filiere. L'ultimo intervallo della filiera esterna \u00e8 piuttosto lungo e prevale sugli altri.\nComportamento.\nIl loro habitat preferito \u00e8 in posti umidi, nei pressi di acqua o di muschio e viene rinvenuto spesso fra le foglie di arbusti e alberi o negli ammassi di foglie cadute sul terreno.\nDistribuzione.\nLa famiglia \u00e8 pressoch\u00e9 cosmopolita, ad eccezione di gran parte dell'Australia, della parte centrale dell'America meridionale e di alcune zone del Asia sud-orientale.\nTassonomia.\nAttualmente, a novembre 2020, si compone di 24 generi e 353 specie:"}
{"id": "1739548", "revid": "767487", "url": "https://it.wikipedia.org/wiki?curid=1739548", "title": "Titta Colleoni", "text": "Biografia.\nSi \u00e8 dedicato principalmente alla musica beat e psichedelica. \nAll'et\u00e0 di 18 anni ha cominciato a suonare con Lucio Dalla e con i Grilli (con Mario Pasotti, padre dell'attore Giorgio, e Michele Capogrosso), per poi fondare il gruppo dei PerDio, autori del brano \"\u00c8 triste il vento\" del 1973.\nNello stesso anno ha collaborato con il giovane Edoardo Bennato, nella realizzazione del suo primo album \"Non farti cadere le braccia\".\nHa suonato inoltre con Area, PFM, Franco Battiato, Robert Wyatt.\nCofondatore di Radio Montevecchia. Attualmente collabora come consigliere artistico in Fil1933 group, dirige anche sulle frequenze di Radio Onda d'urto a Brescia, Casa Titta programma dedicato alla nuova musica emergente."}
{"id": "1739550", "revid": "767487", "url": "https://it.wikipedia.org/wiki?curid=1739550", "title": "Fert\u0151homok", "text": "Fert\u0151homok \u00e8 un comune di 561 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739553", "revid": "1243", "url": "https://it.wikipedia.org/wiki?curid=1739553", "title": "Ferrovia Seregno-Carnate", "text": ""}
{"id": "1739554", "revid": "287204", "url": "https://it.wikipedia.org/wiki?curid=1739554", "title": "Cauberg", "text": "Il Cauberg \u00e8 una collina, situata nel villaggio di Vilt, facente parte del comune di Valkenburg aan de Geul nei Paesi Bassi, a quota 141 metri sul livello del mare.\n\u00c8 particolarmente nota nell'ambiente del ciclismo per essere la salita finale, e spesso decisiva, dell'Amstel Gold Race, una delle pi\u00f9 prestigiose classiche del circuito internazionale. Nel 2006 \u00e8 stato inoltre affrontato nella terza tappa del Tour de France, vinta da Matthias Kessler, nella Vuelta a Espa\u00f1a 2009, come pure nei Campionati del mondo di ciclismo su strada 1979 e nei Campionati del mondo di ciclismo su strada 2012.\nL'ascesa \u00e8 lunga, secondo diverse interpretazioni, da 800 a 1500 metri, la pendenza media oscilla tra il 5% e l'8% mentre la massima fra il 10% e il 12%. Il dislivello della salita \u00e8 di 70 metri.\nNel 1956, sulle rampe del Cauberg, si \u00e8 verificato un grave incidente stradale che ha coinvolto un pullman: 19 persone morirono nell'occasione."}
{"id": "1739555", "revid": "161374", "url": "https://it.wikipedia.org/wiki?curid=1739555", "title": "Canale alpha", "text": ""}
{"id": "1739557", "revid": "767487", "url": "https://it.wikipedia.org/wiki?curid=1739557", "title": "Fert\u0151r\u00e1kos", "text": "Fert\u0151r\u00e1kos \u00e8 un comune di 2.182 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739558", "revid": "110157", "url": "https://it.wikipedia.org/wiki?curid=1739558", "title": "Fert\u0151szentmikl\u00f3s", "text": "Fert\u0151szentmikl\u00f3s \u00e8 un comune di 3.873 abitanti situato nella provincia di Gy\u0151r-Moson-Sopron, nell'Ungheria nordoccidentale.\nQua \u00e8 nato l'arcivescovo cattolico Csaba Terny\u00e1k."}
{"id": "1739561", "revid": "120363717", "url": "https://it.wikipedia.org/wiki?curid=1739561", "title": "Ferdinand Lot", "text": "Fu membro dell'Acad\u00e9mie des inscriptions et belles-lettres. Si guadang\u00f2 la fama di eccezionale conoscitore della fine dell'Impero Romano e dell'Alto Medioevo. Caratterizzati dalla loro chiarezza, i suoi scritti sono molto accessibili anche a chi non \u00e8 uno storico."}
{"id": "1739565", "revid": "767487", "url": "https://it.wikipedia.org/wiki?curid=1739565", "title": "Hip hip hurra!", "text": "Hip hip hurra! \u00e8 un film del 1987 diretto da Kjell Grede e basato sulla vita dei pittori nordici del gruppo Hip Hip Hurra!."}
{"id": "1739566", "revid": "28592", "url": "https://it.wikipedia.org/wiki?curid=1739566", "title": "Storia della Moldavia", "text": ""}
{"id": "1739568", "revid": "56620", "url": "https://it.wikipedia.org/wiki?curid=1739568", "title": "Carmine Ruggiero", "text": ""}
{"id": "1739569", "revid": "3831", "url": "https://it.wikipedia.org/wiki?curid=1739569", "title": "Danilo Calvio", "text": ""}
{"id": "1739573", "revid": "809148", "url": "https://it.wikipedia.org/wiki?curid=1739573", "title": "Simmetria C", "text": "Nella fisica, la simmetria C indica la simmetria delle leggi fisiche rispetto ad una trasformazione di coniugazione di carica (in inglese \"charge-conjugation\"). L'elettromagnetismo, la forza di gravit\u00e0 e l'interazione nucleare forte rispettano tale simmetria, mentre ci\u00f2 non vale per l'interazione debole.\nInversione di carica nell'elettromagnetismo.\nLe leggi dell'elettromagnetismo (sia nella sua versione classica che in quella quantistica) come detto in precedenza sono invarianti rispetto ad una trasformazione di carica: ci\u00f2 significa che, presa una carica \"q\" immersa in eventuali campi elettrici o magnetici e sostituita con una carica \"-q\", se si invertono anche le direzioni dei campi elettrici e magnetici agenti su tale carica, non si ha alcuna variazione delle leggi della dinamica che descrivono tale carica. Nel linguaggio della teoria quantistica dei campi, si scrive che:\nQueste trasformazioni non alterano la chiralit\u00e0 delle particelle."}
{"id": "1739578", "revid": "922800", "url": "https://it.wikipedia.org/wiki?curid=1739578", "title": "Hip hop finlandese", "text": "L'hip hop finlandese \u00e8 rappresentato da due principali categorie, la prima, in minoranza, \u00e8 rappresentata dagli artisti (Bomfunk MC's, Don Johnson Big Band, Kwan) che usano per le loro liriche la lingua inglese, e l'altra parte che usa la lingua finlandese. \nLe prime registrazioni di hip hop in Finlandia furono realizzate negli anni ottanta, ma il vero boom del genere si ebbe alla fine degli anni novanta. \nIl gruppo che ha venduto pi\u00f9 dischi \u00e8 rappresentato dai Fintelligens. Il solista che ha venduto pi\u00f9 dischi \u00e8 stato Pikku G, che all'et\u00e0 di soli 15 anni produsse \"R\u00e4j\u00e4hdysvaara\" (\"pericolo di esplosione\") che ha venduto pi\u00f9 di 120.000 copie in Finlandia, e grazie al quale vinse quattro dischi di platino, seguito dall'album \"Suora l\u00e4hetys\"."}
{"id": "1739579", "revid": "1305772", "url": "https://it.wikipedia.org/wiki?curid=1739579", "title": "Blue Ice", "text": "Blue Ice \u00e8 un videogioco d'avventura sviluppato dalla Art of Mind Productions e pubblicato dalla Psygnosis nel 1995."}
{"id": "1739585", "revid": "125618583", "url": "https://it.wikipedia.org/wiki?curid=1739585", "title": "Cavalli di San Marco", "text": "Il gruppo scultoreo dei Cavalli di San Marco si compone di quattro statue di cavalli in lega bronzea, in origine appartenute a una quadriga in trionfo collocata all'ippodromo di Costantinopoli, oggi visibili nella Basilica di San Marco di Venezia, nella quale furono traslati dall'inizio del XIII secolo in seguito al saccheggio della citt\u00e0 ad opera dei crociati.\nOrigini.\nLa realizzazione di questa scultura unica pervenuta dall'epoca antica potrebbe risalire all'epoca romana (alcuni la datano dalla met\u00e0 del II secolo al III secolo d.C.) o, pi\u00f9 probabilmente, a quella ellenistica (comunque non prima del II secolo a.C., in base alla datazione al radiocarbonio), sebbene alcuni autori moderni propendono per una collocazione temporale ben pi\u00f9 alta, al IV secolo a.C., con attribuzione allo scultore greco Lisippo. \u00c8 possibile che, a prescindere dalla loro origine, i cavalli abbiano ornato il Mausoleo di Adriano fino all\u2019epoca delle guerre gotiche, da quando per l\u2019appunto si ha la certezza della loro presenza a Costantinopoli. \nL'analisi chimico-fisica dell'opera suggerisce che la lega bronzea fu realizzata con l'impiego di un'altissima percentuale di rame, almeno il 96,67% di rame. \nL'alto contenuto di rame avrebbe incrementato la temperatura di fusione fino a 1200-1300\u00a0\u00b0C. La grande purezza del rame fu scelta per dare una pi\u00f9 soddisfacente doratura col mercurio. Questo metodo produttivo suggerisce che la realizzazione dell'opera sia avvenuta in epoca romana, piuttosto che in quella ellenistica. I quattro cavalli hanno un'altezza massima di 238\u00a0cm, con 131\u00a0cm di altezza al garrese; sono lunghi 252\u00a0cm e pesano tra gli 8,5 e i 9 quintali ciascuno.\nStoria.\n\u00c8 certo che i cavalli, insieme con la quadriga, erano stati posti nel grande ippodromo di Costantinopoli, probabilmente sopra i \"carceres\" (da dove partivano le bighe per le corse nel circo); giunsero in citt\u00e0, forse dall'isola di Chios, sotto l'imperatore Teodosio II (408-450), come raccontano le fonti dell'VIII secolo. \nFurono trasportati nella citt\u00e0 lagunare nel 1204, sottratti a Costantinopoli dalla Repubblica di Venezia in seguito all'assedio e saccheggio della citt\u00e0 avvenuto l'anno prima durante la IV crociata. Poco dopo la fine della crociata, Enrico Dandolo, doge di Venezia, invi\u00f2 i cavalli nella \"Serenissima\", dove furono installati sulla terrazza della facciata della Basilica di San Marco nel 1254. Petrarca li pot\u00e9 ammirare quando fece visita alla citt\u00e0 nel 1364.\nNel 1797, Napoleone Bonaparte rimosse i cavalli e li port\u00f2 a Parigi come oggetto delle spoliazioni francesi della Repubblica di Venezia durante l'occupazione napoleonica, dove li utilizz\u00f2 per disegnare la sua quadriga per l'arco di Trionfo del Carrousel. Curioso l'aneddoto relativo alle restituzioni dei cavalli in bronzo di San Marco raccontato dei giornali dell'epoca. Secondo il corrispondente del \"Courier\" di Londra: \"Ho appena visto gli austriaci togliere i cavalli dall'arco. L'intera corte delle Tuileries, piazza de Carrousel sono piene di fanti austriaci e di cavalleria armata, e nessuno \u00e8 autorizzato ad avvicinarsi, le truppe ammontano a diverse migliaia, con folle di francesi in tutte le vie che guardano e danno sfogo alle loro emozioni con grida ed imprecazioni...\". Nel 1815 i cavalli tornarono a Venezia grazie al capitano Dumaresq. Quest'ultimo aveva combattuto nella file della settima coalizione anti-francese nella battaglia di Waterloo ed era con le forze alleate a Parigi dove fu incaricato dall'Imperatore d'Austria di prelevare i quattro cavalli dall'Arco di Trionfo parigino e condurli a San Marco a Venezia. Per aver portato a termine il compito ricevette dall'Imperatore una tabacchiera d'oro con le sue iniziali in diamanti.\nTranne che in periodi di conflitti bellici, quando furono trasferiti in luoghi sicuri per sottrarli a eventuali danni da bombardamenti, i cavalli sono rimasti sulla terrazza della basilica fino agli anni '80 del Novecento, quando si decise di porli nel Museo della basilica per proteggerli dai danni degli agenti atmosferici e dello smog, sostituendoli con copie identiche."}
{"id": "1739586", "revid": "1305772", "url": "https://it.wikipedia.org/wiki?curid=1739586", "title": "Bob's Bad Day", "text": "Bob's Bad Day \u00e8 un videogioco d'azione sviluppato dalla Dome Software Developments e pubblicato dalla Psygnosis nel 1993 per Amiga."}
{"id": "1739587", "revid": "827882", "url": "https://it.wikipedia.org/wiki?curid=1739587", "title": "C\u00f4te de La Redoute", "text": "La C\u00f4te de La Redoute, o semplicemente La Redoute, \u00e8 una celebre ascesa della pi\u00f9 antica fra le classiche ciclistiche, la Liegi-Bastogne-Liegi. \u00c8 situata nel comune di Aywaille, in Vallonia, precisamente nella Provincia di Liegi.\nLa sommit\u00e0, a quota 292 m s.l.m., si incontra dopo 2.3 chilometri di salita, caratterizzati da una pendenza media del 7,4% con punte vicine al 22%.\nL'asperit\u00e0 si trova ad una trentina di chilometri dalla conclusione della corsa, rendendola una delle salite decisive per conoscere il vincitore. Tuttavia, con l'inserimento di una nuova salita (C\u00f4te de la Roche aux Faucons) vicino al traguardo, la Redoute ha perso parte della sua importanza."}
{"id": "1739590", "revid": "827882", "url": "https://it.wikipedia.org/wiki?curid=1739590", "title": "La Redoute", "text": ""}
{"id": "1739591", "revid": "33689", "url": "https://it.wikipedia.org/wiki?curid=1739591", "title": "Bram Stoker's Dracula (disambigua)", "text": ""}
{"id": "1739592", "revid": "599013", "url": "https://it.wikipedia.org/wiki?curid=1739592", "title": "Progressive segmented Frame", "text": "Il Progressive segmented Frame, abbreviato anche come PsF, sF, SF e, in italiano, Fotogramma progressivo Segmentato, \u00e8 un sistema di registrazione e archiviazione per la televisione ad alta definizione, progettato per acquisire, registrare, modificare e distribuire contenuti a scansione progressiva utilizzando sistemi e apparecchiature a scansione interlacciata.\nStoria.\nIl PsF \u00e8 stato progettato per semplificare la conversione di contenuti cinematografici in standard televisivi differenti, e anche come metodo di scambio per emittenti a livello mondiale. Entrata nell'uso dell'industria cinematografica alla fine degli anni 90, l'implementazione originale era orientata alla produzione di contenuti 24PsF. Le apparecchiature gi\u00e0 esistenti dovettero essere modificate per supportare una modalit\u00e0 48i per funzionare correttamente con questo standard.\nCon il PsF, un fotogramma progressivo \u00e8 suddiviso in due \"segmenti\", con le linee dispari su un segmento e quelle pari sull'altro. Dal punto si vista del segnale, questa struttura \u00e8 identica a un segnale interlacciato con l'unica differenza che non c'\u00e8 movimento tra i due semiquadri, che rappresentano lo stesso identico istante. Questo permette al video progressivo di essere elaborato e trasportato con la stessa circuiteria.\nL'introduzione del formato segmentato fu all'origine di qualche polemica. Alcuni produttori osservarono una certa complicazione inutile creata da questo procedimento, e che investire su un formato nativamente progressivo sarebbe stata un'idea migliore. Altri accusarono direttamente la Sony Pictures di favorire la sua casa madre, in quanto produttrice all'epoca di apparecchiature per il video interlacciato. Charles Poynton, un'autorit\u00e0 nel campo della televisione digitale, afferm\u00f2 in un suo libro che \"I proponenti dello schema [PsF] sostengono la compatibilit\u00e0 con i procedimenti e le apparecchiature interlacciate, a mio modo di vedere un obiettivo dubbio.\" William F. Schreiber, ex direttore dell'Advanced Television Research Program presso il MIT, avanz\u00f2 inoltre il sospetto che il continuo sostegno all'interlacciamento derivasse dal desiderio delle aziende produttrici di sistemi per uso domestico di rientrare dai sostanziosi investimenti fatti a sostegno di una tecnologia che rischiava di essere obsoleta.\nNonostante le critiche, lo schema PsF divenne presto uno standard per applicazioni cinematografiche di alta qualit\u00e0 destinate alla televisione. Uno degli usi documentati \u00e8 l'edizione in DVD del film \"Terminator 2 - Il giorno del giudizio\", eseguita nel 2003 da Artisan e THX. Il film originale a 24 fotogrammi al secondo fu convertito in PsF e registrato su nastri D5 HD, da cui fu poi creato un master digitale identico alla pellicola originale, con la possibilit\u00e0 di eseguire tutta l'edizione digitalmente. Lo stesso master digitale sembra essere stato usato per la versione in Blu-ray Disc del 2006.\nIl PsF divenne anche un sistema di ripresa per telecamere in campo professionale. \u00c8 usato nelle telecamere HDCAM e XDCAM, inclusa la famosa CineAlta HDW-F900 usata da George Lucas per le riprese di Star Wars Episodio II - L'attacco dei cloni, e da Alexander Sokurov per Arca russa, interamente in digitale.\nModalit\u00e0 di scansione.\n24PsF e 23PsF.\nIl 24PsF (indicato anche come 48sF, 1080sf24 o 1920x1080/24/1:1SF) \u00e8 il formato a fotogramma segmentato originale, utilizzato in campo professionale per telecinema, realizzazione di master digitali e interscambio di video tra emittenti. Con una maggiore diffusione, questo formato potrebbe diventare il primo standard video a diffusione mondiale, un campo fino a oggi riservato alla cinematografia in pellicola.\nIl 23PsF (indicato anche come 1080sf23 o 1920x1080/23.98/1:1SF) \u00e8 una variante con una cadenza di ripresa leggermente minore, utilizzato spesso per produzioni ad alta definizione con l'esigenza di generare contemporaneamente anche un segnale standard a 525 linee (cio\u00e8 a 59.94\u00a0Hz).\n25PsF.\nIl 25PsF (indicato anche come 1080sf25 o 1920x1080/25/1:1SF) \u00e8 usato nei sistemi a 50\u00a0Hz, per la produzione di materiale destinato alla distribuzione televisiva e girato direttamente in formato elettronico.\n30PsF e 29PsF.\nIl 30PsF (indicato anche come 30p, 1080sf30 o 1920x1080/30/1:1SF) e il 29PsF (1080sf29 o 1920x1080/29.97/1:1SF) sono usati qualche volta nei sistemi a 60\u00a0Hz, soprattutto per sitcom e spettacoli musicali.\nLa diffusione di questi due formati \u00e8 abbastanza limitata, dal momento che allo stato attuale della tecnologia pochi televisori sono in grado di deinterlacciarli correttamente.\nIl Frame Shutter Mode.\nIl Frame Shutter Mode \u00e8 il nome con cui la Sony chiama un proprio sistema di scansione progressiva per le telecamere a CCD. In questa modalit\u00e0, la telecamera riprende una serie di immagini indipendenti, alla frequenza di 15 o 30 (NTSC), o 12,5 o 25 (PAL), fotogrammi al secondo. Queste immagini sono poi combinate come fotogrammi interlacciati standard come nel PsF. Il risultato \u00e8 un segnale a scansione progressiva compatibile con i tradizionali sistemi interlacciati.\nLa Sony utilizza questa tecnologia in prodotti amatoriali e professionali e anche per acquisire immagini fisse. Per esempio, il camcorder MiniDV DCR-HC96 MiniDV dispone di un modo progressivo 30p (la versione europea, il DCR-HC96E, ha il 25p corrispondente). Questa tecnologia viene impiegata anche in applicazioni di telesorveglianza.\nConfronto tra PsF e pulldown 2:2.\nLa tecnologia a fotogramma segmentato \u00e8 simile al pulldown 2:2, usato comunemente nei sistemi a 50\u00a0Hz per il trasferimento di materiale cinematografico. Con questo sistema, ogni fotogramma di pellicola viene scansionato in due semiquadri. Per adattare la frequenza, in passato si aumentava la velocit\u00e0 della pellicola del 4%, mentre le tecniche moderne prevedono l'inserimento di un semiquadro in pi\u00f9 ogni 12. A differenza del PsF, per\u00f2, il pulldown 2:2 prevede un filtro per evitare l'effetto twitter, che non \u00e8 necessario nel primo caso."}
{"id": "1739593", "revid": "36426", "url": "https://it.wikipedia.org/wiki?curid=1739593", "title": "Mura di Montegiovi", "text": "Le mura di Montegiovi costituiscono il sistema murario difensivo dell'omonimo borgo castellano del territorio comunale di Castel del Piano. Le mura hanno un andamento discontinuo nel delimitare il borgo in prossimit\u00e0 dei punti pi\u00f9 ripidi e inaccessibili del rilievo. Alcuni tratti sono stati nel tempo incorporati in altri fabbricati, modificando il proprio aspetto originario; i tratti a vista hanno invece mantenuto il tipico rivestimento in pietra del periodo duecentesco.\nLa zona meglio conservata dell'intera cinta muraria \u00e8 il tratto della cortina ove si apre la porta di accesso al borgo. Quest'ultima si presenta ad arco tondo che poggia su due pregevoli mensolette sporgenti. In questo tratto le mura incorporano la parete esterna e il campanile a vela della cappella gentilizia dedicata a sant'Elena e san Rocco, chiesetta dell'ormai perduto castello dei Bonsignori.\nStoria.\nLa cinta muraria fu costruita tra il XII e il XIII secolo, a protezione della vetta del poggio su cui sorge il borgo di Montegiovi, gi\u00e0 all'epoca controllato dai Senesi.\nL'impianto del sistema difensivo, rimasto intatto per diversi secoli, ha subito solo alcune recenti modifiche, laddove \u00e8 venuto a trovarsi addossato ad edifici abitativi del centro storico."}
{"id": "1739599", "revid": "767487", "url": "https://it.wikipedia.org/wiki?curid=1739599", "title": "Renato Sandri", "text": "Biografia.\nAll'et\u00e0 di 17 anni raggiunse i Monti Lessini sopra Verona partecipando alla Resistenza meritandosi la medaglia di bronzo al valor militare. Il 25 aprile 1945 era a Milano guardia del corpo di Sandro Pertini. Fu il primo presidente dell'ANPI di Mantova. Dal 1964 al 1980 ha seguito gli eventi dell'America Latina in qualit\u00e0 di membro della sezione esteri del Partito Comunista Italiano. Fu amico personale di Salvador Allende e pochi giorni prima del golpe di Pinochet fu insignito dell'ordine di O'Higgins, massima onorificenza cilena.\nDeputato al Parlamento italiano per quattro legislature (1963-1979), \u00e8 stato anche membro del parlamento europeo dal 1972 al 1979. \nPubblicistica.\nIn trent'anni di ricerca ha raccolto una ricca serie di testimonianze sulla Resistenza italiana ed europea.\nHa pubblicato per Einaudi, con Enzo Collotti e Frediano Sessi \"Il Dizionario della Resistenza\" ISBN 88-06-14689-0.\""}
{"id": "1739603", "revid": "107423452", "url": "https://it.wikipedia.org/wiki?curid=1739603", "title": "Provincia imperiale", "text": "Una provincia imperiale era una provincia romana il cui governatore era nominato direttamente ed unicamente dall'imperatore. Queste province erano spesso province di confine, strategicamente e militarmente importanti per la sicurezza dell'Impero o comunque quelle non del tutto pacificate o nelle quali erano da poco scoppiate guerre o rivolte.\nSi trattava di tutte le province, esclusa l'Africa proconsolare dove erano presenti delle unit\u00e0 legionarie lungo l'intero \"limes\" romano, soprattutto nei suoi tratti renano-danubiano-orientale.\nLa riforma augustea.\nCon l'avvento del principato di Augusto l'amministrazione provinciale venne riorganizzata. Alcune province, che necessitavano per la difesa di uno stabile presidio legionario o che erano di fondamentale importanza per le finanze dello Stato, rimasero sotto il diretto controllo dell'imperatore, in forza dell'\"imperium proconsulare maius\" che gli era stato attribuito a vita. Si trattava delle province prossime al limes, comunque di nuova costituzione; lo scopo ultimo, non troppo celato, era tuttavia il controllo della pressoch\u00e9 totalit\u00e0 delle legioni da parte dell'imperatore. Questa prima divisione avvenne nel 27 a.C.. Tra le province imperiali troviamo: la \"Hispania Tarraconensis\", la \"Hispania Lusitania\", la \"Gallia Comata\" (o \"Tres Galliae\"), la \"Gallia Narbonensis\" (divenuta poi provincia senatoria dal 22 a.C.), la Siria (a cui fu unita la Cilicia e Cipro fino al 22 a.C.) e l'Egitto. A partire dal 22 a.C. Augusto cedette al Senato le province della \"Narbonense\" e di \"Cipro\" ottenendo in cambio quella dell'\"Illyricum\".\nNelle province l'imperatore inviava un proprio rappresentante, il \"legatus Augusti pro praetore\" un ex-pretore o un ex-console, nominato al di fuori del \"cursus honorum\" e per un periodo di tempo variabile, secondo la volont\u00e0 dell'imperatore; al legato era affiancato un \"procurator Augusti\" preposto alla riscossione tributaria e al pagamento del soldo all'esercito, nonch\u00e9 un \"legatus legionis\" per ogni legione presente sul territorio (solo nel caso ve ne fosse pi\u00f9 d'una). A partire da Claudio, fu creata una nuova categoria di province, cosiddette procuratorie, nelle quali il principe inviava un procurator Augusti di rango equestre, il quale aveva piena giurisdizione in campo militare, giudiziario e finanziario. In queste province erano stanziate solamente truppe ausiliarie A questo sistema, faceva eccezione, gi\u00e0 al tempo di Augusto, la prima provincia imperiale per costituzione, ovvero l'Egitto, la quale era assegnata ad un Praefectus Aegypti di rango equestre e di nomina imperiale, e che, unico fra i governatori equestri, aveva al proprio comando una o pi\u00f9 legioni.\nLa suddivisione in province senatorie e imperiali venne effettuata da Augusto nel 27 a.C. Tutte le nuove province da allora costituite furono incluse fra le province imperiali.\nAl tempo di Augusto le province imperiali senatorie (legatarie) erano:\nLe province imperiali equestri erano invece governate da numerosi \"procuratores Augusti\" e due \"praefecti\" (fino a Settimio Severo):"}
{"id": "1739606", "revid": "1305772", "url": "https://it.wikipedia.org/wiki?curid=1739606", "title": "Brataccas", "text": "Brataccas \u00e8 un videogioco sviluppato dalla Psygnosis nel 1986 per Amiga, Atari ST e Macintosh, il primo gioco pubblicato dalla Psygnosis. \u00c8 un videogioco d'azione di fantascienza, con elementi da gioco di ruolo.\nSi ritiene che \"Brataccas\" sia ci\u00f2 che resta del progetto Bandersnatch, molto atteso, ma il cui sviluppo era stato abbandonato dalla Imagine Software. Molto discusso dalla stampa prima che venisse pubblicato, Brataccas ha avuto cos\u00ec un'ampia copertura giornalistica da parte delle riviste e della stampa di settore. Sebbene la grafica fosse apprezzata, il gioco venne giudicato male a causa dei significativi problemi di controllo."}
{"id": "1739607", "revid": "287204", "url": "https://it.wikipedia.org/wiki?curid=1739607", "title": "Destination Management Company", "text": "Una Destination Management Company o DMC \u00e8 un'azienda che si occupa dell'organizzazione di servizi logistici per il turismo per vacanza e per affari.\nSi tratta di aziende \"solitamente\" localizzate direttamente sul posto stesso, che si occupano di organizzare tutti i servizi a terra e, talvolta anche i voli domestici o nazionali di linea oppure schedati (ovvero dove compagnie private usano una programmazione giornaliera o pi\u00f9 volte a settimana) specializzandosi su un determinato territorio del quale godono di un'approfondita conoscenza, la quale pu\u00f2 essere a livello provinciale, regionale o nazionale. Forniscono prenotazioni alberghiere, trasporti, tour, escursioni, organizzazione di eventi e quant'altro necessario. Differiscono dai tour operator ed agenzie di viaggio limitandosi su una regione o nazione particolare, in alcuni casi su pi\u00f9 paesi, ma sempre legati ad un continente in tal caso. \nUn operatore DMC quindi \u00e8 uno specialista che riesce a fornire pacchetti e servizi individuali collegati al turismo, meeting convention, congressi, pacchetti viaggi (disponendo di assicurazioni proprie stipulate in loco) nelle destinazioni sulle quali \u00e8 specializzato. Un DMC \u00e8 spesso partner di tour operator, ma non vende solo ai Tour Operator ed Agenzie di Viaggio come una volta, oggi i DMC vendono a qualunque tipologia di cliente, anche quello privato."}
{"id": "1739609", "revid": "729019", "url": "https://it.wikipedia.org/wiki?curid=1739609", "title": "Vol\u017eskaja", "text": "Vol\u017eskaja () \u00e8 una stazione della Metropolitana di Mosca, situata sulla Linea Ljublinsko-Dmitrovskaja. La fermata fu inaugurata il 28 dicembre 1995, come ultima stazione della prima tratta del ramo Ljublinskij, e costitu\u00ec il capolinea per poco meno di un anno (si pu\u00f2 infatti notare, oltre la stazione, i binari che consentivano il cambiamento di direzione dei treni).\nLa stazione \u00e8 stata la prima a Mosca ad essere costruita con un nuovo design, noto come \"singolo piano\". In questo caso, il soffitto \u00e8 stato realizzato con lunghe lastre di cemento utilizzate per i ponti automobilistici, che sono state abbassate sulle mura laterali che risultano rafforzate. Inoltre, questo spazio comprende automaticamente gli ingressi e le altre infrastrutture, permettendo un utilizzo della stazione pi\u00f9 efficiente ed economico. L'architetto V. Volovich smalt\u00f2 le mura con alluminio di colore giallo chiaro in alto e rosso in basso; il pavimento \u00e8 ricoperto in granito grigio. Il design innovativo \u00e8 dovuto anche alle illuminazioni, che consistono di pali al centro della banchina con lampade quadrate su ognuno dei due lati. Uniche sono anche le cabine gialle che contengono le panchine per i passeggeri.\nLa stazione presenta due ingressi sotterranei, situati sotto viale Vol\u017eskij."}
{"id": "1739611", "revid": "1452073", "url": "https://it.wikipedia.org/wiki?curid=1739611", "title": "Brian the Lion", "text": "Brian the Lion \u00e8 un videogioco d'azione sviluppato dalla Reflections Interactive e pubblicato dalla Psygnosis nel 1994 per Amiga e Amiga CD32."}
{"id": "1739616", "revid": "729019", "url": "https://it.wikipedia.org/wiki?curid=1739616", "title": "Giorgio Bozzo", "text": "Produce anche spettacoli per il teatro.\nBiografia.\nGenovese di nascita trapiantato a Milano, ha iniziato l'attivit\u00e0 nel mondo della musica leggera lavorando dal 1986 al 1989 per la Polygram. Dopo un'esperienza come giornalista nel settore della carta stampata a Berlino, ha iniziato a collaborare con Rai 2 e con diversi \"magazine\" fra cui \"Marie Claire\", \"Per Lui\", \"Esquire\", \"Amica\".\nTrasferitosi a Londra, ha intrapreso l'attivit\u00e0 di autore televisivo. Nel 1991 \u00e8 stato inviato e responsabile della redazione londinese per il programma televisivo \"Rock Caf\u00e8\". Sempre per Rai 2 \u00e8 stato autore l'anno successivo del programma \"Europop\" mentre per Raiuno, nel 1995, \u00e8 stato autore e produttore esecutivo di \"Hotel Babylon\".\nPer la radio \u00e8 stato autore nel 1997 del programma \"In aria\", ripreso su Rai 2 in occasione del Festival di Sanremo (la trasmissione ha visto il debutto di La Pina, Platinette, Matteo Bordone, La Giada).\n\u00c8 del 1999 la fondazione della GOIN' NUTS, societ\u00e0 che cura la produzione di programmi radiofonici per Platinette (\"The Absolutely Faboulous Platinette's Breakfast Show\" su Station One) e La Pina (\"So Pretty\", sempre per Station One). Dal 2002 GOIN' NUTS ha mantenuto solo la linea di edizione musicale.\nNel 2000 \u00e8 stato autore e produttore per Radiodue di \"Dispenser, distributore automatico di stimoli quotidiani\", programma giornaliero della fascia serale, mentre due anni dopo ha lanciato la P-NUTS, casa di produzione di spettacoli teatrali, programmi radiofonici ed etichetta discografica (ha prodotto per Platinette l'album \"Da viva - volume 1\", per Gennaro Cosmo Parlato i due album \"Che cosa c'\u00e8 di strano\" e \"Remainders\" e tutti gli album de le Sorelle Marinetti e dell'Orchestra Maniscalchi).\nOltre che di Platinette e di Parlato, Bozzo \u00e8 produttore di Costantino della Gherardesca, del gruppo \"vocalist\" de le Sorelle Marinetti e del progetto di recupero del repertorio swing anni Trenta e Quaranta Orchestra Maniscalchi."}
{"id": "1739617", "revid": "1345938", "url": "https://it.wikipedia.org/wiki?curid=1739617", "title": "Andrew Smith", "text": "Biografia.\nSmith nacque ad Hawick, nel Roxburghshire. Si laure\u00f2 in medicina all'Universit\u00e0 di Edimburgo nel 1819, dopo aver prestato servizio nel 1816 nel Servizio Medico dell'Esercito.\nSudafrica 1820-1837.\nNel 1820 venne inviato nella Colonia del Capo, a Grahamstown, per supervisionare le cure mediche date ai soldati europei ed ai soldati dei Corpi del Capo. Nel 1822 venne nominato chirurgo del distretto di Albany e fu il primo medico, in Sudafrica, a curare gratis i pazienti indigeni. Intraprese una spedizione scientifica nell'interno, durante la quale crebbero moltissimo i suoi interessi iniziali in storia naturale ed antropologia. In qualche occasione venne inviato dai governanti in visita confidenziale alle trib\u00f9 Bantu che si trovavano oltre la frontiera, tra cui ricordiamo il suo viaggio in Kaffraria nel 1824, durante il quale prese moltissimi appunti sui costumi delle trib\u00f9 Xhosa. Nel 1825 il Governatore della Colonia del Capo, Lord Charles Somerset, nomin\u00f2 Smith primo Soprintendente del Museo Sudafricano di storia naturale di Citt\u00e0 del Capo. Nel 1828 Smith venne inviato nel Namaqualand dal Vicegovernatore del Distretto Orientale del Capo di Buona Speranza, Richard Bourke, per compiere studi sui Boscimani che vivevano l\u00e0. In seguito a questo viaggio nel 1831 Smith scrisse \"Origine e storia dei Boscimani\". Nello stesso anno giunsero voci che nell'est era scoppiato un certo malcontento e nel gennaio 1832 il Governatore Sir Lowry Cole fu costretto ad inviare Smith nel Natal. Qua parl\u00f2 con Dingaan e ritorn\u00f2 da Cole, promuovendo un nuovo corso di eventi nella storia del Capo. Fu soprattutto grazie alle testimonianze di Smith che la Gran Bretagna pot\u00e9 annettere nel 1844 Port Natal e trasformarla in una colonia della Corona. Allo stesso modo le testimonianze dei commercianti a nord del fiume Orange portarono Smith ad intraprendere una spedizione di 18 mesi nel Basutoland, a Kuruman, il quartier generale di Mzilikazi, e ancora pi\u00f9 a nord, sui Magaliesberg; tra gli artisti della spedizione vi era anche Charles Davidson Bell. Smith ritorn\u00f2 con due izinDuna di Mzilikazi, inviati dal loro capo per siglare un'alleanza con la Colonia del Capo. Il \"Rapporto sulla spedizione alla scoperta dell'Africa Centrale\" di Smith venne pubblicato nel 1836. Stranamente, ad eccezione di due brevi rapporti editi dopo il suo ritorno a Citt\u00e0 del Capo nel 1836, non venne mai pubblicato nessun resoconto dei suoi viaggi. Comunque il diario di Smith venne in seguito edito da Percival R. Kirby e pubblicato dalla Van Riebeeck Society nel 1939-40, sotto il titolo \"Diario del Dr. Andrew Smith, Direttore della \u00abSpedizione alla Scoperta dell'Africa Centrale\u00bb, 1834-36\" (OCLC 4550857).\nSmith incontr\u00f2 Charles Darwin (1809-1882) quando quest'ultimo raggiunse il Capo nel 1836 a bordo dell'H.M.S. Beagle. Darwin cit\u00f2 con frequenza Smith nei suoi scritti e nelle sue corrispondenze. Nel 1857 Darwin raccomand\u00f2 Smith alla sua elezione come membro della Royal Society.\nInghilterra 1837-1872.\nSmith ritorn\u00f2 in Inghilterra nel gennaio 1837 e poco dopo pubblic\u00f2 i cinque volumi delle \"Illustrazioni di Zoologia del Sudafrica\" (1838-50). Avanz\u00f2 rapidamente tra le gerarchie del servizio medico fino alla nomina come Direttore-Generale dei Servizi Medici dell'Esercito nel 1853. Durante la guerra di Crimea fu il responsabile dell'organizzazione dei servizi medici, ma contro di lui vennero scagliate accuse di inefficienza ed incompetenza dal Times e da Florence Nightingale. Una commissione di inchiesta lo esoner\u00f2 da ogni responsabilit\u00e0 e ricevette onorificenze dalle universit\u00e0 e da societ\u00e0 di studi. I problemi di salute non gli permisero di venire rieletto nel 1858, quando venne nominato Cavaliere Commendatore del Bagno."}
{"id": "1739624", "revid": "767487", "url": "https://it.wikipedia.org/wiki?curid=1739624", "title": "Zorn (film)", "text": "Zorn \u00e8 un film del 1994 diretto da Gunnar Hellstr\u00f6m e basato sulla vita del pittore svedese Anders Zorn."}
{"id": "1739626", "revid": "1305772", "url": "https://it.wikipedia.org/wiki?curid=1739626", "title": "Redundant", "text": "Redundant \u00e8 un singolo del gruppo punk rock statunitense Green Day, estratto dall'album \"Nimrod\" e pubblicato nel 1998 dalla casa discografica Reprise Records.\nVideo.\nIl videoclip di Redundant prende spunto da un corto di Zbigniew Rybczy\u0144ski dal nome \"Tango\"."}
{"id": "1739627", "revid": "174925", "url": "https://it.wikipedia.org/wiki?curid=1739627", "title": "Las\u00e8gue", "text": ""}
{"id": "1739628", "revid": "1573940", "url": "https://it.wikipedia.org/wiki?curid=1739628", "title": "Sarothrura watersi", "text": "Il rallo di Waters (Sarothrura watersi ()) \u00e8 un uccello della famiglia dei Sarotruridi.\n\u00c8 endemico del Madagascar, dove abita nelle paludi e nelle aree coltivate.\n\u00c8 minacciato dalla distruzione dell'habitat."}
{"id": "1739629", "revid": "106262572", "url": "https://it.wikipedia.org/wiki?curid=1739629", "title": "Provincia senatoria", "text": "Una provincia populi Romani (\"provincia del popolo romano\") o provincia senatoria era una provincia romana il cui governatore veniva nominato esclusivamente dal senato. Si trattava generalmente di province lontane dai confini dell'impero e generalmente pacificate: sul loro territorio non era di stanza, infatti, alcuna legione, in modo tale che si riducesse cos\u00ec il rischio che il senato potesse servirsene per sottrarre il potere all'imperatore. Sebbene il titolo portato da tutti i governatori di questa tipologia di province rimanesse sempre e comunque quello di \"proconsul\", esse erano in realt\u00e0 governate da un proconsole (ex-console) solo nel caso delle province di Asia e Africa, mentre le rimanenti province erano affidate ad un propretore (ex-pretore).\nLa riforma augustea.\nCon l'avvento del principato di Augusto l'amministrazione provinciale venne riorganizzata. Alcune province, in genere quelle di pi\u00f9 antica annessione e ormai pacificate, nelle quali non era necessaria la presenza di legioni, furono affidate al controllo del Senato (province senatorie) e furono rette secondo il modello di epoca repubblicana da proconsoli (\"Proconsul provinciae\"), eletti annualmente.\nA questi si affiancavano proquestori per l'amministrazione finanziaria e ai procuratori imperiali, che si occupavano dell'amministrazione delle propriet\u00e0 del principe (\"res Caesaris\"). Questa prima divisione avvenne nel 27 a.C.. Tra le province senatorie troviamo: la Numidia, l'Africa proconsolare, l'Asia, l'Acaia e l'Epiro, l'\"Illyricum\", la Macedonia, la Sicilia, Creta e Cirene, Bitinia e Ponto, Sardegna e Corsica e \"Hispania Baetica\". A partire dal 22 a.C. Augusto cedette al Senato le province della \"Gallia Narbonense\" e di \"Cipro\" ottenendo in cambio quella dell'\"Illyricum\".\nNell'anno 14 d.C. le province senatorie erano dieci, di cui due affidate a ex-consoli (Africa e Asia):"}
{"id": "1739631", "revid": "729019", "url": "https://it.wikipedia.org/wiki?curid=1739631", "title": "Mar'ino (metropolitana di Mosca)", "text": "Mar'ino () \u00e8 una stazione della Metropolitana di Mosca, situata sulla Linea Ljublinsko-Dmitrovskaja che prende il nome dall'omonimo quartiere. La fermata fu inaugurata il 25 dicembre 1996 come capolinea della seconda espansione della linea verso sud-est. Come Vol\u017eskaja, la stazione \u00e8 a singolo piano, ma si differenzia per un soffitto pi\u00f9 basso e un blocco monolitico di cemento utilizzato per coprirlo. Gli architetti furono V.Filippov e S.Beljakova. Il soffitto della stazione \u00e8 interrotto da una serie di grandi nicchie, dalle quali sono sospesi due lampadari a sei luci. Le parti alte delle mura sono ricoperte da piastrelle metalliche emisferiche e da marmo nero nelle parti inferiori. Il pavimento \u00e8 invece in granito grigio e nero.\nLa fermata ha due ingressi situati sotto via Ljublinskaja, all'incrocio con i viali Marinskij e Novo\u010derkasskij. Oltre la stazione vi \u00e8 una serie di scambi che permettono il cambiamento di direzione dei treni. I tunnel continuano infine attraverso il fiume Moscova verso i quartieri Borisovo e Zjablikovo."}
{"id": "1739632", "revid": "1305772", "url": "https://it.wikipedia.org/wiki?curid=1739632", "title": "Zombieville", "text": "Zombieville \u00e8 un videogioco d'azione/d'avventura sviluppato dalla Psygnosis e pubblicato dalla Dice Multi Media Europe nel 1998 per Microsoft Windows."}
{"id": "1739638", "revid": "1699816", "url": "https://it.wikipedia.org/wiki?curid=1739638", "title": "Do They Know It's Christmas?", "text": "Do They Know It's Christmas? \u00e8 una canzone scritta da Bob Geldof e Midge Ure nel 1984 allo scopo di raccogliere fondi per combattere la carenza di cibo in Etiopia. La versione originale venne prodotta da Midge Ure, e pubblicata a nome del progetto Band Aid il 3 dicembre 1984.\nStoria.\nA fine 1984, un reportage della BBC port\u00f2 all'attenzione pubblica la carestia che aveva colpito l'Etiopia nel periodo 1984-1985. Il cantante irlandese Bob Geldof, che aveva visto il reportage, ne fu talmente colpito da decidere di produrre un disco i cui ricavati avrebbero potuto alleviare la situazione. Conscio che avrebbe potuto fare ben poco da solo contatt\u00f2 Midge Ure del gruppo Ultravox ed insieme scrissero il brano \"Do They Know It's Christmas?\".\nGeldof, a novembre, apparve nello show radiofonico \"BBC Radio1\" dallo speaker Richard Skinner, ma invece di discutere del suo nuovo album (motivo per il quale era stato invitato), pubblicizz\u00f2 l'idea del singolo di beneficenza, suscitando un grande interesse dei \"media\" intorno al progetto. In breve tempo Geldof mise insieme numerosi artisti, uniti sotto il nome collettivo di Band Aid.\nGeldof cerc\u00f2 di prendere contatti con il rispettato produttore discografico Trevor Horn per produrre il brano, ma non riusc\u00ec a rintracciarlo. Tuttavia ebbe la possibilit\u00e0 di utilizzare il suo studio di incisione (i \"Sam West Studios\" a Londra), per 24 ore gratuitamente, cosa che Geldof accett\u00f2 al volo, assegnando a Midge Ure la produzione. Il 25 novembre 1984 il brano venne registrato e mixato. La prima versione del brano fu registrata da Sting e Simon Le Bon, affinch\u00e9 facesse da \"guida\" per gli altri cantanti. Nonostante sia Geldof che Ure fossero essi stessi cantanti, non pretesero alcuna parte da \"solista\" nel brano, limitandosi a cantare nel coro \"feed the world\" insieme al resto degli artisti.\nFormazione.\nNota: Nei crediti figura anche Annie Lennox il cui messaggio registrato, destinato al lato B, non arriv\u00f2 in tempo per l'inclusione nel master originale.\nVersione del 1989.\nNel 1989 i produttori Stock, Aitken &amp; Waterman registrarono una nuova versione di \"Do They Know It's Christmas?\", unendo sotto il nome di \"Band Aid II\" numerosi artisti della loro scuderia, inclusi Kylie Minogue, Cliff Richard, Jason Donovan, Lisa Stansfield ed i Bros. Anche le Bananarama apparvero nel brano, diventando le uniche artiste ad aver partecipato ad entrambi i progetti. Anche in questo caso il disco ebbe un ottimo successo, raggiungendo nuovamente la prima posizione.\nA circa met\u00e0 del videoclip compare anche, insieme a Gary Kemp, chitarrista e tastierista degli Spandau Ballet, l'allora fidanzata di Bob Geldof, Paula Yates, collaboratrice del progetto, con una lattina di bibita \"Squirt\" e il logo della Coca Cola sullo sfondo.\nVersione del 2004.\nNel novembre 2004 venne pubblicata una nuova versione del brano, stavolta eseguito da un gruppo denominato Band Aid 20, ed ancora una volta il disco balz\u00f2 ai primi posti delle classifiche di tutta Europa. Stavolta l'idea fu promossa dal cantante dei Coldplay Chris Martin, che coinvolse nuovamente Geldof e Ure. Midge Ure assistette il produttore Nigel Godrich e diresse il documentario sull'evento. Nella nuova versione del brano figur\u00f2 un segmento inedito, un rap di Dizzee Rascal a met\u00e0 della sezione \"here's to you\". Bono invece ricant\u00f2 esattamente gli stessi versi che aveva eseguito nella prima versione.\nBench\u00e9 la versione del 1989 e quella del 2004 di \"Do They Know It's Christmas\" abbiano avuto un notevole successo commerciale, la popolarit\u00e0 del brano del 1984 \u00e8 rimasta intatta, continuando a vendere diverse copie nel corso degli anni.\nVersione del 2014.\nIl 17 novembre 2014 \u00e8 stata pubblicata una nuova versione della canzone per aiutare nella crisi di ebola scoppiata nell'Africa occidentale. Hanno partecipato moltissimi artisti sotto il nome di \"Band Aid 30\", a indicare i 30 anni dalla versione originale, tra cui: Bono, Chris Martin, Ed Sheeran, One Direction, Paloma Faith, Ellie Goulding, Seal, Sam Smith, Sin\u00e9ad O'Connor, Rita Ora, Emeli Sand\u00e9, Bastille e Olly Murs.\nIl verso \"Well, there won't be snow in Africa this Christmas time\" \u00e8 stato cambiano in \"Bring peace and joy this Christmas to West Africa\"."}
{"id": "1739639", "revid": "1305772", "url": "https://it.wikipedia.org/wiki?curid=1739639", "title": "X-It", "text": "X-It \u00e8 un videogioco strategico sviluppato dalla Data Design Interactive e pubblicato dalla Psygnosis nel 1994 per Amiga e MS-DOS"}
{"id": "1739641", "revid": "1788047", "url": "https://it.wikipedia.org/wiki?curid=1739641", "title": "Jules Lachelier", "text": "\u00c8 ricordato soprattutto per lo studio della filosofia di Immanuel Kant e la conseguente diffusione della filosofia trascendentale nella Francia di fine Ottocento. Ha lasciato pochissimi scritti, esercitando la sua influenza soprattutto attraverso le sue lezioni all'\u00c9cole Normale Sup\u00e9rieure di Parigi.\nBiografia.\nNacque nel 1832 a Fontainebleau, piccolo comune della regione dell'\u00cele-de-France. Fu l'unico figlio di Louise-Th\u00e9r\u00e8se Degand ed Esprit Lachelier, un ufficiale della marina militare francese in congedo. Dopo la morte del padre, avvenuta nel 1847, fu mandato a Parigi e complet\u00f2 i suoi studi superiori al liceo Louis-le-Grand.\nNel 1851 viene ammesso come studente all'\u00c9cole Normale Sup\u00e9rieure, classificandosi primo in graduatoria. Proprio in quell'anno, la Francia viene scossa dal colpo di Stato del 2 dicembre, che permise al presidente Carlo Luigi Napoleone di concentrare tutto il potere su di s\u00e9. L'anno successivo, il presidente proclam\u00f2 la nascita del Secondo Impero e fu proclamato imperatore, assumendo il nome di Napoleone III. L'\u00c9cole Normale venne fatta oggetto di numerose pratiche restrittive, compresa la sorveglianza costante degli studenti. Il concorso per diventare professore di Filosofia era stato soppresso, cos\u00ec Lachelier tese a ritirarsi in se stesso, conducendo i suoi studi con la pacatezza e riservatezza che gli saranno caratteristiche. Nonostante l'inimicizia dell'amministrazione della scuola, Lachelier vinse il concorso da professore in Lettere. Fu interrogato da F\u00e9lix Ravaisson, che dopo due anni lo richiam\u00f2 all'\u00c9cole Normale come docente.\nNel frattempo Lachelier si era sposato con L\u00e8ontine Courtois, matrimonio che durer\u00e0 fino alla morte dei due. La coppia ebbe due maschi e sette femmine; il primogenito, Henri Lachelier, segu\u00ec la carriera del padre e contribu\u00ec agli studi postumi sul suo pensiero. L'essere sposato con figli gli evit\u00f2 il servizio militare. Cos\u00ec, Lachelier si dedica a tempo pieno alla speculazione filosofica, avendo come unico vincolo quello di tenere Ravaisson al corrente dei propri studi.\nDapprima si dedica allo studio dei dialoghi di Platone, per poi rivolgersi allo spiritualismo di Maine de Biran, la dottrina sostenuta dal suo maestro Ravaisson. Medita a lungo su una tesi di dottorato conforme alla metafisica spiritualista, invano. I suoi studi finiscono sempre per incontrare difficolt\u00e0 insolubili. \u00c8 solo con la lettura della Critica del Giudizio di Kant che il suo pensiero ha una svolta e giunge a maturazione. Il prodotto immediato \u00e8 la tesi \"Du fondement de l'induction\" (Sul fondamento dell'induzione).\nIn quest'opera, Lachelier applica la filosofia trascendentale al problema dell'induzione, cercando di mostrare il suo potere teoretico ed aderendo esplicitamente ad essa. Questo segn\u00f2 una rottura con l'intera tradizione della filosofia francese dell'epoca e l'allontanamento da Ravaisson. Questo si tradusse nel suo isolamento da parte degli altri accademici, a causa dell'egemonia della corrente spiritualista che risaliva all'opera di Victor Cousin.\nCiononostante esercit\u00f2 una grande influenza attraverso i suoi corsi. Fu il primo studioso degno di nota in Francia a capire seriamente la portata della svolta criticista e a diffonderne l'insegnamento e la comprensione. Nel complesso, la sua influenza fu tra le pi\u00f9 importanti per i mutamenti della filosofia francese di fine '800. Tra i suoi studenti vi furono Jules Lagneau, \u00c9mile Boutroux, Th\u00e9odule Ribot, L\u00e9on Brunschvicg (che dopo morte di Lachelier tenne il discorso in sua memoria alla Societ\u00e9 Fran\u00e7aise de Philosophie) e Henri Bergson (che a Lachelier dedic\u00f2 il primo dei suoi lavori principali, il \"Saggio sui dati immediati della coscienza\").\nCondusse la sua vita conformemente alla tranquillit\u00e0 che lo contraddistingueva, tanto che rinunci\u00f2 a pubblicare opere sistematiche, non considerandosi un autore degno di nota. Continu\u00f2 ad insegnare con passione e, dopo essersi ritirato, continu\u00f2 a partecipare alle discussioni accademiche e a dare il suo contributo alle opere degli amici. Mor\u00ec il 26 gennaio del 1918 nella sua citt\u00e0 natale Fontainebleau, per essere poi sepolto a Parigi il 31 gennaio. Nel suo testamento chiese di non pubblicare n\u00e9 i testi dei suoi corsi all'\u00c9cole Normale, n\u00e9 la sua corrispondenza filosofica, ultimo atto di estrema umilt\u00e0 e riservatezza.\nL'Opera.\nLa scarsissima fama di Jules Lachelier ha una delle sue cause principali nella povert\u00e0 della sua produzione scritta. A parte la corrispondenza e i corsi, dei quali egli stesso viet\u00f2 la pubblicazione, rimangono alcuni articoli, annotazioni e solo due scritti maggiori: la tesi di dottorato \"Du fondement de l'induction\" ed il saggio \"Psychologie et M\u00e9taphysique\". La sua filosofia \u00e8 vicina all'idealismo trascendentale, ma rimane forte la base spiritualista, soprattutto in riferimento a Maine de Biran. In effetti, la peculiarit\u00e0 della sua filosofia sta in un riuscito innesto del trascendentalismo nello spiritualismo, da cui non si distacc\u00f2 mai veramente. Nella conclusione di \"Du fondement de l'induction\", Lachelier parla di come si debba superare il meccanicismo di quello che chiama Idealismo Materialista, abbracciando un Realismo Spiritualista. Inoltre, in una nota alla voce Spiritualismo del dizionario filosofico di Lalande, Lachelier distingue tra due forme di esso: quello di primo grado si limita a porre lo spirito al di sopra della natura, impigliandosi nel problema del rapporto tra essi; quello pi\u00f9 avanzato, che ascrive a Ravaisson (sanando in parte l'apparente tradimento consumatosi con l'adesione al kantismo) consiste nel \u00abcercare nello spirito la spiegazione della natura stessa, nel credere che il pensiero inconscio che lavora in essa sia lo stesso che diviene cosciente in noi, e che esso non fa che lavorare per arrivare a produrre un organismo che gli permetta di passare (tramite la rappresentazione dello spazio) dalla forma inconscia a quella cosciente.\u00bb.\nScritti minori.\nA dispetto delle richieste, parte della sua corrispondenza \u00e8 disponibile alla biblioteca dell'Institut de France. Appunti presi dagli studenti alle sue lezioni sono presenti nella biblioteca dell'\u00c9cole Normale; il corso di logica dell'anno accademico 1866-1867 \u00e8 stato pubblicato in Francia nel 1990.\nIn appendice ad \"Oeuvres\" (1933) sono contenuti i testi di numerose discussioni della Societ\u00e9 Fran\u00e7aise de Philosophie, indispensabili per capire la profondit\u00e0 dell'autore. Ad essi seguono le correzioni ed annotazioni che Lachelier apport\u00f2 al dizionario filosofico di Andr\u00e9 Lalande. Anche queste sono molto interessanti e permettono un'ulteriore chiarificazione della filosofia di Lachelier. Le correzioni sono tuttora accettate e segnalate nelle edizioni contemporanee del dizionario.\nGli articoli sono numerosi ed alcuni godono ancora di una certa attenzione in Francia. I pi\u00f9 brevi sono: delle annotazioni sul Filebo di Platone (\"Note sur le \"Phil\u00e8be\"\"); sui paradossi di Zenone (\"Note sur les deux derniers arguments de Zenon d'El\u00e9e contre l'existence du mouvement\"); sugli dei in Epicuro (\"Les dieux d'\u00c9picure\"); una recensione ad un testo sul concetto di Dio (\"Trois articles sur l'id\u00e9e de Dieu et ses nouveaux critiques, de E. Caro\"). Pi\u00f9 importanti sono i suoi studi sul sillogismo: \"Les cons\u00e9quences imm\u00e9diates et le syllogisme\" e \"La proposition et le syllogisme\". Tuttora oggetto di una certa considerazione, almeno da parte degli studiosi del settore in Francia, sono le \"Notes sur le pari de Pascal\", che esaminano criticamente la famosa scommessa su Dio di Blaise Pascal.\n\"L'observation de Platner\" \u00e8 un articolo pi\u00f9 complesso: esso parte da uno studio di Ernst Platner, medico e filosofo seguace di Gottfried Leibniz. Platner conduce delle osservazioni su dei pazienti ciechi dalla nascita e ne conclude che essi non hanno l'idea dello spazio: ci\u00f2 che prende il posto di essa \u00e8 il tempo, tramite il tatto. Lachelier cerca di difendere questa tesi, sostenendo che l'estensione (termine che preferisce a quello di spazio) \u00e8 un fenomeno visivo, di cui il tatto non sa render ragione; inoltre, che il tatto permette di percepire comunque ci\u00f2 che ci sta attorno, distinguendo altrettanti dettagli che la vista. L'argomentazione si sviluppa in modo approfondito, investendo i temi pi\u00f9 generali della percezione e del rapporto tra idealismo e realismo. L'obiettivo di Lachelier \u00e8 comunque quello di escludere la possibilit\u00e0 di oggetti esistenti in se stessi, di un mondo materiale completamente indipendente dal pensiero, cercando di mostrarne la contraddittoriet\u00e0. Per i suoi rilievi sulla percezione della profondit\u00e0, il testo \u00e8 un confronto importante per la prima filosofia di Louis Lavelle.\nSul fondamento dell'induzione.\nLachelier present\u00f2 questo testo come tesi di dottorato nel 1872. In esso, la tematica dell'induzione viene assunta come banco di prova per la filosofia trascendentale. Sappiamo che l'induzione presenta continuamente il problema della legittimit\u00e0 e sicurezza delle sue conclusioni, in quanto pretende di ottenere una regola universale (una legge naturale) a partire da dei casi particolari.\nDopo aver dimostrato che l'induzione non pu\u00f2 essere un'operazione logica, almeno nell'ambito della logica classica, Lachelier passa alla disamina critica delle due posizioni antagoniste dell'epoca: lo spiritualismo e l'empirismo. Quest'ultimo era stato introdotto in Francia da Condillac nella forma del sensismo. Entrambe arrivano a contraddizioni insolubili; per Lachelier il problema pu\u00f2 essere risolto solo seguendo il sentiero tracciato da Kant.\n\u00c8 qui che la ricerca ha una svolta, non solo per l'uso degli strumenti della filosofia trascendentale, ma perch\u00e9 diventa un tentativo di fondazione metafisica di quelli che Lachelier individua come i due principi necessari perch\u00e9 l'induzione possa affermarsi come legittima. Non solo: derivando le conseguenze di questo percorso di fondazione, Lachelier allarga il campo della ricerca ad altre tematiche metafisiche quali la libert\u00e0 ed il determinismo, la necessit\u00e0 e la contingenza, l'oggettivit\u00e0 del conoscere, l'armonia del sistema dell'universo. Quello che per lui rimane a fuori \u00e8 la morale, che richiederebbe un discorso a parte, ma che non pu\u00f2 dirsi indipendente dalla metafisica.\nPsicologia e metafisica.\nQuesto \u00e8 il testo dove l'idealismo di Lachelier diventa pi\u00f9 esplicito. Si apre con la constatazione che la filosofia aspira al sapere universale, per poi ribadire la tesi che per fare ci\u00f2 \u00e8 necessario indagare il pensiero. Ora, lo studio dei meccanismi del pensiero, conformemente alla tradizione francese dell'epoca, viene definita psicologia. In questo modo, la psicologia \u00e8 indicata come propedeutica alla metafisica, perch\u00e9 \u00e8 conoscendo le forme del pensiero che \u00e8 poi possibile proseguire fino alla conoscenza della realt\u00e0 e delle verit\u00e0 pi\u00f9 elevate.\nCon procedimento simile a quello della tesi di dottorato, Lachelier mette a confronto le teorie psicologiche derivate dalla scuola di Victor Cousin (che paradossalmente prendeva le mosse dagli studi di Condillac) e quelle nate in reazione ad essa, in cui possiamo riconoscere l'influenza empirista. Dal confronto tra esse derivano diverse aporie, principalmente perch\u00e9 le prime sembrano pi\u00f9 accettabili al senso comune, ma le seconde sono pi\u00f9 rigorose. Cos\u00ec, Lachelier cerca di trovare una via d'uscita, ancora una volta integrando la tradizione con la filosofia trascendentale per poi mostrare come il cambiamento di paradigma abbia delle importanti conseguenze metafisiche. In conclusione, Lachelier tira le somme della ricerca, tracciando di fatto il percorso della sua filosofia dallo spiritualismo alla sua forma di idealismo."}
{"id": "1739643", "revid": "1305772", "url": "https://it.wikipedia.org/wiki?curid=1739643", "title": "Francesco Bandiera", "text": "Biografia.\nNato da Domenico Bandiera e Giovanna Donati di Ancona; gi\u00e0 ufficiale della Marina del Regno italico dove aveva militato, nel 1808 col grado di tenente di fregata \u00e8 al comando della cannoniera \"Incorruttibile\", dopo aver partecipato ad uno scontro a fuoco con gli inglesi e da questi catturato viene successivamente liberato.\nPassato nella Marina Austro-Veneta, nel 1826 raggiunge il grado di capitano di corvetta, nel 1829, Bandiera, dopo che il Mulai Abd ar-Rahman aveva ricostituito una piccola flotta corsara sequestrando e rilasciando poco dopo una nave britannica, per ottenere il rilascio della nave mercantile austriaca \"il Veloce\" e del suo equipaggio, catturati dai pirati nel luglio precedente, varca lo stretto di Gibilterra al comando di una forza navale composta dalle corvette \"Carolina\" e \"Adria\", dal brigantino \"Veneto\" e dallo schoner \"Enrichetta\" e nel giugno bombarda El Ara\u00efch in Marocco Raggiunge quindi il grado di capitano di vascello.\nIl 19 marzo 1830 a Gibilterra \u00e8 delegato da Francesco I d'Austria assieme a Guglielmo de' Pfl\u00fcgl, alla firma della pace col Marocco.\nNel 1831, dopo il fallimento dell'insurrezione delle Marche e della Romagna, al comando di una squadra composta dalle golette \"Enrichetta\" e \"Sofia\" fu responsabile della cattura in mare dei 97 (secondo altri 98) patrioti che tentavano di fuggire da Ancona col trabaccolo \"Isotta\", battente bandiera pontificia nonostante il 26 marzo 1831 fosse stata firmata sempre ad Ancona la capitolazione delle \"Province unite italiane\" e fosse stato rimesso nelle mani del \"legato\" card. Benvenuti il governo delle province ancora libere in cambio della promessa di un'amnistia che non fu per\u00f2 mantenuta n\u00e9 dall'Austria n\u00e9 da papa Gregorio XVI (editto del 5 aprile).\nIl 28 settembre 1840 in qualit\u00e0 di contrammiraglio e comandante della squadra del levante prese parte alla conquista di Sa\u00efda (od.Sidone).\nSi dimise dalla il 13 ottobre 1844 dopo che i figli Attilio ed Emilio vennero fucilati con altri sette compagni nel Vallone di Rovito il 25 luglio 1844.\nMuore nella sua villa di Carpenedo di Mestre il 16 settembre 1847.\nOnorificenze.\nFonte:"}
{"id": "1739651", "revid": "1573940", "url": "https://it.wikipedia.org/wiki?curid=1739651", "title": "Aglyptodactylus madagascariensis", "text": "Aglyptodactylus madagascariensis () \u00e8 una rana della famiglia Mantellidae, endemica del Madagascar.\nDescrizione.\n\u00c8 una specie caratterizzata da un marcato dimorfismo sessuale: i maschi misurano 40\u201345\u00a0mm di lunghezza, le femmine oltre 90\u00a0mm.\nLa colorazione del dorso va dal bruno verdastro al giallo grigiastro con striature nera e gialle. Il ventre \u00e8 uniformemente giallo; l'interno delle zampe \u00e8 nero. La zona attorno alla bocca e la regione temporale presentano delle macchie nere. Durante la stagione riproduttiva i maschi assumono una colorazione giallo brillante, in particolare sui fianchi e sul ventre.\nI girini misurano da 20 a 30\u00a0mm.\nBiologia.\n\u00c8 una specie terrestre, abile saltatrice, attiva durante la notte.\nIn caso di pericolo reagisce appiattendosi contro il suolo.\nEmette richiami della durata di 1,5 secondi caratterizzati da 4-5 note, con una frequenza che va da 0,5 a 3,5 kHz, e una dominante intorno a 2\u00a0kHz.\nLa femmina di \"Aglyptodactylus madagascariensis\" depone sino a 1600 uova per volta, del diametro di 1,2-1,5\u00a0mm, avvolte in una capsula gelatinosa di 3\u20134\u00a0mm, di colore nero. Lo sviluppo larvale si completa in 4-6 settimane.\nDistribuzione e habitat.\n\u00c8 una specie endemica del Madagascar, ove \u00e8 diffusa dal livello del mare sino a 1200 m di altitudine.\nPopola i suoli ricchi di foglie della foresta pluviale.\n\u00c8 presente all'interno di numerose aree protette quali il Parco nazionale di Masoala, il Parco nazionale di Andasibe-Mantadia, il Parco nazionale di Andringitra, il Parco nazionale di Kirindy-Mitea, il Parco nazionale di Ranomafana e il Parco nazionale della Montagna d'Ambra. Lo si trova anche in alcune isole minori come Nosy Mamoko e Nosy Mangabe."}
{"id": "1739653", "revid": "316383", "url": "https://it.wikipedia.org/wiki?curid=1739653", "title": "Pieggia", "text": ""}
{"id": "1739655", "revid": "1305772", "url": "https://it.wikipedia.org/wiki?curid=1739655", "title": "Nice Guys Finish Last", "text": "Nice Guys Finish Last \u00e8 un singolo del gruppo punk rock statunitense Green Day, estratto dall'album \"Nimrod\" e pubblicato nel 1998 dalla casa discografica Reprise Records.\nLa canzone \u00e8 stata utilizzata nel film \"Varsity Blues\" (1999)."}
{"id": "1739657", "revid": "115861248", "url": "https://it.wikipedia.org/wiki?curid=1739657", "title": "Scansione progressiva", "text": "La scansione progressiva \u00e8 un sistema per la visualizzazione, memorizzazione o trasmissione di immagini in cui tutte le linee di ciascun fotogramma vengono visualizzate in sequenza, al contrario di quanto avviene con la scansione interlacciata dove l'immagine \u00e8 suddivisa in due semiquadri, uno contenente le linee pari e l'altro quelle dispari.\nDescrizione.\nQuesto sistema risale agli albori della televisione: noto all'epoca come \"scansione sequenziale\", era usato nel sistema di scansione meccanica a 240 linee progettato da Baird nel 1936, e anche nelle sue prime trasmissioni sperimentali degli anni venti. Viene oggi utilizzato per molti contenuti ad alta definizione.\nLa scansione progressiva televisiva \u00e8 comunque diversa da quella in uso nel cinema, dove la pellicola \u00e8 impressionata, stampata e proiettata senza linee di scansione: ogni punto fotogramma proiettato appare sullo schermo nello stesso momento.\nQuesta animazione mostra in forma semplice i due tipi di scansione, esemplificando (in maniera molto accentuata) anche l'effetto di tremolio causato dall'interlacciamento, nella seconda immagine da sinistra. Le immagini progressive utilizzano il doppio di larghezza di banda rispetto a quelle interlacciate. Il video interlacciato in uso nelle applicazioni televisive minimizza questo effetto per via della differenza tra i due semiquadri dovuta al movimento e, come si vede nella terza immagine, con l'applicazione di una leggera diffusione che per\u00f2 riduce la nitidezza complessiva.\nSi osservi in ogni caso che le immagini di esempio sono di limitata definizione e hanno una frequenza molto bassa, il che amplifica molto i difetti dell'interlacciamento.\nUso per archiviazione o trasmissione.\nLa scansione progressiva \u00e8 usata per il processo di telecinema di materiale in pellicola e la sua registrazione in DVD, per esempio nei formati progressivi 480p24 o 576p25.\nUtilizzo in televisori, monitor e videoproiettori.\nLa scansione progressiva \u00e8 usata da molti monitor a tubo catodico per computer, da tutti i monitor LCD e da gran parte dei monitor in alta definizione. I monitor a definizione standard, per contro, visualizzano solo segnali interlacciati.\nAlcuni televisori e molti videoproiettori hanno anche ingressi progressivi. Prima della diffusione di interfacce ad alta definizione, i modelli pi\u00f9 sofisticati disponevano di ingressi per lettori DVD e sorgenti a scansione progressiva, con video a componenti su tre cavi separati, in grado di supportare segnali 576p.\nL'alta definizione permette di supportare modalit\u00e0 576p e 720p. Monitor in grado di visualizzare segnali 1080p sono disponibili sul mercato dal 2008.\nVantaggi della scansione progressiva.\nUn punto a sfavore della scansione progressiva \u00e8 che richiede una larghezza di banda maggiore rispetto a una sorgente interlacciata con la stessa risoluzione e frequenza."}
{"id": "1739658", "revid": "20090", "url": "https://it.wikipedia.org/wiki?curid=1739658", "title": "Vallone di Rovito", "text": ""}
{"id": "1739660", "revid": "104485", "url": "https://it.wikipedia.org/wiki?curid=1739660", "title": "Turismo d'affari", "text": "Il turismo d'affari \u00e8 quella particolare forma di turismo che si riferisce a viaggi di tipo professionale. \nFanno parte della categoria turismo d'affari:\nIl settore dei viaggi d'affari \u00e8 conosciuto internazionalmente con il termine Mice, acronimo di Meetings, Incentive, Congresses and Exhibitions\nCome ogni altra forma di turismo include la prenotazione alberghiera, il trasporto, la ristorazione ed altre forme di servizi pi\u00f9 specifici, quali l'interpretariato di conferenza, l'utilizzo di centri congressuali e di impianti tecnici."}
{"id": "1739661", "revid": "1345938", "url": "https://it.wikipedia.org/wiki?curid=1739661", "title": "The Joy of Painting", "text": "The Joy of Painting fu un programma televisivo del 1983 diretto da Sally Schenck. Esso si proponeva di insegnare l'arte della pittura ai propri spettatori. La trasmissione si afferm\u00f2 insieme al conduttore e pittore statunitense Bob Ross. \nIn ogni episodio, Ross insegnava ai telespettatori le tecniche per pitturare un panorama, completandone uno per episodio. Il programma, che si ispira al \"The Magic of Oil Painting\", tenuto dal mentore di Bob Ross, Bill Alexander, ha vinto tre Emmy.\nProduzione.\nTrasmesso da emittenti televisive pubbliche non-commerciali, la prima stagione della serie \u00e8 stata mandata in onda nel 1983, e inizialmente prodotta da MHz Networks a Falls Church, Virginia, successivamente da WIPB a Muncie, Indiana, e infine dalla WBRA-TV a Roanoke, Virginia. La maggior parte degli episodi \u00e8 stata diffusa da quella che oggi \u00e8 l'American Public Television. \nFormat.\nOgni spettacolo durava 30 minuti, con Ross (o un ospite) situato in piedi dinanzi a una tela bianca, su uno sfondo bianco o nero. All'interno del programma, Ross trasformava la tela bianca in un paesaggio immaginario, usando la tecnica della pittura a olio \"alla prima\", nella quale il pittore stendeva la vernice su altra vernice fresca, senza aspettare si asciugasse. Combinare questo metodo con l'uso di pennelli da due pollici e altri tipi, oltre ai coltelli, gli permetteva di dipingere alberi, corsi d'acqua, nuvole e montagne in pochi secondi.\nOgni dipinto iniziava con dei tratti semplici, che col tempo diventavano sofisticati paesaggi. Ross spiegava passo per passo ogni azione che faceva, istruendo gli spettatori, e aggiungendo dei commenti come \"happy little clouds\" (piccole nuvole felici) o \"happy little trees\" (piccoli alberi felici) ai soggetti che stava creando, trasmettendo un'emozione simile all'empatia. \nOgni episodio \u00e8 stato girato in tempo reale con due telecamere: una ripresa da distanza media di Ross e della sua tela, e un primo piano della tela o della tavolozza. Alla conclusione di ogni episodio, Ross era ricordato per dire la frase \"So, from all of us here, I'd like to wish you happy painting, and God bless, my friend\" (\"Quindi, da tutti noi qui, mi piacerebbe augurarti un felice dipingere, e Dio ti benedica, amico mio\")."}
{"id": "1739663", "revid": "729019", "url": "https://it.wikipedia.org/wiki?curid=1739663", "title": "Mura di Montenero d'Orcia", "text": "Le mura di Montenero d'Orcia costituiscono il sistema murario difensivo del borgo di Montenero d'Orcia, frazione del comune italiano di Castel del Piano, nella provincia di Grosseto, in Toscana.\nStoria.\nLa cinta muraria fu costruita a partire dal X secolo e modificata pi\u00f9 volte fino all'impianto definitivo del XIII secolo, che and\u00f2 a racchiudere interamente il borgo di Montenero d'Orcia. L'ultimazione dei lavori si concluse con la realizzazione del Cassero Senese.\nNel corso del XV secolo, i Senesi effettuarono una serie di interventi di restauro conservativo dell'intero sistema difensivo.\nNei secoli successivi, l'architettura militare ha subito alcuni interventi di modifica, ristrutturazione e rimaneggiamento.\nDescrizione.\nLe mura delimitano, in parte, il borgo di origini medievali.\nLa cinta muraria presenta alcuni tratti a vista, altri addossati o incorporati in altri fabbricati, oltre ad alcune soluzioni di continuit\u00e0, ben ravvisabili nell'area del Cassero Senese che ne \u00e8 rimasto isolato.\nI tratti a vista si caratterizzano per i tipici rivestimenti in pietra di epoca medievale, gran parte dei quali risalenti al XIII secolo. Il tratto meglio conservato delle mura \u00e8 quello che comprende la doppia porta di accesso al borgo, costituita da caratteristici archi tondi.\nDel Cassero Senese rimane una torre, parzialmente alterata, situata nel cuore del parco attiguo."}
{"id": "1739681", "revid": "406204", "url": "https://it.wikipedia.org/wiki?curid=1739681", "title": "Else Lasker-Sch\u00fcler", "text": " \nSecondo Schalom Ben-Chorin, \u00e8 stata la pi\u00f9 grande poetessa espressa dall'ebraismo. Per Karl Kraus fu \u00abil pi\u00f9 forte e impervio fenomeno lirico della Germania moderna\u00bb, e per Gottfried Benn Else Lasker-Sch\u00fcler fu la pi\u00f9 grande poetessa che la Germania avesse mai avuto.\nBiografia.\nUltima di sei fratelli, Else Sch\u00fcler nacque nel 1869 a Elberfeld (oggi Wuppertal), in Vestfalia, dal banchiere Aaron Sch\u00fcler e da Jeanette Kissing, che fu una delle figure centrali nella sua poesia. Else crebbe come bambina prodigio all'interno della famiglia: a quattro anni sapeva gi\u00e0 leggere e scrivere. Dal 1880 frequent\u00f2 il Liceo West an der Aue. Nel 1894 mor\u00ec il fratello Paul, cui era molto legata, nel 1890 la madre e nel 1897 il padre. La morte della madre signific\u00f2 per lei \u00abla cacciata dal paradiso terrestre\u00bb.\nDopo aver lasciato la scuola e aver preso lezioni private in casa dei genitori, nel 1894 spos\u00f2 il medico Berthold Lasker, fratello maggiore del campione del mondo di scacchi, Emanuel, nel 1895 si trasfer\u00ec a Berlino, dove rimase fino al 1933. Qui inizi\u00f2 la sua formazione come disegnatrice e pubblic\u00f2 nel 1899 le prime poesie sulla rivista \"Die Gesellschaft\". Durante gli anni berlinesi fu una delle principali animatrici dei \"tavoli\" letterari tenuti al Caf\u00e9 des Westens. Il 24 agosto 1899 nacque il figlio Paul. La prima raccolta di poesie, \"Styx\", venne pubblicata nel 1902.\nL'11 aprile 1903 divorzi\u00f2 da Berthold Lasker per sposare, il 30 novembre dello stesso anno, lo scrittore Georg Lewin, che a lei deve il suo pseudonimo di Herwarth Walden. Separatasi anche da Lewin nel 1910, nel 1912 ottenne il divorzio. Senza un reddito proprio, visse grazie all'appoggio di amici, in particolar modo Karl Kraus. Nel 1912 incontr\u00f2 Gottfried Benn. Tra i due si svilupp\u00f2 una profonda relazione, e lei gli dedic\u00f2 numerose poesie d'amore.\nNel 1906, dopo la morte del suo carissimo amico Peter Hille, comparve la prima opera in prosa, \"Das Peter-Hille-Buch\". Nel 1909 pubblic\u00f2 il testo teatrale \"Die Wupper\", che venne messo in scena solo nel 1919 a Berlino. Con la raccolta di poesie \"Meine Wunder\" (e in particolare con la poesia \"Ein alter Tibetteppich\") Else Sch\u00fcler divenne nel 1911 una delle principali esponenti dell'espressionismo.\nNel 1927 mor\u00ec di tubercolosi il figlio Paul e inizi\u00f2 per lei una profonda crisi. Vinto nel 1932 il premio Kleist, il 19 aprile 1933 emigr\u00f2 a Zurigo in seguito a minacce e violenti attacchi da parte del partito nazista. A Zurigo, tuttavia, le venne vietato di pubblicare. Comp\u00ec due viaggi in Palestina, nel 1934 e nel 1937. Nel 1938 le fu revocata la cittadinanza tedesca e nel 1939 comp\u00ec il terzo viaggio in Palestina; a causa dello scoppio della guerra non le fu possibile tornare in Svizzera. Nel 1944 si ammal\u00f2 gravemente, e, in seguito a un attacco di cuore avuto il 16 gennaio 1945, il 22 gennaio Else Lasker-Sch\u00fcler mor\u00ec e fu sepolta sul Monte degli Ulivi a Gerusalemme.\nOpere.\nElse Lasker-Sch\u00fcler ha lasciato un cospicuo numero di opere poetiche, tre testi teatrali, alcuni racconti, schizzi nonch\u00e9 numerose lettere e disegni. In vita, le sue poesie comparvero sia in numerosi giornali e periodici, tra cui quello del suo secondo marito, \"Der Sturm\" e quello di Karl Kraus \"Die Fackel\", sia in alcuni volumi curati e talvolta illustrati da lei stessa, tra cui\nSono degni di nota anche i suoi due romanzi epistolari: \"Mein Herz: Liebesroman mit Bildern und wirklich lebenden Menschen\" (1912) e \"Der Malik\" (1919).\nElse Lasker-Sch\u00fcler si dedic\u00f2 molto alla poesia amorosa, che occupa uno spazio centrale nella sua produzione lirica; si trovano inoltre molte poesie dal profondo carattere spirituale: le opere tarde in particolare sono dense di riferimenti biblici e orientali. Pur ostentando una certa libert\u00e0 formale, le sue poesie sono lavori di grande ricerca formale e concentrazione interiore, ove ricorrono frequenti neologismi.\nNella sua \"pi\u00e8ce\" teatrale \"Artur Aronymus\" (1933) Else Lasker-Sch\u00fcler tratta apertamente e lucidamente di persecuzione antisemita e l'opera venne prima censurata dal regime e poi tolta dai programmi teatrali. I riferimenti alla contemporanea situazione politica si fanno ancor pi\u00f9 espliciti nella sua ultima opera teatrale, \"Ichundich\" (\"ioeio\"), a cui lavor\u00f2 fino ai suoi ultimi giorni a Gerusalemme. In quest'opera emerge una complessa continuazione del \"Faust\" di Goethe, in cui Faust e Mefisto osservano dall'inferno Hitler conquistare il mondo pezzo dopo pezzo. In seguito a tali fatti spaventosi perfino Mefisto deve ammettere che il male non pu\u00f2 essere approvato e con Faust invoca il perdono divino; entrambi vengono assunti in cielo mentre il Terzo Reich sprofonda in un mare di fiamme."}
{"id": "1739682", "revid": "933835", "url": "https://it.wikipedia.org/wiki?curid=1739682", "title": "Henu", "text": "Henu \u00e8 stato un funzionario egizio di alto rango operante alla corte del re.\nVisse circa 2000 anni a.C. tra la fine del Primo periodo intermedio e l'inizio del Medio Regno sotto Mentuhotep III durante l'XI dinastia. I suoi titoli erano: \"Portatore del sigillo reale\", \"Intendente di corte\", \"Amministratore di propriet\u00e0 reali\" e \"Giudice\".\nTra i suoi doveri era annoverata la sorveglianza del confine meridionale con la sua difesa e la sovraintendenza nell'edificazione di opere pubbliche.\nLa sua tomba \u00e8 stata ritrovata, non profanata, nella necropoli di Minya a Deir Al Barsha. La scoperta \u00e8 stata casuale perch\u00e9 la camera funebre si trovava all'interno di un'altra tomba, quella di Uky, e il suo varco d'ingresso era completamente ostruito da detriti.\nLa tomba era piccola e conteneva un sarcofago ligneo, decorato con il nome del defunto. Vi erano anche illustrate le frasi rituali e le formule delle offerte agli dei Osiride e Anubi. Non mancavano gli occhi, che consentivano alla mummia di vedere il sole che sorgeva.\nIl corredo funebre consisteva in un modellino di barca solare e di numerosi ushabti ben conservati, colorati e di notevole fattura. Le statuette raffiguravano operai impiegati nelle varie fasi di costruzione, come per esempio fare mattoni, e donne impiegate in lavori di corte, come fare la birra. I primi testimoniano che il defunto era realmente occupato, in vita, nella costruzione di opere varie.\nSul sarcofago erano deposti i sandali di Henu, che gli sarebbero serviti per camminare comodamente nell'Oltretomba. \u00c8 stata ritrovata anche la statua del defunto con abiti ufficiali. \nLa mummia era avvolta in lenzuoli e bende di lino e sul poggiatesta era inciso, ad ulteriore conferma, il nome di Henu.\nSono attualmente in corso (2008) accurati esami, i cui risultati ancora non si conoscono, per acquisire informazioni sulla salute, sull'et\u00e0 e sulle possibili cause del decesso."}
{"id": "1739687", "revid": "202939", "url": "https://it.wikipedia.org/wiki?curid=1739687", "title": "Lachelier", "text": ""}
{"id": "1739689", "revid": "70217", "url": "https://it.wikipedia.org/wiki?curid=1739689", "title": "Bastioni Marco Polo", "text": ""}
{"id": "1739690", "revid": "246223", "url": "https://it.wikipedia.org/wiki?curid=1739690", "title": "Brain Stew", "text": ""}
{"id": "1739692", "revid": "125681671", "url": "https://it.wikipedia.org/wiki?curid=1739692", "title": "Ordine costantiniano di San Giorgio", "text": "Il sacro militare Ordine costantiniano di San Giorgio \u00e8 un ordine equestre di collazione, oggi diviso in tre tronconi.\nStoria.\nDopo il medioevo venne ceduto dall'ultimo discendente dei Comneni, Giovanni Andrea Angelo Flavio Comneno, a Francesco Farnese nel 1697, mentre fu riconosciuta nel 1718 da papa Clemente XI la natura dinastica dell'ordine per i duchi di Parma, Farnese. \nNel 1731 con la morte senza eredi dell'ultimo duca, Antonio Farnese, il Gran Magistero, insieme al ducato, pass\u00f2 al cugino Carlo III di Spagna, figlio di Elisabetta Farnese e re delle Due Sicilie, che trasfer\u00ec l'Ordine da Parma a Napoli.\nMaria Luisa d'Asburgo-Lorena riconosciuta nel 1815 sovrana del Ducato di Parma e Piacenza, con un decreto del 26 febbraio 1816, ripristin\u00f2 l'Ordine costantiniano di San Giorgio appartenente al patrimonio araldico dei Farnese.\nDa allora esistono due ordini omonimi, uno ereditato dai Borbone-Parma e l'altro dai Borbone-Due Sicilie. \nA sua volta l'ordine napoletano \u00e8 conteso dalla morte di Ferdinando Pio di Borbone-Due Sicilie nel 1960, insieme al ruolo di capo della casata dei Borbone Due Sicilie.\nRelativamente alla Legge 178/51, l'Ordine, in tutte e tre le sue declinazioni, \u00e8 riconosciuto dallo Stato Italiano come \"ordine dinastico non nazionale\" legittimamente conferibile ed il suo uso sul territorio italiano \u00e8 autorizzabile a domanda dal Ministero degli affari esteri."}
{"id": "1739693", "revid": "1573940", "url": "https://it.wikipedia.org/wiki?curid=1739693", "title": "Boophis albilabris", "text": "Boophis albilabris () \u00e8 una rana appartenente alla famiglia Mantellidae, endemica del Madagascar."}
{"id": "1739699", "revid": "110157", "url": "https://it.wikipedia.org/wiki?curid=1739699", "title": "Edward Bartlett", "text": "Era figlio di Abraham Dee Bartlett.\nBartlett accompagn\u00f2 Henry Baker Tristram in Palestina nel 1863-64 e raccolse molti esemplari di uccelli nel bacino amazzonico ed in Per\u00f9 nel 1865-69. Dal 1875 al 1890 fu curatore del Museo di Maidstone e dal 1893 al 1897 di quello del Sarawak.\nUna tra le sue pubblicazioni pi\u00f9 importanti, sebbene all'epoca della sua morte fosse ancora incompleta, fu \u00ab\"Monografia sugli Uccelli Tessitori (Ploceidae) e sui Fringuelli Terricoli ed Arboricoli\"\u00bb, della quale vennero pubblicate cinque parti nel 1888-89.\nTra le specie che portano il nome di Bartlett ricordiamo il tinamo di Bartlett, \"Crypturellus bartletti\", del Per\u00f9 - classificato nel 1873 dagli ornitologi britannici Philip Lutley Sclater ed Osbert Salvin."}
{"id": "1739702", "revid": "28592", "url": "https://it.wikipedia.org/wiki?curid=1739702", "title": "Sergej Krylov", "text": ""}
{"id": "1739711", "revid": "110157", "url": "https://it.wikipedia.org/wiki?curid=1739711", "title": "Giua (album)", "text": "Giua \u00e8 il primo album dell'omonima cantautrice italiana, pubblicato il 1\u00ba luglio 2007.\nL'anno successivo, dopo la partecipazione al Festival di Sanremo 2008, \u00e8 stato ristampato con l'aggiunta di 4 tracce: \"Tanto non vengo\" (presentata al Festival), \"Argento vivo\", \"Petali e mirto\" (che aveva permesso a Giua di aggiudicarsi il Premio Recanati del 2004) e \"La donna cannone\" (cover del brano di Francesco De Gregori eseguita con voce e chitarra).\nSpecial edition.\nIl 29 febbraio 2008 viene ristampato l'album sempre per la Sony BMG. La ristampa contiene l'aggiunta di 4 tracce: \"Tanto non vengo\" (brano presentato al Festival di Sanremo 2008), \"Argento vivo\", \"Petali e mirto\" e \"La donna cannone\"."}
{"id": "1739712", "revid": "125016213", "url": "https://it.wikipedia.org/wiki?curid=1739712", "title": "Dynabyte", "text": "Dynabyte \u00e8 stata una software house italiana, specializzata nello sviluppo di videogiochi per computer, attiva tra il 1991/1992 e il 1996.\nAssunse un ruolo di primo piano nell'industria videoludica italiana. Pubblic\u00f2 pochi titoli, per Amiga e PC, ed \u00e8 ricordata soprattutto per le avventure grafiche \"Nippon Safes Inc.\" e \"The Big Red Adventure\", tra le migliori avventure italiane degli anni '90.\nStoria.\nOrigini.\nTra gli iniziatori della Dynabyte ci sono il grafico Massimo Magnasciutti e il programmatore Paolo Costabel, che avevano lavorato insieme a \"Crimetown Depths\", un ambizioso gioco per Amiga che non fu mai completato. Christian Cantamessa era invece un adolescente di Rapallo privo di esperienza nel settore, che aveva un'idea per un'avventura grafica su un ladruncolo, \"Steve on the Crime Wave\". Magnasciutti conobbe Cantamessa quando visit\u00f2 lo studio grafico del padre di Cantamessa. Cos\u00ec Magnasciutti, Costabel e Cantamessa decisero di lavorare al progetto di quest'ultimo, finanziati dal padre di Cantamessa che contatt\u00f2 anche il conoscente Lovrano Canepa. Altri fondi vennero da Bruno Boz, che all'epoca aveva investito in un progetto di occhiali 3D. Lo sviluppo del programma fu facilitato dal riutilizzo del codice di \"Crimetown Depths\".\nUn primo demo, cos\u00ec instabile che venne registrato su VHS per evitare che crashasse, fu presentato all'ECES (European Computer Entertainment Show) di Londra di settembre 1991. Simone Crosignani, allora giornalista di \"Zzap!\", accompagn\u00f2 gli sviluppatori per presentare la nuova Dynabyte e il loro progetto, che cambi\u00f2 nome in \"Steve Sailing on the Crime Wave\". Utilizzando altre grafiche di repertorio di Magnasciutti, il gruppo finse anche di avere altri progetti in lavorazione, che vennero poi citati dalla stampa. Con cos\u00ec poco di concreto per\u00f2 non si riusc\u00ec ad attirare l'attenzione degli editori stranieri.\nCon gli investimenti di Boz, Canepa e Cantamessa padre, si decise di proseguire fondando la societ\u00e0 Euclidea s.r.l., con sede a Genova e con Canepa come amministratore delegato; nei primi tempi era Euclidea a supportare il marchio Dynabyte. L'idea iniziale dell'avventura sul ladro venne modificata in un'avventura con tre protagonisti, e il prototipo fece da base per quello che sarebbe poi divenuto \"Nippon Safes Inc.\". Nel frattempo il padre di Cantamessa lasci\u00f2 la societ\u00e0 a causa di divergenze e presto anche il figlio, che d'altronde faceva ancora il liceo, abbandon\u00f2. A Costabel e Magnasciutti si un\u00ec invece una loro precedente conoscenza, Marco Caprelli, ingaggiato per le musiche.\nPubblicazioni.\n\"Nippon Safes Inc.\" richiese circa un anno e mezzo di sviluppo, ma fu finalmente il primo titolo realizzato dalla Dynabyte, in originale per Amiga e in conversione per PC (MS-DOS). Secondo il produttore Boz, c'era un accordo con un editore, che per\u00f2 fall\u00ec, e la Dynabyte che aveva gi\u00e0 pagato di tasca propria la stampa delle copie dovette occuparsi da sola della distribuzione. L'investimento fu grande e rischioso, ma il gioco usc\u00ec a novembre 1992 e fu un discreto successo di critica e pubblico. Fu positiva anche l'accoglienza della stampa internazionale, tuttavia non \u00e8 chiaro se ci fu effettivamente una distribuzione ufficiale del gioco anche all'estero (in Europa).\nPer il secondo titolo, \"\" del 1993, si collabor\u00f2 con un gruppo di Palermo, valutando la pubblicazione di un loro prodotto. Si trattava di un fumetto interattivo pi\u00f9 che di un gioco, ed ebbe una distribuzione piuttosto limitata.\nSecondo Caprelli la squadra Dynabyte era poco soddisfatta dell'organizzazione di Euclidea, cos\u00ec la societ\u00e0 venne sciolta per fondare Ludomedia, mantenendo il marchio Dynabyte con un nuovo logo. La nuova impresa aveva diversi soci, tra cui Costabel (legale rappresentate), Boz (amministratore delegato) e Caprelli.\nLa nuova Dynabyte cerc\u00f2 di differenziare le esperienze e svilupp\u00f2 \"Tube Warriors\", un picchiaduro a incontri per Amiga 1200, poco riuscito. Secondo Boz non arriv\u00f2 neppure alla pubblicazione ufficiale, ma su questo ci sono testimonianze contrastanti. Nel 1994 usc\u00ec \"Late Night Sexy TV Show\" per MS-DOS, un insolito quiz con elementi di simulatore di appuntamenti, apprezzato dalla critica ma venduto poco e solo in italiano. In seguito Dynabyte torn\u00f2 a sviluppare solo avventure, inoltre Magnasciutti, dichiarando di non trovarsi pi\u00f9 bene, lasci\u00f2 la societ\u00e0.\nIl titolo successivo fu \"The Big Red Adventure\" (1995), seguito pi\u00f9 complesso di \"Nippon Safes\". L'azienda voleva evitare di essere penalizzata nella pubblicazione, com'era avvenuto in precedenza; un demo non giocabile fu presentato all'ECTS (European Computer Trade Show) di Londra del 1994 e stavolta si riusc\u00ec ad attirare l'interesse di grandi editori. Infine Costabel finalizz\u00f2 un accordo con la Core Design per la pubblicazione in Europa; la Core decise tra l'altro il titolo del gioco, che era in precedenza \"Operation Matrioska\". Le vendite furono discrete, copie secondo Boz, e \"The Big Red Adventure\" rimane uno dei pi\u00f9 famosi giochi d'avventura italiani.\nTuttavia Core Design non volle continuare la collaborazione, essendo ormai interessata al solo 3D, mentre la Dynabyte aveva gi\u00e0 iniziato un altro progetto 2D. Il titolo successivo \u00e8 \"Tequila &amp; Boom Boom\", un'avventura con grafica stile cartone animato Disney, realizzata da Alessandro Barbucci scansionando disegni fatti a mano, e con ambientazione western ispirata a Bud Spencer e Terence Hill. Come editore ci si accord\u00f2 con la SACIS, allora nel gruppo Rai e da poco entrata nel campo videoludico. La SACIS organizz\u00f2 una sontuosa presentazione alla stampa del nuovo gioco, eppure in seguito perse interesse per motivi sconosciuti. \"Tequila &amp; Boom Boom\" usc\u00ec a fatica e in ritardo a fine 1996, solo in Italia, vendette molto poco, e fu l'ultimo gioco della Ludomedia/Dynabyte.\nConclusione e seguito.\nAltri due titoli erano in sviluppo e facevano originariamente parte degli accordi con SACIS. Era iniziata la lavorazione di \"Blood &amp; Lace\", un'avventura dell'orrore con l'immaginaria figlia di Cagliostro, di nuovo con grafica 2D disegnata stile cartone, e con meccaniche quick time event. \"Roma\", solamente pianificato, sarebbe stato un'avventura in prima persona, stile \"Myst\", nell'antica Roma.\nUn altro progetto solamente pianificato era \"The Killing Tool\"; l'idea fu presentata alla Sony di Londra, che in seguito approv\u00f2 il progetto, ma si venne a sapere solo quando la Dynabyte aveva ormai chiuso.\nNel periodo finale Ludomedia svilupp\u00f2 inoltre almeno un software non propriamente videoludico, \"Eugenio Montale: la vita, le opere\", un CD multimediale con visuale in prima persona e con musiche originali di Paolo Conte, prodotto dalla Provincia di Genova.\nFu proprio la disavventura con la SACIS che port\u00f2 l'azienda alla crisi e allo scioglimento. Boz voleva staccarsi dalla SACIS mentre Costabel e Caprelli volevano perseverare, e questa frattura port\u00f2 all'uscita di Boz da Ludomedia. Altri lasciarono l'azienda, tra cui Costabel che ricevette un'offerta per lavorare al film \"Final Fantasy\". Alla fine rimase praticamente solo Caprelli, e Ludomedia chiuse nel 1996.\nNel 1997 il marchio Dynabyte conflu\u00ec nella societ\u00e0 multimediale Virtual Edge p.s.c.a.r.l., guidata da Bruno Boz e formata sostanzialmente dalla famiglia di Boz. Virtual Edge rilev\u00f2 tutte le attrezzature e il software della Dynabyte e si present\u00f2 anche come sviluppatore di giochi. La societ\u00e0 rimase operativa per qualche anno, pubblicando prodotti minori per riviste di giochi e mercato educativo, fino a chiudere nel 2000.\nIl progetto di \"Blood &amp; Lace\" fu invece portato avanti da Caprelli, che ne riprese lo sviluppo per Giunti Editore con una nuova squadra interna, Giunti Multimedia Entertainment (GMM Entertainment). Tuttavia si decise si trasformare il gioco in un 3D simile a \"Resident Evil\", che non aveva nulla del progetto originale Dynabyte a parte la trama. Lo stesso motore grafico venne utilizzato da GMM per il contemporaneo \"Zero comico\". Dopo ben due anni di sviluppo di questa versione, \"Blood &amp; Lace\" usc\u00ec nel 2001, con scarso successo, e la GMM scomparve poco dopo.\nTra gli ex Dynabyte rimasti nel mondo videoludico, Christian Cantamessa \u00e8 divenuto un importante designer a Rockstar Games; Caprelli, dopo la Giunti, divenne brand manager per Ubisoft; Costabel \u00e8 entrato in Sony Santa Monica.\nVideogiochi.\nLa proprietaria del marchio, Ludomedia, svilupp\u00f2 almeno un software non videoludico, \"Eugenio Montale: la vita, le opere\" (1996/1997).\nDopo l'acquisizione da parte di Virtual Edge, con il marchio Dynabyte vennero prodotti almeno tre giochi sparatutto di scarsa rilevanza, distribuiti dalla Software &amp; Co italiana all'inizio del 1998: \"Kozmik\", \"Crimson Planet\" e \"Last Frontier\"."}
{"id": "1739713", "revid": "1632387", "url": "https://it.wikipedia.org/wiki?curid=1739713", "title": "Formazione degli Extreme Noise Terror", "text": "Formazione degli Extreme Noise Terror\nComponenti attuali.\nLa formazione attuale \u00e8 composta dal leader Dean Jones (Disgust, Raw Noise, Death Dealers), dal secondo cantante Ben McCrow, (ex-The Rotted, ex-Gorerotted), dal chitarrista Ollie Jones (Desecration, Sodomized Cadaver, ex-Amputated), dal bassista Andi Morris (Desecration, Mulch, ex-Ghast (live), ex-Amputated, ex-Funeral for a Friend) e dal batterista Michael Hourihan (Desecration, Onslaught, ex-Parricide)\nEx componenti.\nGli ENT nella loro storia hanno cambiato molti membri(quindici in totale).\nQuesti sono gli ex componenti, i cantanti:Phil Vane ex dei Napalm Death e degli Optium Wound Profile, Spit e Barney Greenway,ex dei Colostomy, dei Napalm Death e Benediction.\nI chitarristi:Pete Hurley ex dei Disgust, Gian Pyres ex dei Cradle of Filth e dei Solstice e Al Todd ex dei Failed Humanity.\nI bassisti:Jerry Clay, Mark Gardiner, Mark Bailey e Lee Barrett,ex dei Disgust,dei To-Mera e dei Mussolini Headkick.\nI batteristi:Pig Killer, Mick Harris ex dei Napalm Death, dei Defecation, degli Scorn,dei Doom, degli Anorexia e dei Motherfuckers from Mars), Tony \"Stick\" Dickens ex dei Doom, dei Deviated Instinct, dei D.I.R.T., degli Excrement of War, dei Contempt, dei Disabuse, degli Zounds,dei Pheramones, dei Devils, dei Ruin e degli Sore Throat, Was Sarginson ex dei Cradle of Filth, dei Blood Divine, dei December Moon e dei Deinonychus e Zac O'Neill, ex dei Criminal, dei Killing Mode e dei Failed Humanity.\nCantanti:\nChitarristi:\nBassisti:\nBatteristi:"}
{"id": "1739714", "revid": "1573940", "url": "https://it.wikipedia.org/wiki?curid=1739714", "title": "Coturnicops exquisitus", "text": "Il rallo di Swinhoe (Coturnicops exquisitus ) \u00e8 un uccello della famiglia dei Rallidi originario dell'Asia orientale.\nDescrizione.\nCon una lunghezza massima di 13\u00a0cm e un peso di circa 24,5\u00a0g, il rallo di Swinhoe \u00e8 il rappresentante pi\u00f9 piccolo della famiglia dei Rallidi. La sommit\u00e0 della testa e della regione dorsale \u00e8 di colore nerastro; sul corpo, fino alla coda, sono presenti larghe strisce color cannella intervallate da strisce pi\u00f9 sottili bianche. La faccia \u00e8 bruno-grigiastra. Le regioni inferiori sono bianche, con una serie di strisce ocra-tenn\u00e9 sulla parte anteriore del collo e quella superiore del petto, sui fianchi e le copritrici del sottocoda. Le remiganti secondarie sono bianche.\nDistribuzione e habitat.\nIl rallo di Swinhoe nidifica in poche localit\u00e0 della Russia sud-orientale e della Cina nord-orientale, ma recentemente alcune coppie nidificanti sono state avvistate anche nella Prefettura di Aomori (Giappone). \u00c8 di passo e svernante in Mongolia, Corea del Nord, Corea del Sud, Giappone (comprese le isole Ryukyu) e Cina meridionale e orientale. La specie, tuttavia, \u00e8 divenuta piuttosto rara, soprattutto in Cina, dove ancora agli inizi degli anni ottanta, nella zona del lago Poyang (Jiangxi), si registrava una densit\u00e0 di 5-30 esemplari per km\u00b2. Si incontra in paludi, risaie e altre zone umide.\nConservazione.\nCon una popolazione totale stimata sui 3500-15000 esemplari, \u00e8 considerata \u00abvulnerabile\u00bb dalla IUCN."}
{"id": "1739718", "revid": "1573940", "url": "https://it.wikipedia.org/wiki?curid=1739718", "title": "Chiesa di San Pantaleone (Napoli)", "text": "La chiesa di San Pantaleone \u00e8 un luogo di culto di Napoli, situato nei quartieri Spagnoli, in via San Pantaleone.\nStoria e descrizione.\nLa chiesa \u00e8 il frutto di un intervento architettonico di restauro avvenuto nel XVIII secolo.\nLa facciata, dalla tipica impostazione barocca, \u00e8 leggermente arretrata rispetto all'asse stradale ed ha un semplice portale racchiuso tra lesene in stucco.\nAttualmente la chiesa versa in condizioni di degrado ed \u00e8 chiusa al pubblico da anni; per questo non \u00e8 possibile verificare lo stato di conservazione delle decorazioni interne e delle opere d'arte qui conservate, tra quest' ultime vanno annoverate due tele di Giuseppe Marullo (raffiguranti \"La Madonna del Rosario\" e \"Il Martirio di San Pantaleone\") e un crocifisso ligneo attribuito a Giacomo Colombo.\nLa pianta \u00e8 ad aula unica con cappelle e cupola, tipico delle chiese della controriforma."}
{"id": "1739719", "revid": "767487", "url": "https://it.wikipedia.org/wiki?curid=1739719", "title": "Falsa Croce", "text": "La Falsa Croce \u00e8 un asterismo ben visibile nell'emisfero australe tra le costellazioni delle Vele e della Carena, parte dell'antica Nave Argo.\nIl suo nome le deriva dal fatto che talvolta viene confusa con la vicina costellazione della Croce del Sud, la quale \u00e8 per\u00f2 pi\u00f9 piccola, ma pi\u00f9 luminosa; questa confusione \u00e8 spesso favorita dal fatto che i due gruppi stellari giacciono ad una declinazione simile, hanno quasi lo stesso orientamento e si trovano poco distanti in cielo.\nOsservazione.\nL'asterismo pu\u00f2 essere osservato bene a partire dalle latitudini tropicali boreali, mentre in gran parte dell'emisfero sud della Terra si presenta circumpolare. Le sue quattro stelle, facenti parte delle Vele e della Carena a gruppi di due, dovevano per\u00f2 essere note in epoca antica dalle grandi civilt\u00e0 classiche del passato, dato che, a causa della precessione degli equinozi, le sue stelle erano al di sopra dell'orizzonte per molte terre che si affacciano sul Mediterraneo.\nCaratteristiche.\nLe stelle facenti parte dell'asterismo sono e , a nord, e e a sud; queste componenti hanno spettro e colori differenti, essendo azzurra la prima, bianco-gialle le altre due e arancione la quarta. In mezzo all'asterismo passa la Via Lattea, in un tratto oscurato da polveri interstellari, ma ricco di oggetti come ammassi aperti, in particolare IC 2391, visibile poco a nord-ovest."}
{"id": "1739720", "revid": "287204", "url": "https://it.wikipedia.org/wiki?curid=1739720", "title": "Tivadar Kosztka Csontv\u00e1ry", "text": "Biografia.\nNacque a Kisszeben (oggi Sabinov, Slovacchia) e fino ai vent'anni fu farmacista. Il 13 ottobre 1880, durante un soleggiato pomeriggio - aveva 27 anni - ebbe l'esperienza di una visione mistica. Sent\u00ec una voce che diceva \"\u201cSarai il pi\u00f9 grande pittore \"dell'eclittica\", migliore di Raffaello\u201d\" (\u00abTe leszel a vil\u00e1g legnagyobb nap\u00fat fest\u0151je, nagyobb Raffaeln\u00e9l\u00bb).\nInizi\u00f2 cos\u00ec un viaggio per l'Europa, visit\u00f2 le gallerie del Vaticano, quindi torn\u00f2 a casa per metter da parte i soldi necessari per i suoi viaggi, lavorando come farmacista. Dal 1890 in poi viaggi\u00f2 per tutto il mondo. Visit\u00f2 Parigi, il Mediterraneo (Dalmazia, Italia, Grecia), il Nordafrica ed il Medio Oriente (Libano, Palestina, Egitto, Siria) e dipinse.\nRealizz\u00f2 i suoi maggiori lavori tra il 1903 e il 1909. Partecip\u00f2 ad alcune esibizioni a Parigi (1907) e nell'Europa occidentale. La maggior parte delle critiche riconoscevano le sue abilit\u00e0, la sua arte e la congenialit\u00e0, ma in Ungheria, durante la sua vita, fu considerato un tipo eccentrico per varie ragioni, ad esempio per il suo vegetarismo, anti-alcoolismo, anti-nicotinismo, pacifismo, per il suo talento ma soprattutto per la sua apparente schizofrenia ed i suoi ombrosi, profetici scritti e pamphlet sulla sua vita (\"Curriculum\"), sul suo genio (\"L'Autorit\u00e0\", \"Il Genio\") e la sua religione filosofica (\"Il Positivismo\"). Anche se poi fu acclamato, la sua vita visionaria ed il suo stile espressionista non trovarono molta comprensione. Solitario di natura, il suo equilibrio mentale venne meno quando si profil\u00f2 qualche insuccesso e ci\u00f2 si riscontr\u00f2 anche nella sua creativit\u00e0. Poco egli seppe, pochi anni prima della sua morte, riguardo l'intero museo a P\u00e9cs, Ungheria, dedicato ai suoi dipinti e che l'apprezzamento mondiale delle sue opere sarebbe stato in costante ascesa. Molti pittori, ad esempio Pablo Picasso, aggiunsero una pietra sul suo cairn.\nDipinse pi\u00f9 di un migliaio di opere, tra le quali la pi\u00f9 famosa ed emblematica \u00e8 probabilmente \"Mag\u00e1nyos c\u00e9drus\" (\"Il Cedro Solitario\"). La sua arte si connette con il post-impressionismo e con l'espressionismo, ma effettivamente fu un autodidatta e non pu\u00f2 essere classificato in un esatto stile - egli si considerava come uno dei pittori \"sunway\" (parola creata da lui). Fu uno dei pi\u00f9 eccentrici e notevoli pittori ungheresi.\nNel 1980 gli venne dedicato il lungometraggio \"Csontv\u00e1ry\" di Zolt\u00e1n Husz\u00e1rik."}
{"id": "1739724", "revid": "916580", "url": "https://it.wikipedia.org/wiki?curid=1739724", "title": "Fabia", "text": ""}
{"id": "1739725", "revid": "271907", "url": "https://it.wikipedia.org/wiki?curid=1739725", "title": "Krylov", "text": ", \u00e8 un cognome russo di vari personaggi\nindica inoltre"}
{"id": "1739730", "revid": "1573940", "url": "https://it.wikipedia.org/wiki?curid=1739730", "title": "Boophis jaegeri", "text": "Boophis jaegeri \u00e8 una rana della famiglia Mantellidae, endemica del Madagascar.\nDistribuzione e habitat.\nL'areale di questa specie \u00e8 ristretto all'isola di Nosy Be e alla antistante penisola di Sahamalaza, nel Madagascar nord-occidentale.\nConservazione.\nLa \"IUCN Red List\" classifica \"Boophis jaegeri\" come specie in pericolo di estinzione (\"Endangered\")."}
{"id": "1739732", "revid": "110783221", "url": "https://it.wikipedia.org/wiki?curid=1739732", "title": "Riserva naturale Bosco della Marisca", "text": "La riserva naturale Bosco della Marisca \u00e8 un'area naturale protetta situata in sponda destra del fiume Oglio, tra le province di Cremona e Brescia. \u00c8 stata istituita dalla regione Lombardia con Determinazione di Consiglio n\u00ba 1387 del 31 maggio 1989.\nTerritorio.\nLa Riserva si trova tra i comuni di Genivolta e Villachiara e mira a proteggere una lunga lanca e il territorio circostante. L'apporto idrico \u00e8 dovuto solo ad acqua di falda e durante i mesi estivi si verifica un quasi totale prosciugamento.\nFlora.\nLa vegetazione \u00e8 quella tipica delle zone golenali: il salice, il pioppo nero, la farnia, l'olmo campestre, il platano, la robinia (non autoctona ma ben ambientata), l'ontano.\nLo strato arbustivo si presenta nel suo complesso vario e tipico delle aree perifluviali; vi troviamo: il ligustro, il biancospino, la sanguinella, il nocciolo, il sambuco, il viburno, la berretta del prete, lo spino cervino, il prugnolo selvatico, la rosa canina, il ginepro.\nNello strato lianoso troviamo: la vitalba, il caprifoglio comune, il tamaro, il luppolo, la bryonia, il vilucchio comune. l'echium, il verbasco, l'aristolochia e alcune piante della specie del sedum.\nIn acqua vivono le erbe palustri: il myriophillum, l'elodea, gruppi di tifa.\nFauna.\nTra gli anfibi e i rettili vanno segnalati: la rana di Lataste, la raganella, il tritone crestato, il ramarro, l'orbettino, il biacco e il saettone.\nNella riserva vivono la volpe il tasso, la faina, la donnola e la lepre.\nLa microfauna \u00e8 rappresentata dal toporagno, dalla crocidura dal moscardino, dall'arvicola rossastra, dal topo selvatico e dal topolino delle risaie, Si rileva che nella Riserva vive il raro topo selvatico a dorso striato.\nL'avifauna \u00e8 rappresentata da numero specie: il lodolaio, il gufo, il picchio rosso maggiore, il torcicollo, il rigogolo, il codibugnolo, il canapino, l'averla. Nelle aree umide si notano: il corriere piccolo, il pendolino, la cannaiola. Svernano l'albanella reale, la passera scopaiola, il pettirosso, il lu\u00ec piccolo."}
{"id": "1739734", "revid": "28592", "url": "https://it.wikipedia.org/wiki?curid=1739734", "title": "Nikolaj Krylov", "text": ""}
{"id": "1739735", "revid": "28592", "url": "https://it.wikipedia.org/wiki?curid=1739735", "title": "Nicolas de Sta\u00ebl", "text": ""}
{"id": "1739736", "revid": "767487", "url": "https://it.wikipedia.org/wiki?curid=1739736", "title": "Csontv\u00e1ry", "text": "Csontv\u00e1ry \u00e8 un film del 1980 diretto da Zolt\u00e1n Husz\u00e1rik e basato sulla vita del pittore ungherese Tivadar Kosztka Csontv\u00e1ry.\n\u00c8 stato presentato nella sezione Un Certain Regard al 33\u00ba Festival di Cannes."}
{"id": "1739740", "revid": "287204", "url": "https://it.wikipedia.org/wiki?curid=1739740", "title": "Marquet", "text": ""}
{"id": "1739742", "revid": "935281", "url": "https://it.wikipedia.org/wiki?curid=1739742", "title": "Itali", "text": "Gli Itali (in greco \"Ital\u00f3i\") erano un antico popolo Italico, probabilmente un ramo degli Enotri, che occupava la punta meridionale della penisola dal 1000 a.C. circa.\nSecondo Antioco di Siracusa, abitavano la Calabria meridionale (Reggio Calabria, Vibo Valentia e Catanzaro) e prendevano il nome dal mitico re Italo. Si espansero verso nord e verso l'entroterra. Si \u00e8 ipotizzato che il nome autoctono fosse quello di \"Vituli\", ossia Vitelli (\"Vitulus\" in Latino e \"Vitlu\" in Umbro) e che derivasse dal loro animale totemico. \nAncora secondo Antioco, gli Itali erano, assieme ai Morgeti e ai Siculi, uno dei tre rami degli Enotri. In un altro passaggio, lo stesso autore sostiene che gli stessi Itali presero in seguito il nome di Morgeti. \nSecondo il linguista Massimo Pittau, infine, il termine Itali sarebbe piuttosto di origine Etrusca."}
{"id": "1739744", "revid": "116734781", "url": "https://it.wikipedia.org/wiki?curid=1739744", "title": "Le novelle del compianto Ivan Petrovi\u010d Belkin", "text": "Le novelle del compianto Ivan Petrovi\u010d Belkin (\"\u041f\u00f3\u0432\u0435\u0441\u0442\u0438 \u043f\u043e\u043a\u00f3\u0439\u043d\u043e\u0433\u043e \u0418\u0432\u00e1\u043d\u0430 \u041f\u0435\u0442\u0440\u00f3\u0432\u0438\u0447\u0430 \u0411\u00e9\u043b\u043a\u0438\u043d\u0430\", \"Povesti pokojnogo Ivana Petrovica Belkina\"), il cui titolo \u00e8 tradotto anche come Racconti del defunto Iv\u00e0n Petr\u00f3vi\u010d B\u00e9lkin, Le novelle del defunto Ivan Petrovi\u010d Belkin e I racconti di Belkin, \u00e8 una raccolta di 5 novelle scritte da Aleksandr Pu\u0161kin a B\u00f2ldino nel 1830 e pubblicate nel 1831.\nNell'introduzione all'opera, Pu\u0161kin finge di essere l'editore delle novelle che Ivan Petrovi\u010d Belkin, un negligente possidente terriero, ha udite da varie persone e messe per iscritto. Viene anche allegata da Pu\u0161kin una lettera scritta da un presunto amico di Belkin in cui sono narrati alcuni aneddoti circa la vita di Ivan Petrovi\u010d: il ritratto che ne esce delinea una personalit\u00e0 misteriosa e affascinante, poco dedita agli affari quanto piuttosto amante delle lettere e della cultura.\nAd ogni novella \u00e8 premessa una citazione tratta da opere di autori esclusivamente russi, secondo un procedimento molto usato da Pu\u0161kin: ogni citazione si ricollega per affinit\u00e0 tematica alla novella o fa da contrappunto.\nNel manoscritto che Pu\u0161kin finge di aver ritrovato e del quale cura la pubblicazione sono annotati le iniziali e il titolo di coloro i quali hanno raccontato la storia a Belkin.\nAnalisi dell'opera.\nI cinque racconti, apparentemente, non hanno un filo conduttore che li lega in modo diretto; tutti, infatti, hanno trame e protagonisti diversi. Probabilmente Pu\u0161kin, in un primo momento, li compose in forma autonoma tra di loro e, solo successivamente, inser\u00ec una \"cornice narrativa\" che li legasse e che garantisse quindi l'unit\u00e0 narrativa. La cornice \u00e8 rappresentata nella figura di Belkin, che per\u00f2 \u00e8 un personaggio fittizio (in quanto mai esistito) e, di conseguenza, anche la cornice narrativa \u00e8 fittizia.\nCome sottolineato da Vissarion Grigor'evi\u010d Belinskij, la rappresentazione di tale scenario realistico \u00e8, in realt\u00e0, semplice apparenza. Si tratta solo di uno dei tanti giochi narrativi presenti nell'opera.\nUn altro gioco \u00e8 quello delle parodie. Ogni racconto si presenta come la parodia o l'imitazione di uno dei generi letterari, in voga in quel periodo, nei romanzi (es.: racconto sentimentale, racconto-vaudeville, racconto grottesco\u2026). L'elemento pi\u00f9 interessante, in realt\u00e0, \u00e8 che l'autore fa compiere ai propri personaggi azioni abituali e conformi ad un dato genere letterario e poi li fa arrivare a soluzioni diverse, con un finale non previsto dal genere letterario di riferimento (es.: nel racconto \"Il mastro di posta\", chiara parodia del genere sentimentalista, la ragazza sedotta non viene n\u00e9 abbandonata, n\u00e9 tanto meno muore a causa di un amore impossibile, ma riesce a costruire una famiglia con il suo amato).\nUn ulteriore gioco letterario \u00e8 il fatto, che ci siano ben quattro narratori diversi all'interno dell'opera:\nIl colpo di pistola.\nQuesta storia fu raccontata dal tenente colonnello I. L. P. e si articola in due parti. Nella prima parte il tenente colonnello racconta di essere stato di stanza in un paesino di campagna. La sua vita era monotona e scandita dalle esercitazioni militari. L'unica esperienza diversa che provava, condivisa anche da altri ufficiali, era la frequentazione con un uomo misterioso e particolare, Silvio (in realt\u00e0, si tratta di un nome convenzionale in quanto il vero nome di battesimo \u00e8 taciuto).\nSilvio ha una sola passione, sparare: tutta la sua casa \u00e8 costellata da fori di proiettile ed \u00e8 persino un migliore tiratore rispetto agli ufficiali. Una sera, ad una cena con i soldati, viene insultato da uno dei suoi ospiti, appena giunto nel posto. Contrariamente a quanto tutti si aspettano - in particolare proprio il narratore - Silvio decide di lasciar passare l'accaduto e di non sfidare il giovane avventato a duello, come avrebbe avuto diritto. Silvio riceve poi inaspettatamente una lettera e decide di dover partire. Invita per un'ultima volta gli ufficiali e dopo essersi congedato da tutti trattiene il colonnello. Gli racconta che una volt\u00e0 sfid\u00f2 a duello un giovane, davvero fortunato e sfacciato: al momento del duello mangiava ciliegie aspettando il tiro dell'avversario. Silvio decise dunque di rimandare il duello in quanto teneva in cos\u00ec poco conto la vita. Da allora non si erano pi\u00f9 rivisti e la lettera ricevuta lo aveva informato che il suo avversario si stava per sposare. Silvio riteneva che ogni rischio che avrebbe potuto correre sarebbe stato da evitare in vista del duello che aveva lasciato in sospeso: per questo non sfid\u00f2 il giovane.\nLa seconda parte si apre a distanza di qualche anno in una residenza di campagna. La vita trascorre monotona, cosicch\u00e9 il colonnello \u00e8 felice quando apprende che in un possedimento vicino, la contessa B. (che fino a quel momento ci aveva vissuto un solo mese in cinque anni di matrimonio) \u00e8 giunta col marito per l'estate. Si reca a trovarli: in casa loro nota un quadro che reca due fori di proiettile perfettamente combacianti. Racconta loro di aver conosciuto un uomo in grado di sparare cos\u00ec precisamente: Silvio. Questo nome atterrisce la coppia. Il giovane racconta di esser la persona che Silvio sfid\u00f2. Silvio si ripresent\u00f2 poco dopo il suo matrimonio reclamando il suo diritto a colpire. Tuttavia Silvio decise di ripetere il sorteggio. Il primo colpo tocc\u00f2 ancora al giovane che per\u00f2 fall\u00ec colpendo il quadro. Silvio temporeggi\u00f2 prima di sparare mentre nella stanza della casa si present\u00f2 anche la moglie, che si prostr\u00f2 ai suoi piedi chiedendo piet\u00e0. Soddisfatto della vendetta ottenuta, Silvio rinunci\u00f2 al tiro e uscendo colp\u00ec il quadro nello stesso punto senza prendere la mira. Da allora nessuno seppe pi\u00f9 nulla di lui, ma si dice sia morto in combattimento al tempo dell'insurrezione di Alessandro Ypsilanti.\nIl racconto \u00e8 stato oggetto di trasposizione cinematografica nel 1942 con il titolo di \"Un colpo di pistola\", diretto da Renato Castellani. Le riprese all'aperto sono state girate a Canzo.\nLa tormenta.\nLa giovane K. I. T. narr\u00f2 questa storia a Belkin. La storia \u00e8 ambientata alla fine del 1811 a Nenarodovo. Qui la giovane Mar'ja Gavrilovna, figlia di un possidente cortese e affabile, \"educata sui romanzi francesi, e di conseguenza\" [...] \"innamorata\", vive la sua storia d'amore con Vladimir Nikolaevi\u010d, un \u00absottotenente dell'esercito\u00bb, poco abbiente e mal visto dai genitori di Mar'ja. Vladimir propone alla ragazza un matrimonio segreto nella vicina chiesa di \u017dadrino e Mar'ja, spinta dalla passione per il giovane, accetta immediatamente. Tuttavia, mano a mano che si avvicina il giorno delle nozze, Mar'ja \u00e8 sempre pi\u00f9 ansiosa e cogitabonda tanto che la sera stessa del fatidico giorno pare voler rinunciare. Convinta dalla cameriera, complice del piano, sale sulla carrozza che la porter\u00e0 alla chiesa mentre \"ulula il vento e infuria la tormenta\".\nVladimir, lasciata la sua dimora, \u00e8 costretto a viaggiare in condizioni climatiche pessime: la tormenta gli impedisce di vedere. Dopo essersi addentrato in un bosco si trova in un villaggio che scopre suo malgrado non essere \u017dadrino. Il figlio di un contadino alla cui porta bussa, lo accompagna a \u017dadrino, ma quando vi giunge \u00e8 ormai gi\u00e0 mattino, la chiesa \u00e8 deserta, e apprende cosa nel frattempo \u00e8 accaduto.\nA questo punto la narrazione smette di seguire le vicende di Vladimir, non rivelando cosa questi \u00e8 venuto a sapere, e torna da Mar'ja Gavrilovna. La ragazza, rientra in casa e trascorre una giornata apparentemente serena in compagnia dei genitori, ma la notte si sente male e incomincia a delirare. Dalle sue parole confuse, la madre ricostruisce solo in parte la verit\u00e0, e cio\u00e8 che Mar'ja \u00e8 innamorata di Vladimir Nikolaevi\u010d, sebbene sbagli, come si scoprir\u00e0 alla fine, nell'attribuire a questo amore la causa della malattia. La donna si consulta col marito e insieme decidono di convocare Vladimir per annunciargli la loro decisione di acconsentire al matrimonio. Quale non \u00e8 la loro sorpresa nel ricevere in risposta al loro invito una lettera nella quale Vladimir dichiara che non avrebbe mai pi\u00f9 messo piede a Nenarodovo, e chiede di essere dimenticato. Trascorsi pochi giorni, si viene a sapere che \u00e8 tornato nell'esercito, e vari mesi dopo che, ferito gravemente nella battaglia di Borodino, \u00e8 morto a Mosca, alla vigilia dell'entrata in citt\u00e0 dei francesi. La notizia, contrariamente a quanto i genitori temono, non sconvolge Mar'ja, che perde i sensi senza cadere ammalata.\nIl tempo scorre e Gavril Gavrilovi\u010d muore, lasciando unica erede la figlia. Insieme alla madre, Mar'ja decide di trasferirsi in un'altra tenuta, e qui, continuando a conservare gelosamente i libri di Vladimir, le sue poesie e i suoi spartiti, rifiuta tutti i pretendenti. Finch\u00e9 non compare il colonnello degli ussari, Burmin, eroe di guerra e venuto a rimettersi in salute da una ferita nei suoi possedimenti, vicini alla propriet\u00e0 di Mar'ja Gavrilovna. La giovane prova un vivido interesse per l'uomo, pur trattenuto, e il narratore chiosa, citando, in italiano anche nel testo originale, Petrarca:\nL'amore rinasce gradualmente nel cuore di Mar'ja, che sa di non potersi legare a Burmin e, ci\u00f2 nonostante, attende la sua dichiarazione, essendo anch'egli visibilmente attratto da lei e oppresso da qualcosa. Un giorno, Burmin incontra Mar'ja nei pressi di un laghetto nel giardino della casa della ragazza, e le confessa il proprio amore. Le rivela anche di non poterla sposare, perch\u00e9 gi\u00e0 unito in matrimonio. Spiega quindi che, all'inizio del 1812, diretto a Vil'nius, dove era di stanza il suo reggimento, aveva perduto la strada per colpa di una tempesta di neve. Arrivato in un villaggio, era stato difilato portato in una chiesa, debolmente illuminata, dove su una panca sedeva una ragazza, semisvenuta e perci\u00f2 sostenuta da quattro persone. Il vecchio pope gli aveva chiesto se poteva cominciare, e lui, incantato dalla bellezza della fanciulla, aveva distrattamente assentito. Era stato ammogliato senza rendersene conto, ma al momento del bacio, la fanciulla lo aveva guardato in viso e aveva gridato: \u00abAh, non \u00e8 lui!\u00bb Solo allora tutti lo avevano osservato bene e capito l'errore di persona, mentre lui era fuggito via. Il lettore realizza solo ora cosa si era sentito dire Vladimir, arrivando a \u017dadrino in ritardo, e perch\u00e9, pazzo di dolore, era andato in guerra. Come pure che Mar'ja, anche volendo, non avrebbe potuto accettare nessuna proposta di matrimonio.\nDal racconto fattole, Mar'ja riconosce in Burmin suo marito, gli afferra la mano e si fa riconoscere, a sua volta, dall'ussaro, che si getta ai suoi piedi.\nNel 1964 ne \u00e8 stato tratto un omonimo film di Vladimir Basov, \"La tormenta\".\nIl fabbricante di bare.\nBelkin ascolt\u00f2 questa novella dall'amministratore B. V., che non \u00e8 fra i protagonisti del racconto stesso. Adri\u00e0n Pr\u00f3chorov \u00e8 un fabbricante di bare moscovita che si \u00e8 appena trasferito, assieme alle due figlie Akul\u00ecna e D\u00e0r'ja e alla domestica Aks\u00ecn'ja, \u00ab dalla via Basm\u00e0nnaja alla Nik\u00ectskaja \u00bb. Pr\u00f3chorov, a differenza di altri becchini shakespeariani o scottiani, non \u00e8 un uomo allegro e scherzoso, bens\u00ec dal \u00ab carattere \u00bb che \u00ab corrispondeva perfettamente al suo lugubre mestiere \u00bb: cupo, sempre pensieroso, scontroso e dispotico con le figlie e la governante. Dopo essersi stabilito nella sua nuova residenza, in cui si vendono e riparano bare, Gottlieb Schulz, il calzolaio tedesco vicino di casa, lo invita a festeggiare l'indomani le sue nozze d'argento con la quarantenne Luisa.\nAlla festa ci sono soprattutto artigiani tedeschi; \u00e8 presente anche la guardia municipale russa Jurko. I convitati bevono molto e i brindisi si susseguono copiosamente. A un tratto uno degli ospiti propone che ciascuno dei presenti s'inchini a coloro per i quali lavora: la proposta viene accolta con grande entusiasmo. Ad Adri\u00e0n viene urlato da Jurko: \u00ab Allora? Tu, \"batju\u0161ka\", brinda alla salute dei tuoi morti \u00bb. Tra le fragorose risate generali, Adri\u00e0n si offende profondamente. Nessuno se ne avvede e alla fine della festa, tornato a casa ancora arrabbiato e ubriaco, si pente dell'invito che aveva avuto in animo di ricambiare per festeggiare la nuova casa. Dichiara di voler invece invitare per l'indomani i morti, perch\u00e9 il suo lavoro non ha una minor dignit\u00e0 rispetto agli altri.\nAddormentatosi, Adri\u00e0n sogna la festa a casa, tutta popolata da scheletri, che in seguito a uno screzio lo insultano e lo minacciano. Risvegliatosi e realizzato con suo grande sollievo che si \u00e8 trattato solo di un sogno, ordina immediatamente un t\u00e8 e che si presentino le figlie.\nIl mastro di posta.\nLa storia \u00e8 narrata dal consigliere titolare A. G. N. Nel maggio del 1816 si ferma, durante un viaggio, ad una stazione di posta per il cambio dei cavalli. Nell'attesa, accetta dal mastro locale una tazza di t\u00e8. Questo gli viene servito da Dunja, figlia del mastro di posta, una giovane adolescente la cui bellezza stupisce il viaggiatore. I tre discorrono amichevolmente per molto tempo; quando A. G. N. sta per andarsene, rimasto solo sulla porta con la ragazza, le chiede di poterla baciare. Dunja acconsente.\nAnni dopo, A. G. N. si ritrova a ripercorrere lo stesso tratto di strada e, ricordandosi dell'anziano mastro di posta e della figlia, passa a trovarli. Con suo grande stupore e dispiacere trova la stazione in decadimento e trascuratezza. Il mastro di posta, Samson Vyrin, \u00e8 molto invecchiato e, alla precisa domanda di A. G. N. su cosa ne sia stato di Dunja, s'incupisce e borbotta di non saperne nulla. Dopo qualche bicchiere di punch, la lingua del vecchio mastro si scioglie e racconta quel che \u00e8 accaduto.\nUn giorno di tre anni prima era giunto alla stazione un ussaro che, dapprima infuriato per la \"classica\" attesa alla stazione, alla vista di Dunja, profondamente colpito dalla sua avvenenza, si era calmato e fatto amicizia con il mastro di posta, tanto da accettare il suo invito a cena. Al momento della partenza, l'ussaro si era per\u00f2 sentito male. Il medico, subito accorso, gli aveva prescritto un po' di riposo. Dopo due giorni trascorsi a letto, accudito da Dunja, la mattina del terzo, una domenica, l'ussaro si prepar\u00f2 a partire, e Dunja ad andare a messa. Lo stesso mastro di posta sollecit\u00f2 la figlia ad accettare l'offerta del giovane ufficiale, il capitano di cavalleria Minskij, di darle un passaggio fino in chiesa. Samson Vyrin attese invano il ritorno di Dunja: la fanciulla era fuggita con l'ussaro, il quale aveva finto il malessere, corrotto il medico, tutto al solo scopo di sedurre la sua vittima. Il mastro di posta aveva deciso allora di prendere un temporaneo congedo dalla stazione e si era recato a San Pietroburgo per riprendersi Dunja.\nAveva scoperto dove l'ussaro alloggiava, era riuscito a incontrarlo, ma questi, dopo un momento di smarrimento, aveva tolto al buon vecchio Samson ogni speranza. Gli aveva detto che non era sua intenzione lasciare Dunja, che lei ormai era avvezza a uno stile di vita sostenuto, e gli aveva dato la sua parola d'onore che l'avrebbe resa felice, quindi si era sbarazzato di lui ficcandogli in tasca qualche banconota, che Samson, riavutosi, getter\u00e0 via. Due giorni dopo era tornato da Minskij, per essere cacciato dal suo intendente. Tuttavia, la sera di quello stesso giorno, aveva visto la carrozza dell'ussaro sfrecciargli davanti e fermarsi presso una casa a tre piani. Presagendo che Dunja vivesse l\u00ec, con uno stratagemma si era fatto rivelare dal cocchiere di Minskij in quale appartamento. Aveva bussato alla porta e chiesto alla cameriera della signora. Noncurante delle proteste della serva, si era messo a sbirciare di nascosto nella sala dove Dunja, bellissima e riccamente acconciata, civettava con il suo ussaro. Poi la fanciulla aveva visto il padre ed era svenuta, mentre Minskij lo aveva respinto in malo modo.\nTempo dopo, A. G. N. torna ancora alla stazione di posta. Samson Vyrin \u00e8 ormai morto. Il figlio della famiglia che ora abita l'antica stazione si offre di accompagnarlo al cimitero dove l'uomo riposa. Gli racconta che, di recente, anche una signora molto elegante, giunta in carrozza con i tre figli e la balia, aveva chiesto del mastro di posta e si era recata sulla sua tomba. Qui, inginocchiatasi aveva pianto per molto tempo. A. G. N., saputo l'accaduto, riparte contento al pensiero che Dunja non aveva dimenticato suo padre.\nLa signorina-contadina.\nFu la giovane K. I. T., che gi\u00e0 raccont\u00f2 a Belkin \"La tormenta\", a narrare questa storia. La novella riguarda la storia d'amore di due giovani, Lizaveta Muromskaja e Aleksej Berestov. Sono entrambi figli di possidenti terrieri e i loro appezzamenti sono confinanti. Tuttavia tra i due genitori non corre buon sangue: il padre di Lizaveta, Grigorij Ivanovi\u010d, \u00e8 accusato da Ivan Petrovi\u010d, padre di Aleksej, di essere un anglofilo; a sua volta Muromskij non tollera il conservatorismo di Berestov, troppo attaccato, a parer suo, alle tradizioni russe.\nLa vicenda si apre con l'arrivo di Aleksej a casa del padre. Liza \u00e8 l'unica signorina del posto che per\u00f2 non riesce a vederlo a causa dei rapporti fra i due genitori. Liza, curiosa di conoscere il giovane di cui ha tanto sentito parlare, decide di recarsi nella tenuta dei Berestov vestita da contadina. Aiutata dalla cameriera Nastja riesce nel suo intento e una mattina, fingendo di raccogliere funghi, si reca nel bosco di casa Berestov, dove sa di trovare Aleksej, solito cacciare col suo cane. Lizaveta si presenta come Akulina, la figlia del fabbro del paese, e fa colpo su di lui, tanto che, per evitare di essere cercata in paese, la qual cosa avrebbe fatto scoprire ad Aleksej la vera figlia del fabbro, gli promette di tornare il giorno appresso. Tra i due nasce presto l'amore e gli incontri si moltiplicano. Il povero Aleksj, che non sospetta nulla, insegna persino a leggere e a scrivere ad Akulina, la quale si rivela un'ottima allieva e nel giro di entro una settimana \u00e8 in grado di corrispondere con lui.\nUn giorno Grigorij Muromskij si fa male durante una battuta di caccia e viene soccorso da Berestov: tra i due rinasce una certa forma di rispetto e il primo, per sdebitarsi, invita il vecchio nemico col figlio a pranzo da lui. Liza \u00e8 terrorizzata dall'idea che Aleksej conosca la sua vera identit\u00e0 e si trucca in modo da rendersi irriconoscibile. La giovane, che modifica anche il suo modo di parlare, non viene smascherata e, anzi, non piace affatto ad Aleksej. Muromskij e Berestov, dopo qualche tempo, si accordano per un matrimonio tra i loro figli, pur consapevoli che tra i due non ci sia una grande affinit\u00e0. Berestov ne parla immediatamente al figlio e, al suo rifiuto, minaccia di diseredarlo. Aleksej riflette tra s\u00e9 e capisce di amare Akulina. Decide allora di sposarla e di vivere con lei del proprio lavoro, quindi le scrive una lettera in questi termini. Il giorno dopo si reca da Muromskij per parlare cn lui francamente, in modo da indurlo ad abbandonare il progetto di matrimonio. Giunto a casa dell'anglomane scopre per\u00f2 che Muromskij \u00e8 assente e cos\u00ec opta per un colloquio diretto con Lizaveta. Ma quando entra in camera della ragazza, riconosce in lei, che siede davanti alla finestra e legge la sua lettera, l'amata Akulina."}
{"id": "1739745", "revid": "767487", "url": "https://it.wikipedia.org/wiki?curid=1739745", "title": "Raffaello Sanzio e la fornarina", "text": "Raffaello Sanzio e la fornarina \u00e8 un cortometraggio del 1909 diretto da Edoardo Bencivenga e basato sulla vita del pittore italiano Raffaello Sanzio."}
{"id": "1739746", "revid": "767487", "url": "https://it.wikipedia.org/wiki?curid=1739746", "title": "Raffaello in casa", "text": "Raffaello in casa \u00e8 un documentario del 1963 diretto da Gian Luigi Rondi e basato sulla vita del pittore italiano Raffaello Sanzio."}
{"id": "1739747", "revid": "339392", "url": "https://it.wikipedia.org/wiki?curid=1739747", "title": "Caso (circostanza)", "text": ""}
{"id": "1739749", "revid": "599013", "url": "https://it.wikipedia.org/wiki?curid=1739749", "title": "Raffaello (miniserie televisiva)", "text": "Raffaello \u00e8 una miniserie televisiva del 1984 diretta da Anna Zanoli e basata sulla vita del pittore italiano Raffaello Sanzio."}
{"id": "1739750", "revid": "2151778", "url": "https://it.wikipedia.org/wiki?curid=1739750", "title": "Olivetti Advanced Technology Center", "text": "L'Olivetti Advanced Technology Center \u00e8 stato un istituto di ricerca privato di Olivetti, attivo nel campo delle tecnologie informatiche. Fu fondato nel 1979 a Cupertino, in California, da Enzo Torresi, gi\u00e0 dirigente Olivetti, che ne assume la presidenza dal 1979 al 1982.\nIn quegli anni, qui vengono sviluppati chip LSI, ovvero circuiti integrati dai 100 a 10000 transistor e il personal computer Olivetti M20.\nNel 1982, l'Olivetti ATC conta 170 tra ricercatori e professionisti dell'informatica.\nNonostante le potenziali innovazioni derivanti dal PC Olivetti M20, e la possibilit\u00e0 di dettare nuovi standard in materia, il centro venne progressivamente smantellato in contemporanea con l'ascesa di colossi quali la Apple, che aveva sede proprio nei pressi dell'istituto.\nNella cultura.\nCultura di Internet.\nSu Google, in alcuni newsgroup, si possono trovare alcuni utenti che negli anni novanta discutevano di problematiche tecniche utilizzando email con dominio @oliveb.atc.olivetti.com; dominio, ovviamente, non pi\u00f9 attivo."}
{"id": "1739751", "revid": "124123", "url": "https://it.wikipedia.org/wiki?curid=1739751", "title": "Morti nel 993", "text": ""}
{"id": "1739752", "revid": "2091899", "url": "https://it.wikipedia.org/wiki?curid=1739752", "title": "Piscina Olimpia", "text": "La piscina Olimpia \u00e8 un complesso sportivo di Colle Val d'Elsa, composto da una vasca natatoria scoperta e da una coperta. In essi si possono praticare tutti gli sport acquatici.\nLa piscina scoperta.\nL'impianto scoperto, costruito con il contributo e la manodopera dei cittadini di Colle Val d'Elsa che hanno fornito gratuitamente materiale e manodopera e si sono tassati, con una sottoscrizione pubblica per far fronte alle spese, \u00e8 stato inaugurato l'11 agosto 1965 ed aperto al pubblico li 15 agosto dello stesso anno.\nIl complesso consta di una vasca natatoria scoperta di 50 x 18 m, dotata di trampolini e piattaforme per tuffi da 10, 7,5 e 3,5 metri, una piscina per bambini ed un parco alberato. La profondit\u00e0 della vasca varia dai 0,80 ai 5 m. L'immobile a due piani che completa l'impianto, \u00e8 destinato ai servizi: spogliatoi e bar al piano terra; bar, sala ristorante e salone per il ballo ed altre attivit\u00e0 al piano superiore (che negli anni 60 e 70 ha ospitato molti nomi noti dello spettacolo). La stagione natatoria inizia a giugno e termina alla fine di agosto. Vi si svolgono corsi di nuoto per tutte le et\u00e0 e di tuffi.\nLa vasca con misure olimpiche \u00e8 stata teatro di avvenimenti sportivi a livello nazionale (primi fra tutti i campionati nazionali assoluti di tuffi che ha ospitato diverse volte campioni storici di livello mondiale come Klaus Dibiasi e Giorgio Cagnotto e, per il nuoto, la campionessa e primatista mondiale Novella Calligaris).\nPi\u00f9 volte ha ospitato i ritiri ed allenamenti di importanti gruppi sportivi, come la Rari Nantes Florentia di Gianni De Magistris e la GEAS di Sesto San Giovanni, ed i ritiri collegiali della nazionale italiana di tuffi. L'impianto natatorio \u00e8 stato recentemente oggetto di ristrutturazione che ha interessato l'intera vasca e l'impianto per i tuffi.\nLa piscina coperta.\nLa piscina coperta, costruita a cura dell'Amministrazione Comunale, disegnata e progettata dall'Ing. Guccio Galluzzi, \u00e8 stata inaugurata il 18 aprile 2004. L'impianto comprende una vasca agonistica per nuoto e pallanuoto di 25 per 16 m, con piattaforme e trampolini per i tuffi (l'impianto per i tuffi, con piattaforme di 3 e 5 m e con trampolini molleggiati di 1 e 3 m, si afferma come uno dei maggiori a livello nazionale), una vasca di 21 per 8 m, con una profondit\u00e0 variabile tra gli 0,80 ed 1,10 m, una vasca con idromassaggio, una corsia per il nuoto contro-corrente ed una corsia attrezzata per la riabilitazione funzionale. Una palestra polifunzionale completa la struttura.\nL'impianto \u00e8 aperto tutto l'anno tranne che nel periodo estivo quando \u00e8 operativo l'impianto scoperto.\nVi si organizzano corsi di nuoto per tutte le et\u00e0 e di tuffi, di hydrofitness, di Acquagym e idrobike, di ginnastica in acqua, di salvamento, di sport subacquei, e per le gestanti. Vi si svolgono, oltre al nuoto ed ai tuffi, pallanuoto e nuoto sincronizzato.\nIl gruppo sportivo.\nCon la nascita della piscina fu costituito anche, nel 1965, il gruppo sportivo che si \u00e8 subito affermato come uno dei principali a livello provinciale e regionale, raggiungendo lusinghieri risultati anche a livello nazionale.\nNel 1966 al nuoto si affianca il pattinaggio a rotelle che viene inizialmente svolto nella pista adiacente alla piscina (ora non pi\u00f9 esistente dopo la costruzione dei nuovi impianti nella zona dell'Abbadia e la costruzione della piscina coperta). L'attivit\u00e0 del pattinaggio fornir\u00e0, anche in tempi recenti, lusinghiere affermazioni a livello nazionale ed internazionale.\nNacque anche una squadra di hockey su pista che ottenne subito un buon successo: la vittoria del campionato di Serie C nel 1969. A causa di problemi finanziari si dovette per\u00f2 rinunciare alla Serie B e l'attivit\u00e0 entr\u00f2 in crisi, tanto da cessare dopo qualche anno.\nNel 1970 alle attivit\u00e0 gi\u00e0 svolte si unisce il J\u016bd\u014d che ben presto per\u00f2, con la Judo Kway Valdelsa, avr\u00e0 vita autonoma. Anche in questo caso notevoli sono i traguardi raggiunti a livello nazionale.\nCon il tempo il Gruppo Sportivo Olimpia avrebbe formato anche una squadra di pallavolo ed una di pallacanestro. Quest'ultima, fondendosi con la P.G.S. Pietro Larghi Volley, avrebbe dato vita alla squadra del Colle Basket. A queste si sarebbero affiancate la sezione di atletica e quella di ciclismo. Nel 1977 il Gruppo Sportivo si trasforma in Polisportiva Olimpia."}
{"id": "1739759", "revid": "6923", "url": "https://it.wikipedia.org/wiki?curid=1739759", "title": "Mazzorbetto", "text": "Mazzorbetto (\"Masorbeto\" in dialetto veneziano) \u00e8 un'isola della Laguna Veneta posta a nord di Mazzorbo ed \u00e8 divisa da questa tramite un braccio di mare ampio una sessantina di metri (il cosiddetto \"canale di Mazzorbo\").\nNonostante il nome, Mazzorbetto \u00e8 molto pi\u00f9 estesa di Mazzorbo: quest'ultima, infatti, \u00e8 stata in passato colpita dagli sconvolgimenti ambientali che hanno investito gran parte della laguna settentrionale, sicch\u00e9 parte di essa \u00e8 stata sommersa.\nL'isola in passato fu fiorente (vi sorgevano il monastero di Sant'Eufemia, a sud-est, e la pieve di San Pietro, a sud-ovest), ma oggi \u00e8 praticamente abbandonata e conta solo quattro abitanti. Vi restano alcuni vecchi edifici e un forte austriaco (iniziato dai francesi nel 1807) che, abbandonato fino al 1981, \u00e8 stato concesso in gestione agli scout dell'AGESCI e ne \u00e8 divenuto una base.\nBuona parte dell'isola \u00e8 coltivata a orti."}
{"id": "1739766", "revid": "44627", "url": "https://it.wikipedia.org/wiki?curid=1739766", "title": "Figlioccio", "text": "Il figlioccio, nella religione cristiana, \u00e8 colui che viene accompagnato a ricevere il sacramento del battesimo dalla coppia formata da padrino e madrina, i quali si impegnano ad assisterlo nella sua formazione alla fede cristiana. \nQuando il figlioccio \u00e8 un bambino, padrino e madrina pronunciano in sua vece anche le promesse battesimali. \nIl figlioccio non pu\u00f2 essere figlio n\u00e9 del padrino n\u00e9 della madrina."}
{"id": "1739769", "revid": "767487", "url": "https://it.wikipedia.org/wiki?curid=1739769", "title": "Ticinese", "text": "Il quartiere Ticinese \u00e8 un quartiere di Milano appartenente al municipio 1, congiunto al duomo da via Torino.\nStoria.\nIl quartiere ha avuto uno sviluppo fondamentalmente lineare lungo l'antica strada che portava a Pavia, dal cui nome antico, \"Ticinum\", deriva il proprio toponimo. Un tempo era uno dei quartieri propriamente popolari di Milano, tanto da caratterizzarsi per le tipiche case a ringhiera, rivalutate e imborghesitesi col tempo. Fino ai primi decenni del Novecento la zona era ad elevata densit\u00e0, per essere poi ridisegnata negli anni trenta, con lo sventramento della Vetra e la successiva realizzazione del parco delle Basiliche, nonch\u00e9 la demolizione dell'isolato interposto fra le Colonne di San Lorenzo e la vicina basilica.\nIl quartiere Ticinese \u00e8 famoso per l'omonima porta e per le Colonne di San Lorenzo, uno dei poli della vita notturna milanese, ma anche per la limitrofa zona dei Navigli."}
{"id": "1739771", "revid": "26415", "url": "https://it.wikipedia.org/wiki?curid=1739771", "title": "Quartiere ticinese", "text": ""}
{"id": "1739781", "revid": "1305772", "url": "https://it.wikipedia.org/wiki?curid=1739781", "title": "Villehardouin", "text": "Con il nome di Villehardouin si distinguono:"}
{"id": "1739784", "revid": "287204", "url": "https://it.wikipedia.org/wiki?curid=1739784", "title": "Sebastien Bourdais", "text": ""}
{"id": "1739786", "revid": "71482", "url": "https://it.wikipedia.org/wiki?curid=1739786", "title": "Nelson Angelo Piquet", "text": ""}
{"id": "1739789", "revid": "339392", "url": "https://it.wikipedia.org/wiki?curid=1739789", "title": "Honda (automobilismo)", "text": ""}
{"id": "1739791", "revid": "599013", "url": "https://it.wikipedia.org/wiki?curid=1739791", "title": "H\u00e9l\u00e8ne Azenor", "text": "La pittrice, dopo gli studi d'arte, trova la sua consacrazione nel gruppo di artisti parigini di Montparnasse durante gli anni trenta dove frequenta gli artisti surrealisti e diviene amica di Paul \u00c9luard e Jean Cocteau.\nOltre che per la sua abilit\u00e0 di artista fu molto nota al tempo per la sua mai nascosta omosessualit\u00e0 e per la frequentazione dei primi locali parigini destinati ad una clientela lesbica, come \"Le S\u00e9lect\" e \"Le Monocle\". Per lavorare, anche come illustratrice per riviste, fu per\u00f2 costretta a nascondersi spesso sotto pseudonimi.\nHa lasciato anche una interessante serie di monotipi e incisioni. Il suo contributo critico ha visto la collaborazione con importanti testate francesi."}
{"id": "1739792", "revid": "277947", "url": "https://it.wikipedia.org/wiki?curid=1739792", "title": "William George Trice", "text": "A lui \u00e8 attribuita l'introduzione dell'organo moderno in Italia.\nBiografia.\nApprese i primi rudimenti dal padre organista e a 17 anni entr\u00f2 come apprendista nella bottega dell'organaro William Sweetland di Bath dove impar\u00f2 l'arte organara con assiduit\u00e0 e perizia.\nIn seguito allievo di Aristide Cavaill\u00e9-Coll, Trice apprese da lui le diverse tecniche di produzione in uso in Francia e Inghilterra, ma non praticate in Italia.\nSi trasfer\u00ec a Genova, saltuariamente dal 1876 e definitivamente nel 1880, per motivi di salute e di lavoro , con l'iniziale intenzione di dedicarsi al commercio di carbone, ma su consiglio del suo maestro Sweetland e dell'organologo genovese Remondini inizi\u00f2 una piccola attivit\u00e0 di costruzione di organi la quale crebbe rapidamente e con successo, grazie alla qualit\u00e0 della produzione ed anche alla notoriet\u00e0 internazionale dei suoi innovamenti, cosa che lo port\u00f2 a instaurare una vera e propria fabbrica a Quarto dei Mille. Il grande fabbricato (tuttora esistente e ristrutturato ad altri usi) ha una struttura architettonica sviluppata in altezza, tutto ad archi, volte e nicchie, ad imitazione dell'interno di una cattedrale, con grandi spazi per l'assemblaggio degli strumenti ma anche per poter provare gli organi in un ambiente il pi\u00f9 possibilmente simile a quello per cui erano destinati ed anche in grado anche di ospitare grandi concerti come quello riportato dalle cronache dell'epoca del 3 luglio 1892, con la partecipazione di artisti di fama internazionale quali il violinista Camillo Sivori.\nTra gli altri realizza nel 1890 l'organo della Chiesa dell'Immacolata, rivoluzionario nel campo dell'organistica italiana e che contribu\u00ec all'avvento della riforma ceciliana, e l'organo della cappella dell'Ospedale Galliera, non pi\u00f9 esistente ma noto per essere stato il primo a organo italiano a trasmissione elettrica.\nLe novit\u00e0 introdotte riguardavano principalmente i somieri a pistoni, che utilizzavano la \"leva barker\", un dispositivo che sfruttava l'aria compressa per il movimento di meccanismi complessi e venne brevettato il 5 maggio 1882 come \"Somiere Trice\". Di notevole importanza negli organi costruiti da Trice erano anche i registri.\nLa fiorente attivit\u00e0 di Trice a Genova Quarto, e del socio Pietro Anelli subentrato nel 1893, continu\u00f2 fino al 1897, declinando a causa dell'elevato costo della produzione dovuto alla complessit\u00e0 degli organi realizzati con conseguente calo di commesse a favore degli organi tradizionali italiani, nonch\u00e9 per l'ostracismo di certi ambienti clericali dovuto alla sua fede protestante, infine vendette la fabbrica a Carlo Vegezzi Bossi.\nTra i suoi allievi e collaboratori che effettuarono manutenzione ai suoi pezzi, si pu\u00f2 menzionare l'organaro veronese Domenico Farinati."}
{"id": "1739799", "revid": "15677346", "url": "https://it.wikipedia.org/wiki?curid=1739799", "title": "Maestra", "text": ""}
{"id": "1739800", "revid": "251304", "url": "https://it.wikipedia.org/wiki?curid=1739800", "title": "Gran Premio di Monaco 2003", "text": "Il Gran Premio di Monaco 2003 \u00e8 stato un Gran Premio di Formula 1 disputato il 1\u00ba giugno 2003 sul circuito di Monte Carlo. La gara fu vinta da Juan Pablo Montoya su Williams - BMW, davanti a Kimi R\u00e4ikk\u00f6nen su McLaren - Mercedes e a Michael Schumacher su Ferrari. Fu uno dei pochi Gran Premi nella storia della Formula 1 nel quale non fu effettuato nessun sorpasso in pista.\nVigilia.\nAspetti sportivi.\nLa BAR rischi\u00f2 di vedersi sequestrare le proprie vetture per via di un contenzioso con la France Corbeil, societ\u00e0 canadese che chiedeva il pagamento di circa 3 milioni di dollari di commissione per aver procurato alla scuderia anglo-americana un accordo di sponsorizzazione con la rete televisiva Teleglobe cinque anni prima. In questa occasione la scuderia riusc\u00ec a evitare il sequestro, ma la vicenda ebbe altri strascichi nel prosieguo della stagione.\nAspetti tecnici.\nCome tutti gli anni le scuderie presentarono varie soluzioni pensate appositamente per il particolare circuito monegasco, alla ricerca del massimo carico aerodinamico possibile. La Ferrari port\u00f2 in pista un nuovo alettone posteriore, caratterizzato dalla forma a diedro dei profili introdotta ormai da tempo dalla Renault. Anche la scuderia francese mont\u00f2 un nuovo alettone posteriore, il cui profilo superiore era vincolato solo nella parte anteriore, tanto da far ipotizzare che potesse flettere alle alte velocit\u00e0 in modo da non penalizzare eccessivamente la resistenza all'avanzamento. La Renault fu anche l'unica squadra a montare un secondo alettone sul roll-bar oltre a quello tradizionale sopra la presa d'aria.\nLa Williams e la McLaren concentrarono le proprie attenzioni sulle sospensioni anteriori. Sulle vetture della scuderia di Grove il tirante dello sterzo fu separato dal triangolo superiore della sospensione, di solito unito al primo elemento per motivi aerodinamici. La McLaren, invece, applic\u00f2 dei rinforzi alle sospensioni in previsione di possibili contatti con i guard rail.\nProve libere.\nResoconto.\nDurante le prove libere del sabato mattina Jenson Button fu protagonista di un violento incidente all'uscita del tunnel, rimanendo intrappolato quasi dieci minuti all'interno della propria monoposto prima di esserne estratto dai soccorritori. Pur essendo rimasto illeso, per precauzione il pilota inglese non prese parte a qualifiche e gara.\nRisultati.\nI tempi migliori nelle prove libere di venerd\u00ec mattina furono i seguenti:\nI tempi migliori nelle prove libere di sabato mattina furono i seguenti:\nQualifiche.\nResoconto.\nRalf Schumacher conquist\u00f2 la prima pole position stagionale, precedendo per appena trentasei millesimi R\u00e4ikk\u00f6nen. Il pilota tedesco risult\u00f2 il pi\u00f9 veloce nel settore centrale della pista, con un distacco minimo sullo stesso R\u00e4ikk\u00f6nen. Montoya, leggermente pi\u00f9 staccato, si piazz\u00f2 in terza posizione, seguito da Trulli, autore del miglior tempo nel terzo settore, e da Michael Schumacher, pi\u00f9 rapido di tutti nella prima parte del tracciato ma quasi mezzo secondo pi\u00f9 lento del fratello nel settore centrale.\nCoulthard complet\u00f2 la terza fila, piazzandosi davanti a Barrichello, Alonso, Webber e Da Matta. A fine sessione le uniche vetture equipaggiate con pneumatici Bridgestone tra le prime dieci qualificate furono le due Ferrari.\nGara.\nResoconto.\nAl via Ralf Schumacher mantenne la testa della corsa. Alle sue spalle Montoya sopravanz\u00f2 R\u00e4ikk\u00f6nen, mentre pi\u00f9 indietro Alonso infil\u00f2 sia Coulthard che Barrichello. Durante il primo giro Frentzen and\u00f2 a sbattere contro le protezioni alla seconda chicane delle Piscine, riempiendo la pista di detriti. Il pilota tedesco fu costretto al ritiro, mentre la direzione gara fece entrare in pista la safety car. La vettura di sicurezza si fece da parte al quinto giro, ma alla ripartenza non ci furono sorpassi. Nelle tornate successive Ralf Schumacher cerc\u00f2, senza riuscirci, di staccare Montoya e R\u00e4ikk\u00f6nen, mentre Trulli tenne dietro Michael Schumacher; pi\u00f9 staccati seguivano Alonso, Coulthard e Barrichello. Non accadde praticamente nulla fino alla prima serie di pit stop, aperta al 21\u00ba passaggio da Ralf Schumacher. Il pilota tedesco rientr\u00f2 in pista all'ottavo posto, cedendo la testa della corsa al compagno di squadra. Il colombiano spinse al massimo, facendo segnare il giro pi\u00f9 veloce in gara, ed effettu\u00f2 il primo rifornimento durante la ventitreesima tornata, tornando in pista proprio davanti al compagno di squadra. Due giri pi\u00f9 tardi effettu\u00f2 il proprio pit stop anche R\u00e4ikk\u00f6nen, che si inser\u00ec tra i due piloti della Williams. Trulli, trovatosi momentaneamente in testa alla corsa, rientr\u00f2 a sua volta ai box due tornate dopo, lasciando strada libera a Michael Schumacher. Il ferrarista, libero di girare al proprio ritmo, marc\u00f2 anche il giro pi\u00f9 veloce e dopo il rifornimento, nel corso del 31\u00ba passaggio, rientr\u00f2 in pista in terza posizione, davanti al fratello ma dietro a Montoya e R\u00e4ikk\u00f6nen.\nNei giri che seguirono Montoya e R\u00e4ikk\u00f6nen staccarono leggermente gli altri, ma non si verificarono cambi di posizione. Il primo ad effettuare la seconda sosta, nel corso del 48\u00ba passaggio, fu Ralf Schumacher, che dal quarto scese all'ottavo posto. Un giro pi\u00f9 tardi anche il compagno di squadra riforn\u00ec; R\u00e4ikk\u00f6nen, in testa, spinse al massimo, ottenendo anche il giro pi\u00f9 veloce, ma quando effettu\u00f2 il secondo pit stop cinque tornate dopo torn\u00f2 in pista alle spalle del colombiano. Ralf Schumacher comp\u00ec un dritto all'ultima curva, riuscendo per\u00f2 ad evitare il contatto con le barriere. Il fratello, momentaneamente in testa, effettu\u00f2 la sua seconda sosta al 59\u00ba giro, rientrando in pista al terzo posto dietro a Montoya e R\u00e4ikk\u00f6nen. La situazione si stabilizz\u00f2 senza che avvenissero ulteriori cambi di posizione. Montoya ottenne la prima vittoria stagionale per s\u00e9 e per la Williams dopo un inizio di stagione non esaltante, precedendo sul traguardo R\u00e4ikk\u00f6nen, Michael e Ralf Schumacher, Alonso, Trulli, Coulthard e Barrichello.\nFonti.\nSalvo indicazioni diverse le classifiche sono tratte da \no da Autosprint n.22/2003"}
{"id": "1739802", "revid": "287204", "url": "https://it.wikipedia.org/wiki?curid=1739802", "title": "Augusto III di Sassonia", "text": ""}
{"id": "1739804", "revid": "983767", "url": "https://it.wikipedia.org/wiki?curid=1739804", "title": "Miluo (fiume)", "text": "Il Miluo (cinese: ) \u00e8 un importante fiume nel bacino del Lago Dongting. \u00c8 famoso per essere il luogo del suicidio rituale commesso nel 278 a.C. da Qu Yuan, un poeta dello stato di Chu durante il periodo dei regni combattenti, come gesto di protesta contro la corruzione dell'epoca.\nOriginandosi nella contea di Xiushui della provincia di Jiangxi, il fiume Miluo \u00e8 lungo circa 400 km. Attraversa la contea di Pingjiang nello Hunan e sfocia nel Lago Dongting nella citt\u00e0 di Miluo. Il fiume \u00e8 formato dalla confluenza dei fiumi Mi e Luo, dei quali il Mi \u00e8 il ramo principale. I due fiumi danno origine al Miluo dopo essersi uniti a Daqiuwan (\u5927\u4e18\u6e7e), vicino alla citt\u00e0 di Miluo."}
{"id": "1739806", "revid": "767487", "url": "https://it.wikipedia.org/wiki?curid=1739806", "title": "Area Pettini Burresi", "text": "L'area Pettini Burresi \u00e8 un giardino pubblico nel quartiere residenziale delle Cure, a Firenze, situato in via Faentina, accanto alla chiesa di San Marco Vecchio.\nStoria e descrizione.\n\u00c8 denominato cos\u00ec dal nome della proprietaria, che lo lasci\u00f2 in eredit\u00e0 al Comune di Firenze.\nSituato sulla via Faentina, ospita un parco giochi e un centro giovani (\"C.U.R.E.\"), nonch\u00e9 numerose aree verdi.\nLa ricostruzione della ferrovia Faentina, nel 1989, ha separato in due aree il giardino, una delle quali \u00e8 riservata ai cani.\nNei primi anni 2000, l'area ha ospitato un teatro in legno provvisorio, pi\u00f9 volte ristrutturato, e poi definitivamente abbattuto perch\u00e9 pericolante. La struttura ospitava spettacoli di prosa nella stagione estiva."}
{"id": "1739808", "revid": "436907", "url": "https://it.wikipedia.org/wiki?curid=1739808", "title": "Dentro alla scatola", "text": "Dentro alla scatola \u00e8 un singolo del rapper italiano Mondo Marcio, pubblicato il 27 gennaio 2006 come primo estratto dal secondo album in studio \"Solo un uomo\".\nDescrizione.\nTerza traccia dell'album, \"Dentro alla scatola\" \u00e8 un brano fortemente autobiografico e racconta la travagliata infanzia del rapper vissuta tra psichiatri ed assistenti sociali.\nVideo musicale.\nIl video mostra Mondo Marcio aggirarsi nei sobborghi di Los Angeles mentre esegue il brano.\nVersione con i Finley.\nIl 25 luglio 2006, \"Dentro alla scatola\" \u00e8 stata rivisitata in chiave rap rock dal gruppo musicale Finley insieme allo stesso Mondo Marcio. Oltre alla base, l'altra differenza \u00e8 il ritornello, cantato da Pedro, frontman dei Finley, anzich\u00e9 da Mondo Marcio.\nVideo musicale.\nNella prima parte del videoclip si vede Mondo Marcio alla guida di un'automobile in una strada in mezzo ad un bosco. In contemporanea si vedono i Finley suonare su un palco sistemato al centro di una piscina, intorno alla quale si sta svolgendo una festa. Alla fine del video Marcio raggiunge i Finley sul palco e terminano il brano insieme."}
{"id": "1739819", "revid": "241649", "url": "https://it.wikipedia.org/wiki?curid=1739819", "title": "Massa elettromagnetica", "text": ""}
{"id": "1739820", "revid": "287204", "url": "https://it.wikipedia.org/wiki?curid=1739820", "title": "Robert Swinhoe", "text": "Swinhoe nacque a Calcutta, in India. Nessuna fonte indica la data del suo arrivo in Inghilterra, ma sappiamo che frequent\u00f2 l'Universit\u00e0 di Londra, laureandosi in Scienze Biologiche nel 1858 e che nel 1860 si un\u00ec ai corpi consolari della Cina. Nel 1861 si stabil\u00ec nel remoto porto di Amoy, circa 482 chilometri a nordest di Hong Kong. Durante la sua permanenza in questo porto impar\u00f2 non solo la lingua cinese (sia il cinese, ufficiale, che il locale dialetto Hokkien - Min Nan), ma inizi\u00f2 un dettagliato e autorevole studio sugli uccelli della Cina orientale. Nel 1861, mentre si trovava ad Amoy, corteggi\u00f2 e spos\u00f2 Christina Stronach, figlia di un missionario scozzese. Nel 1863 Swinhoe venne nominato primo rappresentante consolare europeo dell'isola di Formosa (Taiwan). Una serie di ritardi impedirono di ottenere fisicamente quel posto fino al 1862. In seguito fu console di Amoy, Ningpo e Chefoo, situate tutte quante in Cina continentale. Per varie volte, durante la sua carriera, fu \u00abconsole itinerante\u00bb per conto del plenipotenziario britannico in Cina, Rutherford Alcock. I suoi doveri in questa carica compresero un viaggio di esplorazione della seconda pi\u00f9 grande isola della Cina, Hainan, cos\u00ec come un viaggio lungo il fiume Yangtze, fino al Chungking, nella Provincia del Szechuan, per dare una mano a determinare la navigabilit\u00e0 delle navi a vapore su quel fiume. Mentre era impegnato nei suoi vari viaggi, mantenne il posto al consolato formosano, e infatti non rinunci\u00f2 ad esso fino al ritiro dal servizio del suo governo, nel 1873. In Cina, durante il tempo libero, collezion\u00f2 reperti di storia naturale e, dal momento che l'area non era ancora stata aperta agli occidentali, molte di queste specie erano nuove per la scienza. Essendo soprattutto un ornitologo, molte delle sue nuove scoperte riguardarono gli uccelli, ma scopr\u00ec anche nuovi pesci, mammiferi ed insetti. Nel 1865 ritorn\u00f2 in Inghilterra con la sua collezione. Molti di questi uccelli vennero descritti per la prima volta in \"Uccelli dell'Asia\" di John Gould (1866).\nDa giovane si era interessato agli uccelli ed aveva una piccola collezione di uccelli britannici, di uova e di nidi. Ebbe una corrispondenza con Henry Stevenson ed una delle sue prime pubblicazioni usc\u00ec nel 1858, l'anno in cui Charles Darwin ed Alfred Russel Wallace pubblicarono i loro scritti sulla selezione naturale. Swinhoe prese a cuore le idee di Darwin e nel 1872 classific\u00f2 una specie (ora una sottospecie) in onore di Darwin (\"Pucrasia macrolopha darwini\"). Dopo il 1860 pubblic\u00f2 normalmente su Ibis ed in seguito sulle Procedure della Societ\u00e0 Zoologica di Londra.\nDurante i suoi viaggi, oltre a studiare le culture locali, si interess\u00f2 anche allo studio di uccelli e mammiferi. Nei suoi viaggi raccolse sia esemplari vivi che morti, regolarmente inviati allo Zoo di Londra. Fu lui a spedire in Europa il primo esemplare di cervo di Padre David.\nIl suo interesse principale, comunque, furono gli uccelli, e su questo argomento corrispose moltissimo con Edward Blyth. Intorno al 1871 inizi\u00f2 a soffrire di paralisi parziali e si trasfer\u00ec a Chefoo, da lui chiamata la \"Scarborough della Cina\". A causa dei suoi problemi di salute fu costretto a lasciare la Cina nell'ottobre 1875. Nella sua casa a Chelsea continu\u00f2 a pubblicare scritti e la sua ultima pubblicazione su Ibis fu la descrizione di un nuovo genere e specie di uccello, \"Liocichla steerii\". Mor\u00ec a 41 anni, presumibilmente di sifilide.\nP. L. Sclater lo descrisse come \"uno tra i migliori ed industriosi naturalisti esploratori mai vissuti\" e dopo la sua morte A. R. Wallace scrisse \"grazie agli sforzi di Mr. Swinhoe... non ci sono vertebrati a sangue caldo maggiormente conosciuti (ad eccezione di quelli dell'Europa, del Nordamerica e dell'India Britannica) di quelli che vivono nei distretti costieri della Cina e delle sue isole\".\nLa sua raccolta di 3700 esemplari venne acquistata da Henry Seebohm ed in seguito conservata al Museo di Liverpool. In onore di Swinhoe vennero classificate un gran numero di specie, tra cui ricordiamo il petrello delle tempeste di Swinhoe, descritto per la prima da lui stesso nel 1867. Suo fratello, il Colonnello Charles Swinhoe, fu un membro fondatore della Societ\u00e0 di Storia Naturale di Bombay, in India."}
{"id": "1739821", "revid": "15677879", "url": "https://it.wikipedia.org/wiki?curid=1739821", "title": "Cornunnos", "text": ""}
{"id": "1739824", "revid": "1573940", "url": "https://it.wikipedia.org/wiki?curid=1739824", "title": "Helotrephidae", "text": "Helotrephidae , \u00e8 una famiglia di insetti acquatici Nepomorfi (ordine Rhynchota, sottordine Heteroptera).\nMorfologia e biologia.\nSono insetti di piccole dimensioni, lunghi non pi\u00f9 di 5 mm e con il corpo marcatamente convesso. Il capo \u00e8 completamente fuso con il pronoto e porta antenne di 1-2 articoli. Il rostro \u00e8 composto da 4 segmenti. Le emielitre hanno membrana coriacea. Nel complesso, l'aspetto di questi Rincoti ricorda quello dei Coleotteri.\nVivono fra la vegetazione acquatica in acque tranquille di laghi e stagni. Come gli altri Notonectoidea hanno la prerogativa di nuotare rovesciati sul dorso.\nSistematica.\nLo schema tassonomico classico raggruppa questa famiglia e quella dei Pleidae in una superfamiglia (Pleoidea) distinta dai Notodectoidea. Questa classificazione sembrerebbe superata dalle pubblicazioni pi\u00f9 recenti, che raggruppa le tre famiglie nell'unica superfamiglia dei Notodectoidea.\nLe Helotrephidae sono rappresentate da poco pi\u00f9 di 40 specie, presenti nelle regioni tropicali del Sudamerica, dell'Africa e del Sudest asiatico, dall'India all'Indonesia. Si suddivide in due sottofamiglie (tre secondo una classificazione pi\u00f9 recente):\n (1988) separano il genere \"Trephotomas\" in una terza sottofamiglia, denominata \"Trephotomasinae\" . (2005), seguendo questa classificazione, ha revisionato il genere \"Trephotomas\": tutte le specie, ad eccezione di \"T. compactus\" , si sposterebbero in un nuovo genere, \"Platytrephes\". A questi si aggiungerebbe il nuovo genere \"Papacekia\", con la nuova specie \"P. microphthalma\" . La distinzione delle Trephotomasinae non \u00e8 invece citata in altre classificazioni."}
{"id": "1739829", "revid": "767487", "url": "https://it.wikipedia.org/wiki?curid=1739829", "title": "The River Wild - Il fiume della paura", "text": "The River Wild - Il fiume della paura (\"The River Wild\") \u00e8 un film del 1994 diretto da Curtis Hanson, con protagonista Meryl Streep, affiancata da David Strathairn e Kevin Bacon.\nTrama.\nGail Hartman, appassionata di rafting, vive a Boston con il marito Tom e i figli Willa e Roarke e da tempo \u00e8 in crisi col primo che, a causa del suo lavoro di architetto, finisce spesso col trascurare la sua famiglia. In occasione del decimo compleanno di Roarke, Gail decide di andare in Montana portando con s\u00e9 il figlio e il loro cane Maggie mentre Tom rimane a casa per lavoro e la figlia Willa rimane con i nonni materni. Poco prima che lei parta tra le rapide del Canyon arriva inaspettatamente Tom, che decide di unirsi a loro. Durante la gita incontrano due uomini, Wade e Terry, con cui stringono amicizia.\nDopo una giornata di rafting, alla sera festeggiano tutti assieme il compleanno di Roarke; Wade e Terry sembrano persone pacifiche, soprattutto Wade con Gail, ma i due coniugi iniziano a nutrire dei sospetti e per questo progettano di allontanarsi da loro ma la mattina seguente Wade mostra la pistola a Roarke, che Wade ha convinto a viaggiare sul suo gommone, mentre Gail e Tom cercano di seguirli per riprendersi Roarke e fuggire.\nRaggiunto Roarke, Gail e Tom vengono catturati e minacciati con una pistola da Wade; questo tenta di sparare al cane, che riesce a fuggire mentre Gail, Tom e Roarke vengono legati sul rafting e tenuti sotto tiro da Wade e Terry, che si rivelano essere due pericolosi latitanti che, dopo aver commesso una rapina, conservano la refurtiva dentro una valigia verde. I due criminali costringono Gail ad attraversare il fiume, cosicch\u00e9 possano fuggire lontano e uscire da quel posto.\nNella notte, Tom tenta di rubare la pistola a Terry mentre Wade dorme ma viene scoperto e fugge, inseguito da Wade; Tom cerca di scalare una montagna mentre Wade, dopo aver sparato un colpo e sentito un tonfo in acqua, si allontana convinto di aver ucciso Tom. Quest'ultimo tuttavia sopravvive e riesce a ritrovare il cane.\nLa mattina seguente, il gruppo si imbatte in Johnny, un ranger che avevano gi\u00e0 incontrato il giorno prima a cui Gail, minacciata con una pistola puntata alla schiena da Wade, aveva fatto credere che andasse tutto bene ma in quella giornata, Wade, temendo di essere scoperto spara a Johnny e lo butta nel fiume uccidendolo.\nWade costringe Gail ad attraversare le rapide del fiume, quelle pi\u00f9 pericolose che hanno gi\u00e0 fatto delle vittime in passato (un morto e un paralizzato); Gail non se la sente temendo anche per il figlio ma, nonostante la paura, riescono a uscirne salvi e vengono ritrovati da Tom che, nel tentativo di salvare la moglie e il figlio, rovescia la zattera e lotta con Wade, mentre Gail dopo aver quasi spezzato il braccio a Terry, si impossessa della pistola minacciando i due criminali. Wade riesce per\u00f2 a distoglierla dai suoi intenti; Gail spara verso l'alto ma dalla pistola non parte nessun colpo mentre Wade dice che nella pistola ci dovrebbe esserne uno; a quel punto i criminali riprendono ad aggredire Gail, Tom e Roarke, ma Gail ritrova il proiettile e infine spara a Wade, uccidendolo mentre Terry viene arrestato poco dopo dai rangers. Finalmente salvi, Gail e Tom si baciano appassionatamente, segno che i due hanno finalmente ritrovato la serenit\u00e0 e superato la crisi matrimoniale."}
{"id": "1739831", "revid": "71433", "url": "https://it.wikipedia.org/wiki?curid=1739831", "title": "The river wild - Il fiume della paura", "text": ""}
{"id": "1739832", "revid": "322321", "url": "https://it.wikipedia.org/wiki?curid=1739832", "title": "Giuseppe Maria Palatucci", "text": "Biografia.\nGiuseppe Maria Palatucci entr\u00f2 nel 1906 nel monastero dei minori conventuali di Santa Maria della Neve a Montella ove comp\u00ec gli studi e fece il noviziato. Nel 1912 consegu\u00ec la laurea in filosofia presso la Pontificia Universit\u00e0 Gregoriana e nel 1920 la laurea in teologia presso la Pontificia Facolt\u00e0 Teologica San Bonaventura in Roma. Il 22 maggio 1915 fu ordinato sacerdote e celebr\u00f2 la sua prima messa nella chiesa di San Silvestro a Montella. Nel 1921 insegn\u00f2 filosofia e divenne vicedirettore del Collegio Serafico di Roma. Nel 1923 fu nominato rettore del Collegio Serafico di Ravello. Il 20 settembre 1937 venne nominato vescovo di Campagna, ufficio che mantenne fino al suo decesso.\nInsieme con Giovanni Maria Sanna, vescovo di Gravina e Irsina, scrisse una difesa del biblista don Dolindo Ruotolo, fautore del metodo esegetico tradizionale combattuto allora dal Pontificio Istituto Biblico e dalla Pontificia Commissione Biblica, guidati rispettivamente da Augustin Bea e da Eug\u00e8ne Tisserant. Nella difesa i due autori accusano il metodo storico del Pontificio Istituto Biblico di essere \u00abun incoraggiamento di certi metodi e indirizzi a sfondo razionalistico e modernistico\u00bb.\nL'opera.\nTra il 1940 e il 1944 a Campagna fu istituito un campo di internamento per ebrei. Il vescovo Palatucci si prodig\u00f2 nell'assistenza morale e materiale degli ebrei internati, riuscendo a salvarne circa mille dalla deportazione nei campi di sterminio nazisti. Animato dallo stesso altruismo fu suo nipote Giovanni Palatucci, ultimo questore di Fiume.Nel dopoguerra fu un fermo oppositore del Fronte popolare, ma la sua generosit\u00e0 (alla morte ci fu il problema di trovare i paramenti adatti per la cerimonia funebre), lo fece rimpiangere anche dagli avversari politici\nControversie e dubbi.\nGi\u00e0 dal 1995 sono stati sollevati numerosi dubbi sulla figura di Giuseppe Maria Palatucci e del nipote. Nel 2013 il Centro Primo Levi ha avanzato alcuni dubbi sulla corretta ricostruzione storica delle vicende legate alla figura di Palatucci. Si \u00e8 ipotizzato che lo zio vescovo raccont\u00f2 che il nipote durante la sua permanenza a Fiume avevesse salvato \u00abnumerosissimi israeliti\u00bb per garantire una pensione ai parenti.\nOnorificenze.\nIl 12 dicembre 2006 gli \u00e8 stata conferita una Medaglia d'oro al merito civile."}
{"id": "1739835", "revid": "742538", "url": "https://it.wikipedia.org/wiki?curid=1739835", "title": "Adorazione dei pastori (Correggio)", "text": "L'Adorazione dei pastori (conosciuta anche come la Notte, in contrapposizione al \"Giorno\") \u00e8 un dipinto a pittura a olio su tavola (256,5x188 cm) di Correggio, databile al 1525-1530 circa e conservato nella Gem\u00e4ldegalerie di Dresda. \u00c8 in assoluto uno dei capolavori di tutta la produzione del Correggio e uno degli esempi pi\u00f9 affascinanti del genere notturno nell'arte italiana del Cinquecento.\nStoria.\nIl dipinto venne commissionato il 24 ottobre 1522 da Alberto Pratonieri e posto sull'altare della cappella di famiglia, intitolata alla nativit\u00e0 di Cristo, nella chiesa di San Prospero di Reggio Emilia.\nFu completato entro il 1530, anno di inaugurazione della cappella. Venne quindi eseguito nello stesso periodo della \"Madonna di San Girolamo\", oggi presso la Galleria Nazionale di Parma: a sottolineare la parentela stilistica e compositiva tra queste due opere, il dipinto di Parma \u00e8 detto \"il Giorno\", per la sua luminosit\u00e0, mentre quello ora a Dresda \u00e8 chiamato \"la Notte\", per le tinte crepuscolari.\nDipinto tra i pi\u00f9 celebri e imitati del Correggio, rimase nella sua sede originale per oltre un secolo ed ebbe modo di essere vista ed ammirata dal Vasari, dal Lomazzo, da Isacchi, da Francesco Scannelli e da Charles de Brosses: nel 1640 venne acquisita da Francesco I d'Este e venne collocata nelle raccolte ducali di Modena.\nLa fortuna della \"Notte\" fu veramente straordinaria, pari solo a quella del \"Giorno\". Moltissimi pittori italiani e stranieri (come El Greco, Rubens) si recarono a Reggio per ammirarla e, sebbene non ne circolassero incisioni fino alla seconda met\u00e0 del Seicento, la sua reputazione eccezionale contribu\u00ec a creare la fama del Correggio come pittore di immagini notturne. Nonostante i numerosi tentativi di acquistarla, avanzati da importanti collezionisti \u2013 celebri sono le richieste del re di Spagna tramite il suo pittore di corte Diego Vel\u00e1zquez intorno alla met\u00e0 del Seicento \u2013 la \u201cfamosissima\u201d Notte di Reggio rimase in Italia fino alla met\u00e0 del Settecento. Fu infatti uno dei cento capolavori venduti nel 1745 da Francesco III d'Este all'elettore di Sassonia Federico Augusto II: da allora \u00e8 conservato presso la Gem\u00e4ldegalerie di Dresda.\nUno studio preparatorio \u00e8 al Fitzwilliam Museum di Cambridge, molto differente dal lavoro finito.\nDescrizione e stile.\nQuesta Adorazione dei pastori di ambientazione notturna \u00e8 resa estremamente suggestiva dagli effetti della luce, che irradia dal divin Bambino, centro della composizione, e si riverbera sugli altri protagonisti e sulle nubi, dove il turbine degli angeli ricorda gli affreschi della cupola della cattedrale di Parma. Scrisse Vasari: \u00ab\u00c8 in Reggio medesimamente una tavola, drentovi una Nativit\u00e0 di Cristo, ove partendosi da quello uno splendore, fa lume a' pastori e intorno alle figure che lo contemplano; e fra molte considerazioni avute in questo suggetto, vi \u00e8 una femina che volendo fisamente guardare verso Cristo, e per non potere gli occhi mortali sofferire la luce della Sua divinit\u00e0, che con i raggi par che percuota quella figura, si mette la mano dinanzi agl'occhi, tanto bene espressa che \u00e8 una maraviglia. \u00c8vvi un coro di Angeli sopra la capanna che cantano, che son tanto ben fatti che par che siano pi\u00f9 tosto piovuti dal cielo che fatti dalla mano d'un pittore\u00bb.\nLa luce divina del piccolo Cristo diviene pretesto per descrivere le reazioni nelle figure degli astanti e per sottolineare che solo alla Vergine era dato non soffrire quella luce cos\u00ec intensa. Il soggetto della Nativit\u00e0, un soggetto di per s\u00e9 statico che non prevedeva nessun particolare movimento delle figure, viene cos\u00ec ad animarsi: intorno al lume miracoloso si crea una storia, un racconto in fieri.\nIl disegno, il chiaroscuro, la coloritura del grande Antonio qui toccano apici senza paragoni. In questo dipinto - il pi\u00f9 \"anticlassico\" come disse il Gould - si raccolgono tutte le caratteristiche della \"naturalit\u00e0\": che \u00e8 inconfondibilmente del Correggio, che \u00e8 senza tempo, e che dar\u00e0 linfa alla pittura per i secoli. Molti particolari \"di meraviglia\" sono indicabili: la scaturigine della luce, che da Ges\u00f9 si rameggia nel lungo cuscino di spighe di grano, qual fiammeggiante richiamo eucaristico; i capelli di Maria, cos\u00ec intrisi dal lumeggiare; la motilit\u00e0 complessiva del pastore anziano che sta togliendosi il copricapo e si regge sul mirabile bastone, mentre piega le gambe; il gioco complessivo delle mani nei due gruppi, di terra e di cielo; le storditive torsioni degli angeli, governate dal pittore in modo magistrale; le erbe, che - a mo' di corallo, in presagio della passione - pendono dalle travi del soffitto sul nato Bambino; la gran lavorazione semioscura della mangiatoia; e infine quella sorta di attualizzazione del giorno eveniente, accennata sul profilo delle ben note colline di Val d'Enza, mentre l'aurora remota preannuncia il suo schiudersi."}
{"id": "1739839", "revid": "33277", "url": "https://it.wikipedia.org/wiki?curid=1739839", "title": "La Notte (Correggio)", "text": ""}
{"id": "1739841", "revid": "767487", "url": "https://it.wikipedia.org/wiki?curid=1739841", "title": "Cubo algebrico", "text": "Il cubo algebrico (o cubalgebrico) \u00e8 uno strumento utilizzato dai non vedenti per la scrittura ed il calcolo di espressioni algebriche. Si tratta di una variante del cubaritmo che, oltre ai numeri, consente di scrivere anche le lettere dell'alfabeto, potendosi con esso rappresentare tutti i 64 segni del codice braille. \nIl termine 'cubo' a rigore sarebbe improprio, ma esso viene mutuato dal cubaritmo con cui ha in comune l'operativit\u00e0\nStruttura.\nSi tratta di un casellario rettangolare, realizzato in materiale plastico duro, recante un reticolo di loculi, nei quali vengono inseriti i \"cubi algebrici\", (anch'essi detti comunemente \"cubetti\") giustapponendoli per comporre espressioni algebriche. Ogni cubetto \u00e8 in realt\u00e0 un piccolo prisma a base quadrata, ottenuto sovrapponendo tre miniprismi a base quadrata (di fatto dei ) alti quanto basta per contenere sulle loro facce laterali la base di un puntino Braille, e far s\u00ec che al di sopra ed al di sotto di questo, su tale faccia, resti uno spazio di met\u00e0 base di un puntino Braille. In altri termini, ciascuno dei tre miniprismi a base quadrata che compongono, sovrapponendosi, il cubo algebrico ha un'altezza pari al doppio del diametro di base del puntino Braille, in modo tale che posizionando quest'ultimo in maniera che il segmento congiungente i punti medi di due spigoli laterali consecutivi del miniprisma passi per il centro della base del puntino stesso, rimanga dello spazio 'libero' al di sopra ed al di sotto di questo.\nFunzionamento.\nI tre miniprismi sono tenuti insieme da un perno che li attraversa internamente in senso longitudinale e consente loro di ruotare, ciascuno in modo indipendente, attorno ad esso, con una piccola molla interna che li tiene aderenti gli uni agli altri. Su ciascuna delle facce laterali di ogni miniprisma, sono riportati punti Braille con la seguente disposizione (guardando la faccia laterale del miniprisma e facendolo poi ruotare ogni volta di un quarto di giro in senso orario):\nRuotando opportunamente ed indipendentemente l'uno dall'altro ciascuno dei tre miniprismi sovrapposti, si ottengono, sulle facce laterali del prisma costituente il cubetto algebrico, le differenti combinazioni del codice Braille.\nSi comprende che, con questo strumento, essendo rappresentabile qualunque simbolo, si possono scrivere espressioni algebriche complete di lettere, parentesi, segni di operazione ed altri simboli necessari per la scrittura in Braille della matematica.\nApplicazioni.\nSi tratta di un ausilio che pur dotato di buone possibilit\u00e0 di impiego, rallenta notevolmente l'operativit\u00e0 e la rende insicura, soggetto com'\u00e8 al rischio di modificazioni accidentali di quanto scritto, con catastrofiche conseguenze sul calcolo.\nLa sua principale utilit\u00e0 sta nell'impiego che se ne pu\u00f2 fare nella fase di apprendimento, da parte dello studente, delle tecniche operative e delle \"procedure spaziali\" legate alla scrittura ed alla risoluzione di espressioni algebriche. In una fase pi\u00f9 evoluta, si preferisce scrivere le espressioni algebriche direttamente su carta utilizzando la dattilobraille oppure servirsi del computer corredato da 'barra Braille' e sintesi vocale (ad esempio progetto LAMBDA).\nIl cubo algebrico si presta anche ad impieghi diversi, \"impropri\" rispetto a quello per cui \u00e8 nato, pu\u00f2 ad esempio essere utilmente impiegato anche per rappresentare sul casellario la disposizione spaziale di semplici formule di struttura della chimica."}
{"id": "1739842", "revid": "1529788", "url": "https://it.wikipedia.org/wiki?curid=1739842", "title": "Tipula", "text": ""}
{"id": "1739843", "revid": "125723951", "url": "https://it.wikipedia.org/wiki?curid=1739843", "title": "Gertrude Baines", "text": "Biografia.\nGertrude Baines, figlia di ex schiavi, era un'afroamericana georgiana. Da bambina fece un viaggio in auto verso il Canada, in un'epoca in cui era raro lasciare anche solo la citt\u00e0 natale. Si spos\u00f2 con Sam Conly, stabilendosi in Ohio, gestendo un alloggio per studenti universitari a Columbus. Dal matrimonio nacque una figlia, Annabelle, che mor\u00ec all'et\u00e0 di 18 anni dopo aver contratto il tifo. In seguito alla scomparsa della figlia, il suo matrimonio fall\u00ec. In seguito al divorzio, Gertrude si stabil\u00ec a Los Angeles, vivendo in casa sua fino all'et\u00e0 di 105 anni e ricoverandosi poi in una casa di riposo della citt\u00e0 californiana, la Western Convalescent Home a Jefferson Park. Qui visse conservando uno stato di salute abbastanza buono, nonostante soffrisse di artrite e utilizzasse una sedia a rotelle.\nLa signora Baines, che di professione era una governante, afferm\u00f2 spesso \"devo la mia longevit\u00e0 al Signore e al fatto che non ho mai bevuto, non ho mai fumato, n\u00e9 fatto nulla di stupido\". Dichiar\u00f2 di preferire l'ozio alle attivit\u00e0 ricreative, mantenendo per il resto una dieta variata con una particolare predilezione per i dolci.\nNel novembre 2008 fu elettrice di Barack Obama alle elezioni presidenziali, facendo notizia sui media locali, spiegando che lo sostenne \"perch\u00e9 \u00e8 per le persone di colore\". Era la seconda volta che votava nella sua vita, la prima volta fu per John Kennedy.\nDecana degli afroamericani (che per\u00f2 chiamava ancora \"gente di colore\"), \u00e8 la pi\u00f9 longeva georgiana di tutti i tempi. Nel gennaio 2009, dopo la morte di Maria de Jesus divenne la decana dell'umanit\u00e0, festeggiando nello stesso anno i suoi 115 anni di et\u00e0. \u00c8 morta 158 giorni dopo, l'11 settembre 2009 alle 7 del mattino in un ospedale di Los Angeles. \u00c8 stata l'ultima persona vivente nata nell'anno 1894."}
{"id": "1739844", "revid": "228587", "url": "https://it.wikipedia.org/wiki?curid=1739844", "title": "Chiesa di Santa Giovanna d'Arco", "text": ""}
{"id": "1739846", "revid": "767487", "url": "https://it.wikipedia.org/wiki?curid=1739846", "title": "R\u00fcdiger Schnuphase", "text": "Carriera.\nClub.\nA livello di club, inizi\u00f2 nel Rot-Wei\u00df Erfurt, nel 1976 si trasfer\u00ec al Carl Zeiss Jena e ritorn\u00f2 nel 1984 al Rot-Wei\u00df Erfurt per terminare la carriera nel 1986. In DDR-Oberliga totalizz\u00f2 320 partite andando a segno 123 volte e nel 1982 vinse sia il premio di calciatore tedesco orientale dell'anno e sia il titolo di capocannoniere dell'Oberliga.\nNazionale.\nCon la Schnuphase gioc\u00f2 45 presenze impreziosite da sei reti. Partecip\u00f2 alle olimpiadi di e al ."}
{"id": "1739847", "revid": "115122958", "url": "https://it.wikipedia.org/wiki?curid=1739847", "title": "Oftalmico", "text": ""}
{"id": "1739851", "revid": "767487", "url": "https://it.wikipedia.org/wiki?curid=1739851", "title": "Dr\u00f8mmere", "text": "Dr\u00f8mmere \u00e8 un documentario del 2002 diretto da J\u00f8rgen Leth e basato sulla vita di alcuni pittori haitiani (Richard Antilhomme, Rigaud Benoit, Wilson Bigaud, Pr\u00e9f\u00e8te Duffaut, G\u00e9rard Fortun\u00e9, Jasmin Joseph, Andr\u00e9 Normil, Philom\u00e9 Obin, Salnave Philippe-Auguste, Andr\u00e9 Pierre, Prosp\u00e8r Pierre-Louis, Louisiane Saint-Fleurant e St. Jacques Smith)."}
{"id": "1739854", "revid": "119403662", "url": "https://it.wikipedia.org/wiki?curid=1739854", "title": "Kabney", "text": "Con il termine Kabney si designa una sciarpa di seta che viene indossata come parte del Gho, il tradizionale costume maschile che viene indossato in Bhutan. di norma misura 90 x 300 cm., \u00e8 frangiata e viene indossata nelle occasioni speciali. Viene portata dalla spalla sinistra al fianco destro. A seconda del rango della persona che la indossa, la sciarpa pu\u00f2 essere di differenti colori:"}
{"id": "1739856", "revid": "297059", "url": "https://it.wikipedia.org/wiki?curid=1739856", "title": "Lars Stigzelius", "text": "Biografia.\nEra figlio di un sacerdote e studi\u00f2 presso l'Universit\u00e0 di Uppsala fino al 1625, anno in cui ottenne il \"philosophiae magister\".\nNel 1630 intraprese un viaggio attraverso l'Europa e nel 1640 divenne professore di teologia a Uppsala.\nDal 1630 al 1640 si scontr\u00f2 spesso con Johan Skytte, cancelliere dell'Universit\u00e0, e con il suo vice Laurentius Paulinus Gothus (che in seguito sarebbe diventato, a sua volta, arcivescovo), in quanto questi ultimi erano ramisti, mentre Stigzelius era aristotelico.\nQuando negli anni 1660 le idee cartesiani penetrarono nell'Universit\u00e0, Stigzelius li combatt\u00e9. La sua reputazione era quella di un docente molto preparato ed influente, e cerc\u00f2 di utilizzarla anche per cancellare l'esorcismo dal novero dei dogmi della Chiesa.\nDivenne arcivescovo di Uppsala, ovvero primate della Chiesa di Svezia nel 1670, gi\u00e0 in et\u00e0 avanzata e il suo arcivescovato non lasci\u00f2 segni particolarmente importanti."}
{"id": "1739857", "revid": "216538", "url": "https://it.wikipedia.org/wiki?curid=1739857", "title": "Computer Generated Imagery", "text": ""}
{"id": "1739858", "revid": "1573940", "url": "https://it.wikipedia.org/wiki?curid=1739858", "title": "Coturnicops noveboracensis", "text": "Il rallo giallo (Coturnicops noveboracensis ) \u00e8 un uccello della famiglia dei Rallidi originario delle regioni orientali e centrali del Nordamerica.\nTassonomia.\nAttualmente vengono riconosciute due sottospecie di rallo giallo:\nDescrizione.\nGli adulti presentano la regione superiore di colore marrone striato di nero, il petto bruno-giallastro, il ventre chiaro e i fianchi barrati. Durante la stagione degli amori, nei maschi, il becco corto e sottile, di colore scuro, diventa giallo. Le piume del dorso presentano margini bianchi. Sopra l'occhio \u00e8 presente una banda bruno-gialla; le zampe sono giallo-verdastre.\nDistribuzione e habitat.\nCome \u00e8 gi\u00e0 stato detto, del rallo giallo esistono due sottospecie con areale disgiunto. Gli esemplari della sottospecie \"C. n. noveboracensis\" hanno abitudini migratorie: nidificano in Canada, a est delle Montagne Rocciose (Alberta, Territori del Nord-Ovest, Saskatchewan, Manitoba, Ontario, Qu\u00e9bec e Nuovo Brunswick), e negli Stati Uniti nord-orientali, dalle Grandi Pianure ai Grandi Laghi (Dakota del Nord, Minnesota, Wisconsin, Michigan, Massachusetts e Connecticut), e svernano lungo la costa atlantica dalla Carolina del Nord alla Florida e, pi\u00f9 a ovest, lungo la costa del Golfo, fino al Texas. La sottospecie \"C. n. goldmani\" \u00e8 stanziata lungo il fiume Lerma, nel Messico centrale, ma ha perso gran parte del suo areale a causa degli interventi di bonifica e, non essendo pi\u00f9 avvistata dal 1964, viene considerata estinta. Il rallo giallo predilige i prati umidi e le paludi poco profonde. In anni recenti, a causa della distruzione dell'habitat, il numero di questi ralli \u00e8 molto diminuito, e attualmente la popolazione totale viene stimata sui 10.000-25.000 esemplari.\nBiologia.\nLa dieta del rallo giallo comprende prevalentemente insetti, chiocciole e semi. Molto elusivo, viene avvistato raramente, e quando viene avvicinato tende quasi sempre a rimanere immobile, facendo affidamento sul suo piumaggio dai toni mimetici, piuttosto che a fuggire via in volo. Il richiamo, emesso solitamente di notte, ricorda il rumore di due pietre sbattute insieme. Il nido \u00e8 costituito da una struttura a forma di coppa poco profonda, fatta di vegetazione palustre, posta sul terreno umido, quasi sempre al riparo dei rami di un albero secco."}
{"id": "1739860", "revid": "51323", "url": "https://it.wikipedia.org/wiki?curid=1739860", "title": "Laurentius Stigzelius", "text": ""}
{"id": "1739861", "revid": "309289", "url": "https://it.wikipedia.org/wiki?curid=1739861", "title": "Trom\u02ba\u00ebgan", "text": "Il Trom\u02ba\u00ebgan () \u00e8 un fiume della Russia siberiana, affluente di destra dell'Ob'. Scorre nel Surgutskij rajon del Circondario autonomo degli Chanty-Mansi-Jugra.\nIl suo nome tradotto dalla lingua chanti significa \"fiume di Dio\".\nDescrizione.\nNasce dal versante meridionale degli Uvali siberiani, scorrendo con direzione mediamente sudorientale nella parte centrale del bassopiano della Siberia occidentale, in una regione piatta e paludosa; sfocia nell'Ob' nel suo medio corso, in un braccio secondario chiamato Sanin. La foce si trova 50\u00a0km a est della citt\u00e0 di Surgut.\nLa lunghezza del Trom\u02ba\u00ebgan \u00e8 di 581\u00a0km. L'area del suo bacino \u00e8 di 55\u00a0600\u00a0km\u00b2. Il suo maggiore affluente \u00e8 il fiume Agan, che confluisce da sinistra a 59\u00a0km dalla foce. Come tutti gli altri fiumi del bacino, soffre di lunghi periodi di gelo (mediamente da fine ottobre-inizio novembre a inizio maggio). Gli altri affluenti sono: Mochovaja, Ingujagun, Sukur\"jaun, provenienti dalla destra idrografica, e Ort\"jagun, \u0116ntl'-Imijagun, Njatlongajagun, dalla sinistra.\nIl fiume \u00e8 navigabile per 309\u00a0km dalla foce (fino al villaggio di Russkinskaja) con alti livelli d'acqua (maggio - giugno). Con acque basse, \u00e8 transitabile per le piccole imbarcazioni con un pescaggio fino a 0,6\u00a0m. La navigazione \u00e8 comunque irregolare; il fiume viene utilizzato per la consegna di merci ai campi di estrazione. Nel bacino del fiume si trovano importanti giacimenti di petrolio.\nSul fiume ci sono alcuni insediamenti chanti: Trom-Agan, Russkinskaja, Kochevaja. La popolazione locale \u00e8 tradizionalmente impegnata nell'allevamento delle renne, nella pesca e nella caccia.\nLa ferrovia Surgut-Ni\u017enevartovsk attraversa il fiume a 16\u00a0km dalla foce, la ferrovia Surgut-Novyj Urengoj a 58\u00a0km, l'autostrada Surgut-Gubkinskij a 200\u00a0km."}
{"id": "1739863", "revid": "339392", "url": "https://it.wikipedia.org/wiki?curid=1739863", "title": "Trom-egan", "text": ""}
{"id": "1739864", "revid": "339392", "url": "https://it.wikipedia.org/wiki?curid=1739864", "title": "Tromegan", "text": ""}
{"id": "1739868", "revid": "1573940", "url": "https://it.wikipedia.org/wiki?curid=1739868", "title": "Coturnicops notatus", "text": "Il rallo marezzato (Coturnicops notatus ) \u00e8 un uccello della famiglia dei Rallidi originario delle regioni settentrionali e sud-orientali del Sudamerica.\nDistribuzione e habitat.\nLa presenza della specie \u00e8 stata accertata in Colombia (Dipartimento di Meta), Venezuela (Stati di M\u00e9rida e Portuguesa), Guyana, Brasile (Stati di San Paolo e Rio Grande do Sul), Paraguay (Dipartimenti Presidente Hayes, Concepci\u00f3n e Alto Paran\u00e1), Uruguay e Argentina (varie localit\u00e0 dalla Provincia di Corrientes alla Patagonia), nonch\u00e9 in Bolivia. Sembra prediligere le zone umide delle grandi distese erbose, come gli \"llanos\" e la pampa.\nBiologia.\nNon conosciamo le abitudini e le rotte migratorie del rallo marezzato, ma nel Brasile orientale la specie \u00e8 presente in aprile-agosto, in Paraguay e Uruguay in marzo-giugno e in Venezuela in agosto."}
{"id": "1739875", "revid": "1856513", "url": "https://it.wikipedia.org/wiki?curid=1739875", "title": "Elivie", "text": "Elivie - Societ\u00e0 Italiana Esercizio Elicotteri era una societ\u00e0 italiana che operava nel settore del trasporto aereo di linea a mezzo elicottero effettuando collegamenti tra Napoli, le isole di Capri e Isola d'Ischia ed in seguito Sorrento.\nStoria.\nVenne fondata il 23 novembre 1956 come \"ELI Linee Italiane S.p.A.\", con capitale IRI e Alitalia. Nel 1957 assunse la denominazione di Elivie. Ha iniziato a operare il 20 luglio 1959 sino al 1970, a mezzo di elicotteri Agusta Bell 47J e AB 204. Inizialmente le corse erano limitate al solo periodo estivo.\nLa risposta del pubblico fu molto positiva e vide accrescere di anno in anno il numero di passeggeri, ci\u00f2 senza incidenti di sorta, tranne uno per sospetta bomba a bordo.\nAl 13 aprile 1967 occupava 18 dipendenti e contava su una flotta di 1 AB204B e 3 AB47J.\nDal 1968 subentr\u00f2 la compagnia aerea di linea napoletana Aero Trasporti Italiani, che impieg\u00f2 i nuovi Sikorsky S61N da 26 posti e gli AB206, che rimasero in esercizio fino al 1970. Tra il maggio e l'ottobre del 1968 vennero trasportati passeggeri. Nel 1969 la linea elicotteristica venne estesa alla Sicilia e alla tratta Venezia-Cortina d'Ampezzo.\nGli elicotteri rimasero in esercizio fino al 1970, anno di cessazione dell'attivit\u00e0 in quanto il servizio era ritenuto antieconomico."}
{"id": "1739876", "revid": "46291", "url": "https://it.wikipedia.org/wiki?curid=1739876", "title": "Himantornis", "text": ""}
{"id": "1739878", "revid": "466539", "url": "https://it.wikipedia.org/wiki?curid=1739878", "title": "Marcel Proust", "text": "La sua vita si snoda nel periodo compreso tra la repressione della Comune di Parigi e gli anni immediatamente successivi alla prima guerra mondiale; la trasformazione della societ\u00e0 francese in quel periodo, con la crisi dell'aristocrazia e l'ascesa della borghesia durante la Terza Repubblica francese, trova nell'opera maggiore di Proust un'approfondita rappresentazione del mondo dell'epoca in questione.\nL'importanza di questo autore, considerato uno dei maggiori scrittori della letteratura mondiale, \u00e8 legata alla potenza espressiva della sua originale scrittura e alle minuziose descrizioni dei processi interiori legati al ricordo e al sentimento umano; la \"Recherche\" infatti \u00e8 un viaggio nel tempo e nella memoria che si snoda tra vizi e virt\u00f9.\nBiografia.\nLa famiglia.\nI luoghi dell'infanzia di Marcel, la casa della famiglia paterna a Illiers e quella della famiglia materna in Alsazia, sono molto importanti per capire la sua personalit\u00e0 e la sua opera.\nIlliers (dipartimento Eure-et-Loir), che ha cambiato il nome in Illiers-Combray in occasione del centenario della nascita di Marcel, una piccola cittadina a 114\u00a0km da Parigi e a 25\u00a0km da Chartres, sar\u00e0 tra il 1877 e il 1880 il luogo delle vacanze di Pasqua e, a volte, dell'estate della famiglia di Marcel.\nIl nonno paterno, Louis Proust (1801-55), aveva una bottega di spezie sulla piazza del paese di fronte alla chiesa e aveva sposato intorno al 1827 Virginie Torcheaux (1808-89). Nel 1828 era nata Elisabeth, la zia, e nel 1834 Adrien, il padre di Marcel. Egli non menzion\u00f2 mai nei suoi scritti i nonni paterni, e la casa delle vacanze, che avr\u00e0 tanta parte nella \"Recherche\", \u00e8 quella della zia Elisabeth che aveva sposato Jules Amiot, commerciante di stoffe. La casa esiste tuttora ed \u00e8 stata trasformata in museo.\nAdrien Proust (1834-1903), dopo essersi diplomato con una borsa di studio al liceo di Chartres, va a Parigi a studiare medicina: si laurea a pieni voti e inizia una carriera medica di successo come primario e professore universitario; riceve importanti incarichi dal governo per prevenire, mediante le stazioni di quarantena, il diffondersi del colera in Europa e, intorno al 1860-70, diventa un luminare nel campo dell'igiene.\nAll'epoca di Marcel, Auteuil era un borgo alle porte di Parigi, ora completamente inglobata nella metropoli, luogo di villeggiatura fuori porta per ricche famiglie borghesi. Jeanne Weil (1849-1905), la madre di Marcel, discendeva da un'agiata famiglia ebrea di origine alsaziana, il nonno materno, Nathan Weil (1814-96), era un agente di cambio. La nonna materna Ad\u00e8le Berncastel (1824-90), amante della musica e della letteratura (appassionata delle lettere di Madame de S\u00e9vign\u00e9), trasmetter\u00e0 insieme alla figlia Jeanne, l'amore per la lettura e per le opere d'arte al nipote.\nL'infanzia.\nNel 1873, quando Marcel ha 2 anni, nasce il fratello Robert (1873-1935) che seguir\u00e0 le orme paterne diventando anche lui un medico di successo. Anche se per tutta la vita nutr\u00ec un profondo affetto per il fratello, non c'\u00e8 traccia di Robert nella sua opera.\nNella \"Recherche\" le due localit\u00e0 sono sovrapposte, la descrizione della casa della zia L\u00e9onie a Combray corrisponde a quella di Illiers ma molte situazioni, come la famosa scena del bacio della mamma, sono accadute ad Auteil, e i personaggi dei nonni e dei prozii sono ispirati a quelli materni.\nTutti gli anni, la famiglia di Marcel prendeva il treno il venerd\u00ec santo per passare le vacanze pasquali a casa degli zii. Una parte importante del soggiorno a Illiers erano le passeggiate per le campagne; erano essenzialmente due: una pi\u00f9 breve in direzione di M\u00e9s\u00e9glise, che egli poi chiam\u00f2 la strada di Swann, ed una pi\u00f9 lunga, la strada dei Guermantes.\nA nove anni, Marcel ha un primo gravissimo attacco di asma, la malattia che lo tormenter\u00e0 per tutta la vita, attribuita dai medici a cause psicosomatiche ed aggravata dal diffondersi dei pollini in primavera.\nPi\u00f9 tardi, per la salute cagionevole di Marcel, iniziarono i soggiorni al mare, in varie localit\u00e0 della Normandia come Trouville e Cabourg.\nGli studi.\nDopo aver frequentato con ottimi risultati il Liceo Condorcet ed aver conseguito il premio d'onore nella dissertazione di francese agli esami di baccalaureato nel 1889, Proust si arruol\u00f2 come volontario nel 76\u00ba Reggimento di fanteria di stanza ad Orl\u00e9ans.\nL'esperienza militare, anche se terminata in modo deludente, perch\u00e9 non venne considerato idoneo alla prosecuzione del servizio essendosi classificato penultimo del suo corso, corrisponde a un periodo di un certo benessere fisico: sia nel corpo sia nella sfera pi\u00f9 profonda degli affetti, un tentativo di diventare come tutti gli altri. Tuttavia, le sue condizioni di salute non sono cos\u00ec buone: sa ormai di essere malato di asma cronica e inguaribile. Sar\u00e0 nel personaggio del suo primo romanzo, \"Jean Santeuil\", che egli rifletter\u00e0 questa coscienza della salute perduta. , ma gi\u00e0 in \"Jean Santeuil\" vi sono dei passaggi di cui si riconoscono in personaggi femminili le figure reali di giovani amici di Proust, come Lucien Daudet. A questo processo di mascheramento lo scrittore ricorrer\u00e0 anche in seguito, e in \"Albertine\", personaggio della \"Recherche\", \u00e8 riconoscibile una trasposizione della vicenda di Alfred Agostinelli, prima \"prigioniero\" dell'amore di Proust, poi \"fuggitivo\" verso un destino di morte.\nCertamente questo sforzo continuo di mascherare la sua inclinazione lo tiene in costante tensione e far\u00e0 dire pi\u00f9 tardi ad Andr\u00e9 Gide che nei colloqui con Proust questi si rimproverava per \u00abquesta indecisione, che, per nutrire la parte eterosessuale del suo libro, gli aveva fatto trasporre \"\u00e0 l'ombre des jeunes filles\" tutto ci\u00f2 che i suoi ricordi di omosessuale gli proponevano di grazioso, di tenero e di affascinante, di modo che non gli era restato pi\u00f9 per \"Sodoma\" che del grottesco e dell'abbietto\u00bb.\nConcluso il servizio militare, segu\u00ec alla \u00c9cole libre de sciences politiques le lezioni dello storico Albert Sorel (che non lo giudic\u00f2 positivamente); a Parigi, mentre il grande filosofo era ancora professore di Liceo, frequent\u00f2 alcune conferenze di Henri Bergson, suo cugino acquisito, che dal 1900 sarebbe approdato al Coll\u00e8ge de France. Proust pi\u00f9 tardi neg\u00f2 che la sua opera fosse influenzata dal pensiero del filosofo. Alla laurea in legge, nel 1893, segu\u00ec un breve periodo di pratica presso uno studio legale, che valse a Proust la convinzione che quella non fosse affatto la sua strada.\nLa giovinezza.\nProust inizi\u00f2 molto giovane a frequentare gli ambienti raffinati dell'alta borghesia e dell'aristocrazia, grazie alla posizione sociale ed economica della sua famiglia. Incontr\u00f2 scrittori in vista, tra i quali probabilmente Paul Val\u00e9ry e Andr\u00e9 Gide; nel salotto di Madeleine Lemaire, che frequentava insieme all'amico musicista Reynaldo Hahn, conobbe Robert de Montesquiou, di famiglia illustre, colto ed elegante, notoriamente omosessuale. Montesquiou, al quale gi\u00e0 si era ispirato Joris Karl Huysmans per il protagonista del romanzo \"\u00c0 rebours\" (\"Controcorrente\"), forn\u00ec a Proust molti elementi per il personaggio del barone Charlus nella \"Recherche\".\nDa un'altra figura delle cronache mondane, la contessa Elisabeth Greffulhe, nata Caraman-Chimay (cugina di Montesquiou), Proust trasse spunti per i personaggi della duchessa Oriane de Guermantes e della principessa di Guermantes.\nIn questi anni coltiv\u00f2 le sue ambizioni letterarie: nel 1894 pubblic\u00f2 \"I piaceri e i giorni\" (\"Les Plaisirs et les Jours\"), raccolta di prose poetiche, ritratti e racconti, in cui egli appare uno scrittore promettente. Tuttavia l'opera, illustrata dall'apprezzata acquerellista Madeleine Lemaire, pass\u00f2 quasi inosservata, e fu accolta con severit\u00e0 da alcuni critici, primo fra tutti lo scrittore e giornalista Jean Lorrain, che fece anche velenose insinuazioni sulle amicizie maschili di Proust, in particolare sul legame con il diciassettenne Lucien Daudet, figlio dello scrittore Alphonse Daudet. Ne nacque un duello alla pistola, che fin\u00ec senza ferite ma caus\u00f2 disagio e dolore nell'autore esordiente. Egli fu da quel momento considerato un dilettante; questa fama si mantenne fino alla pubblicazione dei primi volumi della \"Recherche\".\nNel 1896, su pressioni del padre, trov\u00f2 un incarico come volontario presso la Biblioth\u00e8que Mazarine; ben presto per\u00f2 ottenne un congedo per malattia, che venne prolungato per alcuni anni, finch\u00e9 fu considerato dimissionario. Continu\u00f2 a vivere nell'appartamento dei suoi genitori (in Boulevard Malesherbes) fino alla morte di essi.\nNell'estate del 1895 aveva intrapreso la redazione di un romanzo sulla vita di un giovane appassionato di letteratura nella Parigi elegante di fine secolo. Pubblicato postumo nel 1952, il libro, intitolato \"Jean Santeuil\" dal nome del personaggio principale, \u00e8 rimasto incompiuto.\nProust vi rievoca l'affare Dreyfus, del quale fu un testimone diretto, assistendo al processo. Fu uno dei primi sostenitori di una petizione a favore del capitano francese accusato di tradimento, e la fece firmare ad Anatole France, con il quale Proust aveva in comune di dichiararsi ateo.\nInoltre a seguito del \"J'accuse\" di Zola, lo scrittore viene condannato per questo atto e posto a processo. Proust seguir\u00e0 il processo di Zola sino alla sua conclusione.\nVerso il 1900 abbandon\u00f2 la stesura di questo romanzo per dedicarsi alla lettura delle opere di Thomas Carlyle, Ralph Waldo Emerson e di John Ruskin, scrittore, critico d'arte e studioso di estetica.\nTraduzioni, articoli, saggi.\nProust inizi\u00f2 a tradurre le opere di Ruskin nel 1900, dopo la morte dello scrittore. L'opera di Ruskin ebbe tale importanza per lui che Proust dichiar\u00f2 di conoscere \"a memoria\" alcuni suoi libri, compresi \"The Seven Lamps of Architecture\", \"The Bible of Amiens\" e \"Praeterita\".\nDato che non padroneggiava bene la lingua inglese, lavor\u00f2 sulla base di una prima traduzione letterale fatta dalla madre, per poi elaborarla in francese raffinato con l'aiuto dell'amica Marie Nordlinger, cugina di Reynaldo Hahn. Pubblic\u00f2 nel 1904 \"La Bible d'Amiens\", e nel 1906 \"S\u00e9same et les lys\". Queste traduzioni furono accolte favorevolmente dai critici, come Henri Bergson, ma non ebbero successo editoriale. Sono tuttavia importanti per le ricche prefazioni e le note dettagliate che accompagnano il testo (Proust aveva compiuto dei \"pellegrinaggi ruskiniani\" nel nord della Francia, ad Amiens, e soprattutto a Venezia dove si rec\u00f2 con la madre). Numerosi altri viaggi furono compiuti da Proust insieme ad un nuovo amico, Bertrand de Salignac-F\u00e9nelon, che dar\u00e0 origine al personaggio di Saint-Loup nella \"Recherche\".\nNel corso del lavoro di traduzione, Proust si distacc\u00f2 progressivamente da Ruskin, fino a criticarne le posizioni estetiche. Cominci\u00f2 cos\u00ec a elaborare la propria teoria sull'arte e sul ruolo dell'artista nella societ\u00e0. Proust rimprovera a Ruskin la sua \"idolatria estetica\" e afferma che l'opera d'arte dev'essere amata per s\u00e9 stessa e non perch\u00e9 viene citata da uno scrittore. Questi giudizi sono affidati, nella \"Recherche\", a due personaggi centrali come Swann e Charlus.\nProust soffr\u00ec per la morte del padre (26 novembre 1903) e soprattutto per la perdita della madre (26 settembre 1905), che lo lasci\u00f2 a lungo in uno stato di prostrazione. Dopo la loro morte Proust prefer\u00ec non ricevere pi\u00f9 gli amici in casa propria e prese l'abitudine di fare inviti e di soggiornare anche per settimane intere all'H\u00f4tel Ritz in Place Vend\u00f4me, uno degli alberghi pi\u00f9 lussuosi di Parigi; ancora oggi questo albergo conserva al primo piano una stanza dedicata a Marcel Proust.\nGli amici di Marcel Proust.\nPer meglio capire come Proust sia potuto arrivare a comprendere fino in fondo l'animo umano pu\u00f2 anche essere d'aiuto ricordare i pi\u00f9 importanti tra i suoi amici. I lunghi anni trascorsi in societ\u00e0 gli hanno procurato la cattiva fama di dilettante snob, in realt\u00e0 egli ha utilizzato tutta la sua esperienza mondana per comporre la grande opera: nella miriade di personaggi sono stati utilizzati dettagli fisici, morali e comportamentali osservati per lunghi anni.\nI luoghi di Marcel Proust.\nApprofondire la conoscenza dei luoghi descritti da Proust permette di capire meglio la sua capacit\u00e0 di trasfigurare la realt\u00e0 pur restandole fedele.\n\u00c8 importante conoscere i luoghi proustiani perch\u00e9 l'enorme sensibilit\u00e0 dello scrittore ha avuto spesso contraccolpi in base ai mutamenti d'abitazione. Nello stesso modo i luoghi a lui cari sono stati largamente inseriti nelle sue opere. Molti ammiratori di Proust amano ripercorrere le strade e i luoghi da lui frequentati.\nProust e il denaro.\nAlla morte della madre l'eredit\u00e0 venne divisa tra i due fratelli Proust. Jean-Yves Tadi\u00e9, importante biografo, ha calcolato sulla base della minuta della successione presso il notaio, in valori 1990, un capitale di 42 milioni di franchi francesi (il cambio era di circa 300 lire e quindi sono circa 12 miliardi di lire, oggi circa 6 milioni di euro) a disposizione di Marcel Proust.\nCome investitore Proust appartiene alla categoria che compra quando un titolo sale e vende quando scende. La Borsa lo distrae dall'impegno della scrittura (cos\u00ec come il casin\u00f2 d'estate ove gioca molto), e la sua sensibilit\u00e0 lo spinge verso titoli con un bel nome fantasioso ed esotico: \"Ferrovie del Messico\", \"Miniere d'oro australiane\", \"Ferrovie del Tanganica\", \"Tram, Light and Power di Buenos Aires\" sono i suoi preferiti.\nNel 1914, alla vigilia della grande guerra, Proust perse molto denaro per il ribasso che le Borse ebbero in quel periodo.\nCos\u00ec Marcel \u00e8 considerato completamente incapace di \"fare il contabile\", di capire appieno il valore del denaro: \u00e8 molto generoso, d\u00e0 mance e regali principeschi. Nel suo animo non tiene in alta considerazione i beni materiali, in particolare i mobili, le case (con il fratello terr\u00e0 solo per 12 anni la casa dei genitori) e le collezioni.\nIn tutta la \"Recherche\" in sostanza non ci sono numeri, n\u00e9 tanto meno prezzi (nel \"Tempo ritrovato\" dice: \u00abLe opere che contengono teorie sono come oggetti su cui si sia lasciato il prezzo\u00bb) e neppure le date in cui avvengono i fatti.\nVerso il romanzo.\nIn questi anni, oltre a scrivere articoli di cronaca mondana, nati dall'assidua frequentazione dei salotti borghesi e aristocratici, Proust pubblic\u00f2 dei \"pastiches\" di altri scrittori, in un esercizio di imitazione che potrebbe averlo aiutato a mettere a punto lo stile personale. Nel 1908 cominci\u00f2 a dedicarsi a diversi frammenti che pi\u00f9 tardi sarebbero confluiti nel libro \"Contre Sainte-Beuve\". In una lettera del 5 o 6 maggio scrisse: \"Ho in cantiere: / uno studio sulla nobilt\u00e0 / un romanzo parigino / un saggio su Sainte-Beuve e Flaubert / un saggio sulle donne / un saggio sulla pederastia (non sar\u00e0 facile pubblicarlo) / uno studio sulle vetrate / uno studio sulle pietre tombali / uno studio sul romanzo\".\nDa questi materiali disparati cominci\u00f2 a prendere forma un testo narrativo, la cui trama a grandi linee era centrata su un io narrante, insonne, che di notte ricorda come da bambino aspettava che la madre venisse a chiamarlo la mattina. Il romanzo si sarebbe dovuto concludere con un esame critico di Sainte-Beuve e con la confutazione della sua teoria che per comprendere l'opera di un artista lo strumento pi\u00f9 importante sia la biografia. Nel manoscritto incompiuto ci sono molti elementi che corrispondono a parti della \"Ricerca\": in particolare, alle sezioni \"Combray\" e \"Un amore di Swann\" del volume primo, e alla sezione finale del volume settimo.\nLa difficolt\u00e0 di trovare un editore, e un graduale cambiamento nell'impostazione del romanzo, indussero Proust a rivolgersi a un progetto diverso che contenesse tuttavia molti temi ed elementi di quello abbandonato.\nL'opera pi\u00f9 celebre: la \"Recherche\".\n\"Alla ricerca del tempo perduto\" (\"\u00c0 la recherche du temps perdu\") \u00e8 un romanzo scritto tra il 1909 e il 1922 e pubblicato nell'arco di quattordici anni, tra il 1913 e il 1927, gli ultimi tre volumi postumi.\nL'opera \u00e8 suddivisa per motivi editoriali in sette volumi:\nIn \"Dalla parte di Swann\" Proust ha inserito un vero e proprio \"romanzo nel romanzo\" con il titolo \"Un amore di Swann\".\nIniziato nel 1909, il romanzo \"Alla ricerca del tempo perduto\" venne elaborato durante anni di volontaria reclusione nella casa di Boulevard Haussmann, nei quali Proust, la cui salute gi\u00e0 cagionevole era peggiorata, lavorava di notte, scrivendo a letto nella stanza foderata di sughero per isolamento acustico. Questa \u00e8 ora riprodotta nel Museo Carnavalet di Parigi.\nIl primo volume, \"Du c\u00f4t\u00e9 de chez Swann\" (\"Dalla parte di Swann\") fu respinto dall'editore Gallimard su consiglio di Andr\u00e9 Gide, e venne edito a spese dell'autore da Grasset (1913). Il 30 maggio 1914, in un incidente aereo, Proust perse il segretario e compagno, Alfred Agostinelli. Il dolore per questa perdita si riflette in alcune pagine della \"Ricerca\".\nLe edizioni Gallimard accettarono il secondo volume, \"\u00c0 l'ombre des jeunes filles en fleurs\" (\"All'ombra delle fanciulle in fiore\"), che valse a Proust nel 1919 il premio Goncourt. Ricevette moltissime lettere di congratulazioni e si decise ad uscire di casa per frequentare le personalit\u00e0 presenti nella Parigi del dopoguerra. Nell'agosto del 1920 usc\u00ec il terzo volume, la prima parte di \"Le c\u00f4t\u00e9 de Guermantes\" (\"I Guermantes\"), e nel 1921 la seconda parte insieme alla prima parte del quarto volume, \"Sodome et Gomorrhe\" (\"Sodoma e Gomorra\"). La sua salute peggiorava rapidamente, ma Proust non cess\u00f2 di lavorare ai volumi successivi. Nell'aprile 1922 fu pubblicata la seconda parte di \"Sodome et Gomorrhe\".\nIl 18 novembre 1922, per una bronchite mal curata, Marcel Proust mor\u00ec. Venne sepolto nel cimitero parigino di P\u00e8re-Lachaise.\nGli ultimi tre volumi, alle cui bozze si era dedicato instancabilmente senza per\u00f2 completarne la revisione, furono pubblicati postumi a cura del fratello Robert.\nIl famoso ritratto di Marcel Proust eseguito da Jacques-\u00c9mile Blanche nel 1892 \u00e8 conservato nel Mus\u00e9e d'Orsay di Parigi. Tutti i manoscritti delle opere letterarie di Marcel Proust sono conservati presso la Biblioth\u00e8que nationale de France.\nPrefazioni.\nLe prefazioni alle due opere (tradotte in francese da Proust stesso) dello scrittore inglese John Ruskin:\nAltre sue due prefazioni furono a:\nLe lettere.\nSono usciti 6 volumi di \"Correspondance g\u00e9n\u00e9rale\":\nAltre raccolte di lettere:\nPhilip Kolb ha curato la pubblicazione di 21 volumi di \"Correspondance\", (Plon, 1970-1993).\nLo stesso Kolb ha pubblicato un'antologia in quattro volumi di \"Selected Letters\", (HarperCollins, 1983-2000)\nUna scelta di lettere d'argomento poetico-letterario \u00e8 stata pubblicata a cura di Fran\u00e7oise Leriche, (Plon 2004).\nIn italiano sono state pubblicate due antologie: \"Lettere\" a cura di Luciano Anselmi (Firenze: La Nuova Italia, 1972) e \"Le lettere e i giorni: dall'epistolario 1880-1922\", a cura di Giancarlo Buzzi, introduzione di Giovanni Raboni, nella collana \"I Meridiani\" (Milano: Mondadori, 1996).\nProust e la critica letteraria.\nDecine di critici letterari in tutto il mondo hanno dedicato i loro studi all'opera di Proust. La critica letteraria si \u00e8 evoluta con il tempo, dando di volta in volta preminenza ad aspetti diversi degli scritti di Proust.\nLa critica letteraria nel Novecento.\nNel Novecento i critici hanno privilegiato, di Proust, la padronanza della sintassi, le leggi che regolano il suo periodare, la struttura del racconto e il suo procedere, la costruzione dei personaggi e le loro somiglianze con persone reali che Proust conosceva.\nIn ambito internazionale si pu\u00f2 segnalare la lettura mimetica dell'opera di Proust da parte dell'antropologo francese Ren\u00e9 Girard.\nTra i pi\u00f9 importanti critici italiani che hanno scritto su Proust vanno ricordati:\nUna rassegna di critica italiana a Proust \u00e8 in Paolo Pinto e Giuseppe Grasso (a cura di), \"Proust e la critica italiana\", Newton Compton, Roma, 1990 (contributi di Lucio D'Ambra, Giuseppe Ungaretti, Emilio Cecchi, Ugo Ojetti, Maria Luisa Belleli, Adriano Tilgher, Benedetto Croce, Giacomo Debenedetti, Vittorio Lugli, Giuseppe Raimondi, Carlo Bo, Pietro Paolo Trompeo, Mario Praz, Giacomo Devoto, Franco Simone, Sergio Solmi, Giulio Carlo Argan, Enzo Paci, Mario Bonfantini, Gianfranco Contini, Costanza Pasquali, Lorenza Maranini, Glauco Natoli, Giorgetto Giorgi, Alberto Arbasino, Luigi Magnani, Franco Fortini, Alberto Moravia, Francesco Orlando, Alberto Beretta Anguissola, Enrico Guaraldo, Giovanni Macchia, Pietro Citati, Mariolina Bongiovanni Bertini e Paola Pacella Sommella).\nLa critica letteraria nel XXI secolo.\nA ottant'anni dalla morte di Proust la critica letteraria tende ora a mostrare la sua capacit\u00e0 di insegnare come affrontare la vita, privilegiando la sua sapienza.\nBasti ricordare due libri recenti:\nPeriodici.\nSi occupano di Proust le seguenti riviste:\nIl Proust di J\u00f3zef Czapski.\nTra il 1940 e 1941, nel campo di Grjazovec in Siberia, J\u00f3zef Czapski, pittore e scrittore polacco, tenne una serie di incontri con i suoi compagni di prigionia parlando della \"Recherche\" di Proust, avendo a sua disposizione solo la propria memoria. Joseph Czapski fu uno dei pochi ufficiali polacchi - appena 450 - che scamparono al Massacro di Katyn' perpetrato dai sovietici. Lo stesso Czapski scrive riguardo a questa esperienza le seguenti parole: \nIl ricordo di J\u00f3zef Czapski \u00e8 pubblicato nello smilzo libretto \"La morte indifferente: Proust nel gulag\" (titolo originale \"Proust contre la d\u00e9ch\u00e9ance\"). Nel 2015 l'Editore Adelphi lo ha tradotto, dalla versione francese scritta da Czapski, con il titolo \"Proust a Grjazovec\".\nCuriosit\u00e0.\nProust era appassionato di Dostoevskij, infatti in una lettera ad un amico scrisse: \u00abSe voi mi domandaste qual \u00e8 il pi\u00f9 bel romanzo ch\u2019io conosca, sarei senz\u2019altro assai in difficolt\u00e0 a rispondervi. Forse darei il primo posto a \"L\u2019idiota\" di Dostoevskij. Ora, io ignoro le qualit\u00e0 e i difetti del suo stile, avendolo letto solo in delle terribili traduzioni, so solo (...) che \u00e8 un romanzo scritto in profondit\u00e0, laddove le leggi generali comandano sui fenomeni particolari.\u00bb Anche all'interno delle sue opere vi sono dei riferimenti all'autore."}
{"id": "1739879", "revid": "1543377", "url": "https://it.wikipedia.org/wiki?curid=1739879", "title": "Carl Gustav Carus", "text": "Biografia.\nAmico di Johann Wolfgang von Goethe, fu un uomo dai molti lati: dottore, naturalista, scienziato, psicologo e avvocato della teoria secondo cui corpo e mente dipendono dall'equilibrio di principi antagonisti.\nPittore di paesaggi, ebbe lezioni di pittura da Julius Diez e successivamente studi\u00f2 con Julius Schnorr von Carolsfeld all'accademia di pittura di Oeser. Dal 1814 al 1817 fu autodidatta per la pittura ad olio lavorando insieme a Caspar David Friedrich.\nNel 1811 si laure\u00f2 dottore di medicina e ricercatore. Nel 1814 fu promosso professore di ostetricia e direttore della clinica di maternit\u00e0 nell'istituzione insegnante per la medicina e la chirurgia di Dresda.\nLavor\u00f2 anche su teorie artistiche.\n\u00c8 meglio conosciuto agli scienziati per la creazione di un archetipo vertebrato, un'idea riproduttiva nello sviluppo della teoria evoluzionistica di Charles Darwin.\nSulla sua biografia \u00e8 stata realizzata l'opera audiovisiva \"Caspar David Friedrich \u2013 Grenzen der Zeit\" (1986) del cineasta Peter Schamoni."}
{"id": "1739884", "revid": "76963", "url": "https://it.wikipedia.org/wiki?curid=1739884", "title": "Hironobu Kageyama", "text": "Biografia.\nNel 1977, all'et\u00e0 di sedici anni, esordisce con i Lazy (il nome del gruppo \u00e8 ispirato alla canzone omonima dei Deep Purple), con lo pseudonimo di Michel. Nello stesso anno, la band pubblica il primo singolo \"Hey, I love You!\" e nel 1978 \"This is the Lazy\", l'album di debutto. Nel 1981 il gruppo si scioglie per divergenze artistiche (il chitarrista Akira Takasaki e il batterista Munetaka Higuchi formeranno il gruppo heavy metal Loudness).\nKageyama intraprende una propria carriera musicale che si rivela molto seguita in patria e nel 1985 esegue pi\u00f9 di 100 concerti in tutto il Giappone. Diventa ben presto popolare tra gli amanti degli anime per aver cantato tutti i brani di \"Dragon Ball Z\" (\"Cha-La Head-Cha-La\" e \"We Gotta Power\" sono tra i pi\u00f9 noti, oltre a \"Super Survivor\" per il videogioco per PS2 e Wii, \"\"). Il cantante presta la voce anche in molte canzoni de \"I Cavalieri dello zodiaco\", da citare \"Soldier Dream\", \"Blue Dream\" (rispettivamente sigla iniziale e finale delle serie di \"Asgard\" e \"Nettuno\") e \"Dead Or Dead\" (tema principale del Drama-CD di \"Hades\"). Inoltre interpreta canzoni di altri cartoni animati come \"Getter Robot\", \"Mazinkaiser\", \"Sonic X\" e \"Let's &amp; Go\".\nNel 1992 vince il \"Gold Disk Prize Award\" nella categoria \"arti e scienze\" grazie a \"Choujin Sentai Jetman Hit Kyokushuu\", colonna sonora della serie televisiva \"Choujin Sentai Jetman\". L'anno seguente ottiene lo stesso premio grazie al singolo \"Suki Suki Suki\". Nel 1998, Hironobu si riunisce con i Lazy e nel 1999 fonda i JAM Project, band che conta su altri talenti di colonne sonore per anime come Ichir\u014d Mizuki, Rica Matsumoto, Masaaki Endoh e Eizo Sakamoto. Attualmente lavora con entrambi i complessi.\nLe sue ultime canzoni intitolate \"Progression\" e \"Battle of Omega\", sono rispettivamente le colonne sonore dei videogiochi per Xbox 360 e PlayStation 3 ' e '."}
{"id": "1739890", "revid": "114773677", "url": "https://it.wikipedia.org/wiki?curid=1739890", "title": "Coppa Libertadores 1984", "text": "L'edizione 1984 della Coppa Libertadores vide la vittoria dell'Independiente.\nPrima fase.\nGruppo 5.\nSpareggio 1\u00ba Posto\nSeconda fase.\nGruppo 2.\nSpareggio 1\u00ba Posto"}
{"id": "1739897", "revid": "767487", "url": "https://it.wikipedia.org/wiki?curid=1739897", "title": "Caspar David Friedrich \u2013 Grenzen der Zeit", "text": "Caspar David Friedrich \u2013 Grenzen der Zeit \u00e8 un film del 1986 diretto da Peter Schamoni e basato sulla vita dei pittori tedeschi Caspar David Friedrich e Carl Gustav Carus."}
{"id": "1739898", "revid": "767487", "url": "https://it.wikipedia.org/wiki?curid=1739898", "title": "Hassi R'Mel", "text": "Hassi R'Mel \u00e8 una cittadina dell'Algeria, sede del pi\u00f9 grande giacimento di gas naturale del continente africano. Insieme a Hassi Messaoud, il pi\u00f9 importante giacimento petrolifero dell'Algeria, contribuirono alla determinazione della Francia per il mantenimento della propria presenza in Algeria., nel Sahara algerino,\nScoperto nel 1956, il giacimento rappresenta ancora un quarto della produzione di gas del paese. Si stima che circa la met\u00e0 delle sue riserve iniziali siano state sfruttate. Gli impianti costruiti nella zona di Hassi R'Mel sono il fulcro dell'industria del gas naturale in Algeria. Oltre alla produzione del giacimento locale, a Hassi R'Mel si concentrano anche il gas prodotto in altre regioni dell'Algeria, come per esempio il gas associato di Hassi Messaoud.\nEsistono diversi gasdotti che esportano il gas a partire da Hassi R'Mel.\nIl gasdotto Transmed attraversa la Tunisia per esportare il gas in Italia; il gasdotto Maghreb-Europa attraversa lo Stretto di Gibilterra; altri tre gasdotti si dirigono verso altrettante citt\u00e0 della costa algerina per alimentare il consumo locale, l'industria petrolchimica ed i terminali di gas naturale liquefatto."}
{"id": "1739899", "revid": "767487", "url": "https://it.wikipedia.org/wiki?curid=1739899", "title": "Kaki King", "text": "Biografia.\nNata ad Atlanta, fin da bambina ha assaporato musica, grazie alla passione del padre avvocato per Beatles e Fleetwood Mac. Gi\u00e0 a quattro anni prende lezioni di chitarra (il padre \u00e8 un collezionista) ma ben presto opta per la batteria che studia fino agli undici anni, in seguito ricomincia a suonare la chitarra, anche grazie alle sue passioni adolescenziali per Johnny Marr degli Smiths e Graham Coxon dei Blur.\nTrasferitasi a New York, studia alla New York University, ma per mantenersi inizia a suonare in strada e nelle metropolitane, attirando l'attenzione di passanti. Dopo varie richieste di alcuni passanti che le chiedevano se avesse mai pubblicato qualcosa, con i pochi risparmi riesce a realizzare un demo. Successivamente lavora come cameriera nel famoso locale newyorkese \"Mercury Lounge\", dove si esibivano artisti interessanti che riuscivano ad aver un lancio nella discografia. Il suo demo strumentale dest\u00f2 l'attenzione della \"Knitting Factory\", da l\u00ec il passo fu breve, infatti nel 2003 pubblica il suo primo album \"Everybody Loves You\".\nIl suo disco di esordio attir\u00f2 l'attenzione dei critici, che la definirono una delle artiste pi\u00f9 interessanti degli ultimi anni; da quel momento la sua carriera comincia l'ascesa: arrivano le aperture ai concerti di artisti come Marianne Faithfull, David Byrne e molti altri. Inoltre collabora con i Foo Fighters per il loro album \"Echoes, Silence, Patience &amp; Grace\".\nNel 2007 appare nel film \"La musica nel cuore\", e collabora alle musiche di \"Into the Wild - Nelle terre selvagge\" di Sean Penn, con i brani \"Frame\" e \"Doing the Wrong Thing\" che fanno parte del suo secondo album del 2004 \"Legs to Make Us Longer\".\nIn alcune interviste, l'artista ha fatto coming out dichiarandosi lesbica."}
{"id": "1739903", "revid": "121683980", "url": "https://it.wikipedia.org/wiki?curid=1739903", "title": "Monte Cesen", "text": "Il monte Cesen \u00e8 un massiccio delle prealpi venete, situato a al margine di nord-ovest della provincia di Treviso. \u00c8 il primo rilievo che si incontra (andando verso est) dopo che il fiume Piave interrompe la catena montuosa, collegando la Valbelluna alla Pianura veneto-friulana. La sua vetta pi\u00f9 alta \u00e8 di 1.570\u00a0m s.l.m..\nDescrizione.\nDal punto di vista geologico, esso \u00e8 costituito da rocce calcaree e dolomitiche di et\u00e0 mesozoica (soprattutto biancone). La prossimit\u00e0 della cima pu\u00f2 essere raggiunta anche in automobile partendo da Valdobbiadene e seguendo la strada provinciale 143 \"del Monte Cesen\". Il Cesen fu citato per la prima volta in un documento del 7 maggio 1116 nel quale Enrico V vi fissava il confine tra Segusino, Vas e la contea di Cesana. Durante la Repubblica di Venezia fu diviso tra le quindici comunit\u00e0 della \"Val di Dobiadene\" (l'attuale Valdobbiadene).\nArea protetta.\nIl suo ricco patrimonio ambientale ha fatto avanzare la proposta di istituirvi una riserva naturale regionale.\nA partire dal 1995 \u00e8 stata avanzata la proposta di istituire il sito di interesse comunitario \"Monte Cesen\" (codice IT3240003)."}
{"id": "1739908", "revid": "6923", "url": "https://it.wikipedia.org/wiki?curid=1739908", "title": "Agenzia Spaziale Nazionale (Malaysia)", "text": "L'Agenzia Spaziale Nazionale (in malese, \"Agensi Angkasa Negara\", ANGKASA) \u00e8 l'ente spaziale malaysiano, istituita nel 2002. \u00c8 responsabile del programma spaziale malaysiano, della ricerca e dell'educazione spaziale e dell'assistenza del Governo malaysiano nello stabilire la politica nazionale in fatto di spazio. Il primo e finora unico direttore generale dell'agenzia \u00e8 il prof. Mazlan Binti Othman ed il vice \u00e8 il dott. Mustafa Din Subari.\nRazakSAT.\nIl RazakSAT \u00e8 un satellite di osservazione terrestre sviluppato in Malaysia. Il suo strumento principale \u00e8 una fotocamera a media apertura. Le immagini dalla fotocamera sono trasmesse alla stazione terrestre di ricezione ed elaborazione delle immagini in Malaysia.\nProgramma spaziale umano.\nUna parte della transazione per cui la Malaysia ha comprato 18 caccia Sukhoi Su-30 prevedeva che l'Agenzia spaziale russa portasse nello spazio un malaysiano nel 2007 come parte del programma Angkasawan. Angkasawan \u00e8 una parola malese che significa astronauta o cosmonauta.\nNell'aprile 2006 l'ANGKASA ha finanziato una conferenza di scienziati e di autorit\u00e0 religiose; la questione discussa era come le circostanze di un viaggio spaziale possano interferire con gli obblighi di un astronauta musulmano: ad esempio come pu\u00f2 l'astronauta pregare rivolto verso La Mecca (qibla) mentre \u00e8 in orbita attorno alla Terra.\nSheikh Muszaphar Shukor fu scelto il 4 settembre 2006 per essere il primo malaysiano ad andare nello spazio.\nUn musulmano nello spazio.\nUno dei principali problemi per cui bisogna trovare una soluzione \u00e8 come l'astronauta svolga gli obblighi religiosi una volta nello spazio. Con questi problemi in mente l'agenzia, in cooperazione con altre agenzie in Malaysia, ha sviluppato le prime istruzioni intitolate \u201cIstruzioni per svolgere i riti islamici sulla Stazione spaziale internazionale\u201d. Il vademecum fornisce soluzioni a tutti i problemi riguardanti lo svolgimento degli atti religiosi come il digiuno e la preghiera nella stazione spaziale."}
{"id": "1739909", "revid": "486946", "url": "https://it.wikipedia.org/wiki?curid=1739909", "title": "Angkasa", "text": ""}
{"id": "1739912", "revid": "486946", "url": "https://it.wikipedia.org/wiki?curid=1739912", "title": "Brindisi Centrale", "text": ""}
{"id": "1739930", "revid": "160832", "url": "https://it.wikipedia.org/wiki?curid=1739930", "title": "Societa' Aeroporto Toscano Galileo Galilei", "text": ""}
{"id": "1739942", "revid": "339392", "url": "https://it.wikipedia.org/wiki?curid=1739942", "title": "Unknow", "text": ""}
{"id": "1739959", "revid": "173469", "url": "https://it.wikipedia.org/wiki?curid=1739959", "title": "Imperatrice Eugenia di Montijo", "text": ""}
{"id": "1739993", "revid": "767487", "url": "https://it.wikipedia.org/wiki?curid=1739993", "title": "Fert\u0151sz\u00e9plak", "text": "Fert\u0151sz\u00e9plak \u00e8 un comune di 1.175 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1739997", "revid": "1604555", "url": "https://it.wikipedia.org/wiki?curid=1739997", "title": "Augusta Treverorum", "text": "Augusta Treverorum (il cui significato latino era di \"citt\u00e0 di Augusto, nel paese dei Treveri\") fu una citt\u00e0 romana fondata sulle sponde del fiume Mosella nel territorio della trib\u00f9 gallica dei Treveri della Gallia Belgica (oggi Treviri, in Germania). In epoca imperiale la popolazione ammontava a circa abitanti, tanto che \"Augusta Treverorum\" era considerata la pi\u00f9 grande citt\u00e0 a nord delle Alpi.\nDal 1986 i resti della citt\u00e0, tra cui il ponte, fanno parte del patrimonio Mondiale dell'UNESCO.\nStoria.\nPrima dei Romani.\nI primi insediamenti nei pressi della futura citt\u00e0 di Treviri sarebbero da attribuire alla Cultura della ceramica lineare, fin dall'Et\u00e0 del ferro lungo la valle della Mosella. E sembra proprio che il primo ponte romano sul fiume fu costruito attorno al 17 a.C., sito di un probabile guado.\nAlla fine degli anni della cultura di La T\u00e8ne sembra vi fossero alcuni insediamenti sparsi sulla riva destra della Mosella. Una loro concentrazione \u00e8 stata indagata archeologicamente in un'area compresa tra il fiume, St. Irminen, Ostallee e Gilbert Stra\u00dfe.\nI centri pi\u00f9 importanti di questo periodo dell'area, sorti attorno alla valle, del popolo omonimo dei Treveri si trovaveno sulle vicine colline (\"oppida\") a: Titelberg in Lussemburgo, a \"Castellberg\" presso Wallendorf, a Ringwall von Otzenhausen e Martberg.\nIl piccolo insediamento potrebbe essere, quindi, sorto alcuni anni dopo la conquista romana della Gallia ad opera di Gaio Giulio Cesare, forse nei pressi di un primo insediamento militare che controllava tutta la vicina vallata a Petrisberg. Pochi sono per\u00f2 i reperti archeologici trovati, tra cui \"terra sigillata\" aretina e un frammento di legno databile al 30 a.C. circa, forse in stretta connessione con la costruzione della strada che Marco Vipsanio Agrippa ordin\u00f2 di realizzare durante il suo primo governo della provincia delle Gallie negli anni 39-38 a.C.\nAugusto e i Giulio-Claudi.\nSembra che \"Augusta Treverorum\" fu fondata da Augusto nel corso del suo soggiorno in Gallia nell'anno 16 a.C., nei pressi di un insediamento militare che sembrerebbe risalire al 30 a.C. circa. La data esatta non pu\u00f2 essere stabilita dalle fonti storiche del momento, bens\u00ec da una serie di circostanze che si verificarono in quei decenni. Sappiamo infatti che:\nLa citt\u00e0 divenne capoluogo della provincia romana della Gallia Belgica e colonia romana sotto l'imperatore Claudio. Questo fa di Treviri una delle citt\u00e0 in assoluto pi\u00f9 antiche del territorio tedesco.\nArcheologia del periodo giulio-claudio.\nA questo primo periodo romano apparterrebbero i primi reperti archeologici. Sono stati infatti trovati i pali di fondazione del primo ponte in legno sulla Mosella. Essi mostrano che fu costruito negli anni 18/17 a.C. Frammenti di una monumentale iscrizione sono stati poi rinvenuti, relativamente ai nipoti di Augusto, Lucio Cesare e Gaio Cesare, morti rispettivamente nel 2 e nel 4. Ci\u00f2 indicherebbe che entro la fine del regno di Augusto alcune strutture urbane erano gi\u00e0 state edificate, dal momento che un'iscrizione del genere \u00e8 concepibile solo in luoghi pubblici (\"Forum\"?) con la funzione di un luogo centrale cittadino.\n\"Augusta Treverorum\" crebbe, quindi, in popolazione e prosperit\u00e0, come i ritrovamenti archeologici di tombe e corredi funerari dimostrano. Questo perch\u00e9 la citt\u00e0 era al centro di una via commerciale che univa l'Italia con la Renania, dove erano presenti numerosi fortezze legionarie e di truppe ausiliarie del vicino \"limes renano\". Fu grazie all'ampliarsi del commercio (grazie ad artigianato ed agricoltura locale) che Claudio decise di costruire un ponte in pietra sopra la Mosella, a dimostrazione di un raggiunto buon livello di prosperit\u00e0 dell'area urbana.\nLa citt\u00e0 continu\u00f2 ad espandersi nel I secolo in modo considerevole. Sorsero cos\u00ec numerosi abitati (\"insulae\") a nord del centro, in una \"griglia stradale\" a forma rettangolare che misuravano 70-100 metri di larghezza e 100 di lunghezza. Al centro della citt\u00e0, a met\u00e0 tra il decumano massimo ed il cardo massimo, vi era il \"forum\" (piazza principale), che fu ampliato poi da Vespasiano, fino a misurare 140 x 278 metri. A sud del centro urbano, alla periferia della citt\u00e0, soprattutto nei pressi della Mosella, sorsero tutta una serie di officine per la produzione di ceramica (\"terra sigillata\") e numerose altre imprese artigiane, che si servivano del vicino corso d'acqua per il trasporto merci. Oltre alle ceramiche di cui sopra, vi erano fabbriche tessili, impianti di lavorazione dei metalli e impianti di produzione di prodotti in vetro. Erano inoltre estratte buone quantit\u00e0 di argento, oro ed altri metalli della zona. A 100 anni dalla sua fondazione, si poteva ritenere che \"Augusta Treverorum\" fosse la pi\u00f9 ricca citt\u00e0 dell'intera Gallia Belgica.\nDai Flavi al II secolo.\nDurante la crisi del 68-69 \"Augusta Treverorum\" decise di sostenere dopo Galba e Vitellio un'alleanza con i popoli dei Lingoni e dei Batavi con la prospettiva di tornare ad essere una citt\u00e0 indipendente dall'Impero romano, ma la rivolta che ne scatur\u00ec fu soffocata nel sangue dalle truppe di Quinto Petilio Ceriale che si erano schierate dalla parte del nuovo \"princeps\", Vespasiano (69-70). La citt\u00e0 sembra sia stata risparmiata dal saccheggio delle truppe romane e lo storico Publio Cornelio Tacito non aggiunge nulla riguardo alle sanzioni che avrebbero potuto esserle somministrate come conseguenza della rivolta, anche se nel 69 vi sarebbe stato un grosso incendio in citt\u00e0. E sembra anche che in questo periodo non vi fossero ancora mura difensive.\nArcheologia del periodo dai Flavi agli Antonini.\n\"Augusta Treverorum\" attorno all'anno 100 era una citt\u00e0 opulentissima, sufficientemente grande, seppure non densamente popolata, soprattutto nella sua parte meridionale. Il foro risalirebbe invece alla seconda met\u00e0 del I secolo. E sempre al I secolo risalirebbero le prime terme (costruite nell'80 circa), un teatro ed l'anfiteatro (la cui arena era di 70,5 \u00d7 49 metri) che, attorno al 100, sostitu\u00ec le panchine di legno con strutture in pietra, e che poteva contenere circa spettatori. Ci\u00f2 dimostra chiaramente quanto fosse ormai divenuta importante la citt\u00e0, in concorrenza con le vicine citt\u00e0 di \"Castra Vetera\" e \"Colonia Claudia Ara Agrippinensium\".\nE verso la fine del II secolo (tra il 170 ed il 180) in seguito alla prima ondata di invasioni da parte delle genti germaniche d'oltre Reno potrebbe essere stata iniziata la costruzione di una cinta muraria tutta intorno alla citt\u00e0. Di quest'opera rimarrebbe a sua testimonianza la cosiddetta \"Porta Nigra\" costruita come porta nord (sempre che non sia del periodo tetrarchico), con pietra proveniente dalle cave della zona che per\u00f2 rimase incompiuta. Le mura misuravano ben 6.418 metri di lunghezza, racchiudendo al suo interno un'area di 285 ettari. Le mura furono costruite con scisti, ciottoli e malta internamente, mentre all'esterno arenaria e blocchi di pietra calcarea. Le mura si ergevano in altezza per 6,20 metri, in profondit\u00e0 nel sottosuolo per 3 metri ed erano larghe fino a 4 metri. L'intero perimetro era, inoltre, accompagnato da un totale di 48-50 torri. E sempre nel II secolo (tra il 144 ed il 155), l'Imperatore Antonino Pio ordin\u00f2 la costruzione di un nuovo e pi\u00f9 robusto ponte sul Reno, accanto al vecchio di Claudio.\nTerzo secolo.\nIl III secolo risulta un periodo assai turbolento, dove fin dal suo inizio fecero irruzione oltre i confini delle due Germanie le confederazioni degli Alemanni e dei Franchi spesso sottoponendo \"Augusta Treverorum\" al rischio di essere posta sotto assedio. Nel 233 sappiamo infatti che il limes germanico-retico fu attaccato pesantemente dagli Alemanni. La difesa di questo tratto di frontiere potrebbe essere stata affidata proprio al futuro imperatore Marco Clodio Pupieno Massimo, il quale riusc\u00ec a respingere gli invasori barbari. Notevoli sono le testimonianze archeologiche delle distruzioni riportate in queste province nel corso delle incursioni, da Castra Regina a Pf\u00fcnz fino ad \"Augusta Treverorum\". Ancora nel 261 la citt\u00e0 sub\u00ec una nuova incursione di Alemanni, i quali inoltratisi lungo la Mosella fino a Metz, furono fermati dalle armate di Postumo. La controffensiva romana fu, infatti, condotta dall'ex-governatore, ora reggente dell'Impero delle Gallie, il quale ottenne una nuova \"Victoria germanica\".\nMalgrado questi continui pericoli la citt\u00e0 continu\u00f2 a prosperare, sebbene molte \"villae\" dei suoi dintorni furono saccheggiate. A partire dalla seconda met\u00e0 del III secolo fu, inoltre, sede vescovile (273) ed il primo vescovo fu Eucario, mentre fu capitale dell'Impero delle Gallie al tempo di Tetrico dal 271 al 274. Nel settembre 275 la Gallia fu invasa dai Franchi, che percorsero ancora una volta la valle del fiume Mosella e dilagarono nella zona dell'attuale Alsazia. Si racconta che oltre settanta citt\u00e0 caddero nelle loro mani, e che solo quelle poche dotate di mura, come \"Augusta Treverorum\", Colonia e Tolosa, scamparono alla devastazione ed al saccheggio.\nCon il regime tetrarchico di Diocleziano divenne prima sede della Belgica Prima (attorno al 286) e poi la capitale del \"Cesare\" d'Occidente Costanzo Cloro, a partire dal 293 (che qui pose anche una zecca monetaria). Nel 288 le armate romane ottennero un nuovo successo sulle trib\u00f9 germaniche come ci ricorda la quarta acclamazione di Diocleziano quale \"Germanicus maximus\", per i successi ottenuti dai generali di Massimiano sia sugli Alemanni (in un'azione combinata con lo stesso Diocleziano), sia sui Franchi. Massimiano era riuscito a catturarne il re dei Franchi Sali, Gennobaude, ed a ottenere la restituzione di tutti i prigionieri romani. A completamento dell'opera di pacificazione, disloc\u00f2 alcuni Franchi nei territori circostanti \"Augusta Treverorum\" e Bavai.\nArcheologia del III secolo.\nLa citt\u00e0 fu in questo periodo dotata di nuove possenti mura, di un palazzo imperiale (di cui rimane l'imponente basilica Palatina di Costantino degli inizi del IV secolo oltre al grande complesso termale), dotato anche di un ippodromo (costruito per\u00f2 al tempo di Costantino I). L'Imperatore Massimiano, \"Augusto\" d'Occidente inizi\u00f2 la costruzione delle terme imperiali (poi completate da Costantino I), che sono considerate le pi\u00f9 grandi dell'intera provincia delle Gallie, dove le sue pareti raggiungono ancora oggi i 19 metri di altezza del \"calidarium\" e che rimasero in funzione fino al termine del IV secolo, poi trasformate in caserma militare.\nIl IV secolo.\nDurante la prima parte del regno di Costantino, la citt\u00e0 divenne sua residenza imperiale almeno dal 306 al 312, tanto da ribattezzarla: \"la citt\u00e0 di Roma del Nord\". Egli fece ritorno ad \"Augusta Treverorum\" nell'autunno del 306, da dove le frontiere della Gallia, che erano tornate ad essere minacciate dalle popolazioni germaniche dei Franchi, sarebbero state meglio controllate. Qui rimase a difendere questo importante tratto di \"limes\" per i sei anni successivi, trasferendovi la propria corte imperiale e trasformandola nella propria capitale (di abitanti), come risulta anche dall'imponente costruzione dell'Aula palatina, fatta erigere dal padre e completata da Costantino nel 310. Durante questi anni, non solo rafforz\u00f2 le difese di questi territori contro le continue incursioni dei barbari, ma potenzi\u00f2 le armate alle sue dipendenze, aumentandone gli effettivi con la . Ancora una volta Costantino scelse \"Augusta Treverorum\" come suo quartier generale negli anni 314-315, al fine di meglio tenere sotto controllo il tratto di frontiera renana, mettendovi ordine ancora una volta contro le possibili incursioni di Franchi e Alemanni, oltre a continuare nelle sue opere di fortificazione.\nLa citt\u00e0 fu ampliata e, oltre all'imponente aula Palatina fu costruito un grandioso impianto termale annesso al palazzo imperiale (complesso completato sotto Valentiniano I nel 370). A partire dal 318 fu sede della Prefettura del pretorio delle Gallie, una delle due nella parte occidentale dell'Impero. Dal 328 al 340 vi risiedette l'imperatore Costantino II. Nel 367 e poi ancora nel 370 Valentiniano I, respinse nuove incursioni di Franchi e Sassoni (anche lungo le coste della Britannia), stabilendo la propria residenza imperiale ad \"Augusta Treverorum\". Fu ancora residenza imperiale sotto Graziano e Magno Massimo, almeno fino al 390, al tempo dell'imperatore Valentiniano II. Molte infine furono le personalit\u00e0 di quel periodo che trascorsero alcuni periodi della loto vita in questa citt\u00e0: Lattanzio (che qui mor\u00ec nel 317), Decimo Magno Ausonio (attorno al 383) e Ambrogio (vescovo di \"Mediolanum\") che nacque nella citt\u00e0 della Gallia.\nArcheologia del IV secolo.\nLa basilica venne fatta costruire dall'imperatore romano Costantino I all'inizio del IV secolo (tra il 306 ed il 312) ed inizialmente era destinata a fungere da sala del trono. La grandezza e lo splendore della costruzione dovevano testimoniare il potere dell'autorit\u00e0 imperiale nella travagliata regione germanica. Non si conoscono le date di edificazione esatte, ma si \u00e8 scoperto da scavi archeologici che le fondamenta vennero costruite su edifici preesistenti (forse la sede del procuratore imperiale), e che l'aula non si trovava isolata come lo \u00e8 adesso, anzi faceva parte del quartiere del palazzo imperiale, con numerosi altri edifici.\nE sempre a questo periodo sarebbe da attribuirsi la costruzione del grande ippodromo (che misurava quasi 500 metri in lunghezza), la cui datazione sarebbe attorno al 310. Il \"Circus\" era posizionato nella parte est della citt\u00e0. Posizionato nella zona est della citt\u00e0, aveva una capienza complessiva stimata in circa persone, sedute lungo le sue gradinate.\nDistruzione della citt\u00e0 per mano dei barbari.\n\"Augusta Treverorum\" continu\u00f2 a rimanere una delle citt\u00e0 pi\u00f9 importanti dell'intera Gallia Transalpina, anche dopo la divisione operata da Teodosio I del 395. Nel V secolo tuttavia and\u00f2 incontro a un rapido declino. Il 31 dicembre 406, la Gallia fu invasa da Vandali, Alani e Suebi (o Svevi), e, anche se Treviri non \u00e8 citata nell'enumerazione delle citt\u00e0 devastate dagli invasori del Reno contenuta in un'epistola di Sofronio Eusebio Girolamo, \u00e8 plausibile che abbia risentito dell'invasione. Probabilmente fu in seguito a tale invasione, che \"Augusta Treverorum\" perse di importanza, con lo spostamento della prefettura ad Arelate, sebbene la data effettiva dello spostamento della prefettura sia controversa ed alcuni studiosi sostengano che lo spostamento sarebbe avvenuta prima dell'attraversamento del Reno. Certo \u00e8 che l'usurpatore Costantino III, che regn\u00f2 in una Gallia devastata dalle incursioni dal 407 al 411, pose la sua sede di governo ad Arelate e trascur\u00f2 alquanto la frontiera del Reno. Secondo un frammento della \"Storia\" di Renato Profuturo Frigerido, contenuto nella \"Historia Francorum\" di Gregorio di Tours, nel 411, la citt\u00e0 dovette capitolare sotto l'avanzata delle forze dei Franchi: egli sostiene che \"la citt\u00e0 di Treviri fu saccheggiata e data alle fiamme nel corso di una seconda incursione dei Franchi\".\nLa citt\u00e0 conobbe un rapido declino e, secondo lo scrittore Salviano di Marsiglia, Treviri intorno al 450 era gi\u00e0 stata espugnata e posta a sacco quattro volte dal nemico. Salviano attribuisce le devastazioni provocate dalle invasioni barbariche alla punizione divina volta a correggere la popolazione di Treviri e di altre citt\u00e0 dell'Impero, che, invece di vivere rettamente, erano dedite a vivere una vita dissoluta. In genere gli studiosi sono propensi ad attribuire tutti i quattro sacchi della citt\u00e0 ai Franchi.\nQuando gli Unni condotti dal loro re Attila attraversarono il Reno e invasero la Gallia nel 451, espugnarono e distrussero Treviri, prima di essere respinti dall'esercito romano di Ezio rinforzato da Visigoti e altri alleati barbari. Nel 457 Treviri, insieme alla citt\u00e0 di Colonia (\"Colonia Agrippina\"), cadde definitivamente nelle mani dei Franchi e risult\u00f2 vano il tentativo da parte del \"magister militum\" romano Egidio di salvare le due citt\u00e0 dalla capitolazione: fu sconfitto in battaglia dai Franchi e pot\u00e9 salvarsi solo con la fuga. Attorno agli anni settanta del V secolo si ha notizia di Arbogaste (nipote o bisnipote del \"magister militum\" Arbogaste) come \"comes\" della citt\u00e0, insediato, secondo Michael Rouche, dallo stesso Siagrio: se questa sovranit\u00e0 fu franca o romana \u00e8 tutt'oggi disputato e taluni storici riportano la conquista della citt\u00e0 da parte dei Franchi negli anni '80 del 400 o dopo, posticipando quindi la conquista franca."}
{"id": "1739998", "revid": "767487", "url": "https://it.wikipedia.org/wiki?curid=1739998", "title": "Gyal\u00f3ka", "text": "Gyal\u00f3ka \u00e8 un comune di 73 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1740001", "revid": "767487", "url": "https://it.wikipedia.org/wiki?curid=1740001", "title": "Gyarmat", "text": "Gyarmat \u00e8 un comune di 1.289 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1740006", "revid": "767487", "url": "https://it.wikipedia.org/wiki?curid=1740006", "title": "Gy\u00f6m\u00f6re", "text": "Gy\u00f6m\u00f6re \u00e8 un comune di 1.366 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1740007", "revid": "15200", "url": "https://it.wikipedia.org/wiki?curid=1740007", "title": "Gallia (diocesi)", "text": "La diocesi di Gallia (latino: \"dioecesis Galliarum\", \"diocesi delle Gallie\") era una diocesi del tardo Impero romano, appartenente alla Prefettura del pretorio delle Gallie. Fondata nel 314 e avente come capitale Augusta Treverorum, fin\u00ec come parte del Regno di Soissons nel 486, con la conquista dei Franchi.\nComprendeva la Gallia settentrionale e orientale, cio\u00e8 la Francia nord e a est della Loira, inclusi i Paesi Bassi e la moderna Germania a occidente del Reno.\nAmministrativamente era suddivisa in:\nStoria.\nLa diocesi fu istituita dopo le riforme amministrative di Diocleziano e Costantino I, nel 314 circa.\nAll'inizio del V secolo, nel 406, la frontiera del Reno fu sfondata e le province della Gallia furono devastate da Vandali (divisi in Silingi e Asdingi), Alani e Suebi, spinti ad invadere l'Impero dalla migrazione degli Unni nella pianura ungherese. Costantino, un usurpatore dalla Britannia, vista la tardiva reazione del governo centrale all'invasione, port\u00f2 le sue legioni britanniche in Gallia per difenderla dagli invasori del Reno, riuscendo a spingerli ad abbandonare la Gallia per stanziarsi in Spagna (409). Costantino \"III\" strapp\u00f2 quindi il governo della prefettura delle Gallie al governo centrale di Ravenna, cercando di prevenire ulteriori invasioni firmando un trattato di pace con Franchi, Alemanni e Burgundi. Tuttavia, durante la sua usurpazione, l'autorit\u00e0 romana in Gallia settentrionale inizi\u00f2 a vacillare. Intorno al 409 le province dell'Armorica si rivoltarono sotto la spinta dei gruppi separatisti Bagaudi, mentre i Burgundi si impossessarono di parte della provincia di frontiera della Germania Inferiore intorno al 411.\nDopo che il generale Flavio Costanzo (il futuro Costanzo III) ebbe sconfitto gli usurpatori nelle Gallie, tent\u00f2 di ripristinare l'autorit\u00e0 romana nella Gallia settentrionale, inviando Esuperanzio a sconfiggere i Bagaudi dell'Armorica nel 417, e Castino a respingere le incursioni franche nel 420. Sembra per\u00f2 che il dominio romano nella Gallia a nord della Loira fosse diventato quasi nominale (nella commedia \"Querolus\" del V secolo al protagonista viene detto che se vuole andare a vivere in un luogo dove le leggi romane non valgono deve andare a nord della Loira) e che in realt\u00e0 la diocesi di Gallia divenne un territorio militarizzato conteso dagli eserciti romani, dai separatisti Bagaudi e dagli invasori Franchi, Burgundi e Alamanni. Infatti la Gallia settentrionale venne da allora chiamata \"Gallia Ulteriore\" in contrapposizione alla Gallia meridionale, dove il controllo romano era pi\u00f9 saldo (nonostante la presenza dei Visigoti nella Gallia sud-occidentale).\nA partire dal 432 il generale Ezio cerc\u00f2 di ripristinare il controllo romano nella \"Gallia Ulteriore\" tramite un'alleanza con gli Unni, a cui dovette per\u00f2 cedere in cambio gran parte della Pannonia. Dopo aver stabilizzato la frontiera del Reno, Ezio attacc\u00f2 con gli Unni i Burgundi, sottomettendoli e deportandoli nei dintorni del lago di Ginevra, dove li costrinse a servire militarmente l'Impero difendendo la regione da altri barbari. Poi si volse a ripristinare l'autorit\u00e0 romana anche nell'Armorica, dove si erano di nuovo rivoltati i separatisti Bagaudi, riuscendo a vincere i ribelli con l'aiuto degli Unni. Successivamente, per prevenire altre rivolte bagaude, Ezio stanzi\u00f2 nella regione mercenari alani.\nLa regione fu poi invasa da Attila, re degli Unni, nel 452, che fu per\u00f2 sconfitto dall'esercito di Ezio composto da numerosi \"foederati\" barbari. Alla fine degli anni 450 a difendere militarmente la regione fu Egidio, che nel 461 rifiut\u00f2 di riconoscere come nuovo imperatore Libio Severo e stacc\u00f2 la Gallia settentrionale dall'Impero, di fatto creando il Regno di Soissons, che fu l'unico territorio rimasto ai Romani dopo la fine dell'Impero romano d'Occidente (476). Nel 486 tuttavia il \"re dei Romani\" Siagro fu sconfitto nella battaglia di Soissons dai Franchi, che conquistarono tutto il regno di Soissons, ponendo di fatto fine all'amministrazione romana della regione e dunque alla diocesi di Gallia."}
{"id": "1740014", "revid": "729019", "url": "https://it.wikipedia.org/wiki?curid=1740014", "title": "Contropulsatore aortico", "text": "Il contropulsatore aortico (o IABP, acronimo di Intra Aortic Balloon Pump) \u00e8 un supporto meccanico per il ventricolo sinistro. Il supporto dispone di un catetere a palloncino posizionato nella aorta toracica discendente circa 1-2 cm al di sotto dell'origine dell'arteria succlavia sinistra. il principio di funzionamento prevede il palloncino gonfio durante la diastole e sgonfio durante la sistole.\nStoria.\nIl dispositivo \u00e8 stato sperimentato al \"Grace Sinai Hospital\" di Detroit negli anni sessanta dal Dr. Adrian Kantrowitz e la sua \u00e9quipe. Il dispositivo \u00e8 stato sviluppato per l'utilizzo in chirurgia cardiaca dal Dr. David Bregman nel 1976 presso il New York-Presbyterian Hospital di New York.\nIl primo impianto clinico \u00e8 stato condotto al \"Maimonides Medical Center\", Brooklyn, nell'ottobre 1967. Il paziente, una donna di 48 anni, in stato di shock cardiogeno e non rispondente alla terapia tradizionale. Il contropulsatore \u00e8 stato inserito con un taglio verso il basso dell'arteria femorale sinistra. Il pompaggio \u00e8 stato eseguito per circa 6 ore. Lo stato di shock si \u00e8 risolto e la paziente \u00e8 stata dimessa.\nLa dimensione del pallone originale era di 15 \"French\", ma in seguito furono sviluppati palloni da 9 e 8 \"French\". Dal 1979, il posizionamento del palloncino \u00e8 stato modificato utilizzando la tecnica di Seldinger.\nFunzionamento.\nGonfiaggio\nIl catetere a palloncino viene immediatamente gonfiato dopo la chiusura della valvola aortica. Questo determina:\nSgonfiaggio\nIl catetere viene rapidamente sgonfiato immediatamente prima della sistole. Questo crea\nIl palloncino \u00e8 realizzato in polietilene e riempito di elio. Il gonfiaggio aiuta a spostare rapidamente il sangue verso il bulbo aortico, facendo salire la pressione diastolica e il flusso coronarico. Lo sgonfiaggio deve essere velocissimo, un attimo prima della sistole, cos\u00ec che scenda la pressione ed il ventricolo sinistro, svuotandosi in un vaso libero, faccia crescere il volume sistolico e incrementi la portata cardiaca.\nIndicazioni.\nLe seguenti situazioni possono trarre beneficio da questo dispositivo:\nControindicazioni.\nControindicazione assolute.\nLe seguenti condizioni escludono in maniera assoluta i pazienti per il trattamento:\nControindicazioni relative.\nLe seguenti condizioni rendono sconsigliabile la terapia IABP, tranne che in circostanze urgenti:\nComplicanze.\nPoich\u00e9 il dispositivo \u00e8 inserito nell'arteria femorale e nell'aorta, esso potrebbe provocare ischemia e sindrome compartimentale. La gamba \u00e8 a pi\u00f9 alto rischio di essere colpita da ischemia, se l'arteria femorale viene ostruita. Il posizionamento del palloncino troppo distale dall'arco aortico, pu\u00f2 indurre occlusione dell'arteria renale e successiva insufficienza renale. Altre possibili complicanze sono l'embolia cerebrale durante l'inserimento, l'infezione, la dissezione dell'aorta o dell'arteria iliaca, la perforazione dell'arteria e la conseguente emorragia nel mediastino. Un eventuale guasto meccanico del palloncino pu\u00f2 richiedere un intervento di chirurgia vascolare di emergenza per rimuoverlo."}
{"id": "1740015", "revid": "1573940", "url": "https://it.wikipedia.org/wiki?curid=1740015", "title": "Bradypodion", "text": "Bradypodion \u00e8 un genere di sauri della famiglia Chamaeleonidae.\nDescrizione.\nComprende camaleonti di piccola taglia, di lunghezza non superiore ai 15\u00a0cm, che si caratterizzano per la presenza di una cresta gulare molto pronunciata e per l'assenza di dimorfismo sessuale: maschi e femmine sono all'apparenza indistinguibili senza una attenta analisi dei genitali esterni. La maggior parte delle specie presenta tubercoli e granulazioni lungo i fianchi.\nBiologia.\nTutte le specie del genere \"Bradypodion\" sono vivipare e danno alla luce da 5 a 15 piccoli per volta, gi\u00e0 autosufficienti.\nLa maturit\u00e0 sessuale viene raggiunta intorno ai 9 mesi. L'aspettativa di vita \u00e8 di 3-5 anni.\nDistribuzione e habitat.\nIl genere \u00e8 endemico del Sudafrica, ove \u00e8 ampiamente diffuso, eccetto che nelle regioni desertiche del Grande Karoo e del Kalahari.\nTassonomia.\nComprende le seguenti specie:"}
{"id": "1740016", "revid": "47195", "url": "https://it.wikipedia.org/wiki?curid=1740016", "title": "Nihil morte certium", "text": ""}
{"id": "1740017", "revid": "1573940", "url": "https://it.wikipedia.org/wiki?curid=1740017", "title": "Diogenidae", "text": "Diogenidae \u00e8 una famiglia di crostacei decapodi paguroidi.\nTassonomia.\nComprende 21 generi:"}
{"id": "1740022", "revid": "2074952", "url": "https://it.wikipedia.org/wiki?curid=1740022", "title": "Daniel Gibson", "text": "Carriera.\nDaniel Gibson soprannominato \"Boobie\" \u00e8 figlio di Byron, ex cestista della University of Houston. Daniel ha frequentato la high school di Houston, dalla quale \u00e8 uscito come sesto su 212 studenti. La sua carriera sportiva durante la high school \u00e8 stata eccellente, infatti ha condotto da senior la squadra al titolo statale, che Houston non otteneva dal 1965, concludendo la stagione con 25,5 punti di media a partita; inoltre ha terminato la carriera come miglior realizzatore di tutti i tempi della Houston High School. \u00c8 membro della National Honor Society delle high school. Ha avuto anche soddisfazioni fuori dal campo, essendo stato scelto nel McDonald's All-American Game e nel Second-Team Parade All-American. In seguito si \u00e8 laureato in comunicazioni aziendali all'Universit\u00e0 del Texas.\nViene selezionato dai Cleveland Cavaliers nel Draft NBA 2006 al secondo giro come 42\u00aa scelta.\nUtilizzato da coach Mike Brown a volte come guardia e a volte come playmaker, gi\u00e0 al primo anno in NBA ha la possibilit\u00e0 di partecipare a una finale di Conference (vinta contro i Detroit Pistons grazie ai suoi 31 punti) e a una finale di Lega (persa contro i San Antonio Spurs). Al secondo anno riceve la convocazione per la partita tra i Rookie (giocatori al primo anno nella NBA) e i Sophomore (giocatori al secondo anno) durante l'All-Star week-end, e grazie a un 11 su 20 dai tre punti (33 punti a fine gara) vince il titolo di MVP della sfida e permette ai suoi Sophomore di imporsi.\nDopo aver lasciato il basket, inizia la carriera di rapper con il nome d'arte di Booby's World, pubblicando nel 2015 il primo video dal titolo \"Suicide\"."}
{"id": "1740024", "revid": "767487", "url": "https://it.wikipedia.org/wiki?curid=1740024", "title": "Bryan Danessi", "text": ""}
{"id": "1740025", "revid": "298055", "url": "https://it.wikipedia.org/wiki?curid=1740025", "title": "Don Eppes", "text": ""}
{"id": "1740036", "revid": "125788572", "url": "https://it.wikipedia.org/wiki?curid=1740036", "title": "Prometeo", "text": "Prometeo (, ), \u00e8 un personaggio della mitologia greca. L'epiteto di Prometeo (\"colui che riflette prima\") lo contrappone ad uno dei suoi tre fratelli (Epimeteo) che invece \u00e8 \"colui che riflette dopo\".\nPrometeo rub\u00f2 il fuoco agli Dei per darlo al genere umano e la sua azione, che avvenne in antitesi a Zeus ed \u00e8 posta ai primordi dell'umanit\u00e0, rappresenta l'origine della condizione esistenziale umana.\nNella storia della cultura occidentale, Prometeo pu\u00f2 essere considerato un simbolo di ribellione e di sfida alle autorit\u00e0 o alle imposizioni, cos\u00ec anche come metafora del pensiero ed archetipo di un sapere sciolto dai vincoli del mito, della falsificazione e dell'ideologia.\nGenealogia.\nFiglio del titano Giapeto ebbe per madre l'oceanina Climene oppure l'oceanina Asia. Spos\u00f2 Pronoe (a volte citata come Esione Pronoea) che lo rese padre di Deucalione.\nAltri figli a lui attribuiti sono Aidos ed Elleno. Quest'ultimo pu\u00f2 essere lo stesso Elleno che in genere \u00e8 considerato suo nipote.\nMitologia.\nPrometeo \u00e8 un titano amico dell'umanit\u00e0 e del progresso poich\u00e9 ruba il fuoco agli Dei per darlo agli uomini, subisce la punizione di Zeus, che lo incatena a una rupe ai confini del mondo per poi farlo sprofondare nel Tartaro.\nPrometeo aveva cinque coppie di fratelli gemelli. All'inizio i fratelli erano virtuosi e saggi, ma si lasciarono prendere dall'avidit\u00e0 e allora gli dei mandarono una tempesta che distrusse il loro paese.\nAtlante e Menezio sopravvissero al diluvio e si unirono a Crono e ad altri Titani per combattere gli dei. Per\u00f2 Zeus mand\u00f2 in esilio Menezio e condann\u00f2 Atlante a portare il Cielo sulle spalle per sempre.\nPrometeo si schier\u00f2 dalla parte di Zeus, dicendo di fare altrettanto al fratello Epimeteo, unendosi alla lotta solo quando oramai volgeva al termine. Come premio, ebbe la possibilit\u00e0 di accedere liberamente all'Olimpo.\nDi conseguenza fu presente alla nascita, dalla testa di Zeus, di Atena. Zeus, per la stima che riponeva in Prometeo, gli diede l'incarico di forgiare l'uomo. Prometeo lo modell\u00f2 dal fango e lo anim\u00f2 con il fuoco.\nDell'amicizia che provava per gli uomini, Prometeo diede testimonianza fin dalla prima volta che se ne dovette occupare: quando ricevette da Atena e dagli altri dei un numero limitato di \"buone qualit\u00e0\" da attribuire agli esseri viventi, compito che suo fratello Epimeteo cominci\u00f2 a eseguire senza pensarci tanto, distribuendole in maniera priva di pianificazione. Alla fine, non vi erano pi\u00f9 qualit\u00e0 da assegnare al genere umano, ma Prometeo rimedi\u00f2 subito rubando ad Atena uno scrigno in cui erano riposte l'intelligenza e la memoria, che don\u00f2 agli umani.\nZeus in quel momento aveva deciso di distruggerli e non approvava la gentilezza di Prometeo per le sue creature; inoltre considerava i doni del titano troppo pericolosi perch\u00e9 gli uomini in questo modo sarebbero diventati sempre pi\u00f9 potenti e capaci.\nA quell'epoca, gli uomini erano ammessi alla presenza degli dei, con i quali trascorrevano momenti conviviali di grande allegria e serenit\u00e0. Durante una di queste riunioni tenuta a Mecone fu portato un enorme bue, del quale met\u00e0 doveva spettare a Zeus e met\u00e0 agli uomini. Il signore degli dei affid\u00f2 l'incarico della spartizione a Prometeo che approfitt\u00f2 dell'occasione per ingannare il re degli dei. Quando sacrific\u00f2 l'animale, dei pezzi fece due parti: agli uomini riserv\u00f2 i pezzi di carne migliori, nascondendoli per\u00f2 sotto la disgustosa pelle del ventre del toro, mentre agli dei riserv\u00f2 le ossa, che mise in un lucido strato di grasso. Fatte le porzioni, invit\u00f2 Zeus a scegliere la sua parte. Zeus accett\u00f2 l'invito e prese la parte che luccicava di grasso. Scoprendo le ossa abilmente nascoste, si arrabbi\u00f2 lanciando una maledizione sugli uomini. Fu da allora che gli uomini cominciarono a lasciare agli dei le parti immangiabili delle bestie sacrificate, consumandone invece la carne, in cambio della loro mortalit\u00e0. Lo sfrontato raggiro doveva essere punito e Zeus, senza colpire Prometeo, tolse il fuoco agli uomini e lo nascose.\nLa punizione di Prometeo e degli uomini.\nGli uomini, senza fuoco, morivano, esiliati sulla terra. Prometeo allora si rec\u00f2 da Atena affinch\u00e9 lo facesse entrare di notte nell'Olimpo e, appena giunto, accese una torcia dal carro di Elio e si dilegu\u00f2 senza che nessuno lo vedesse. Secondo altre leggende, egli ritrov\u00f2 la torcia nella fucina di Efesto, ne rub\u00f2 qualche favilla e, incurante delle conseguenze, la port\u00f2 agli uomini. Venutolo a sapere, Zeus ordin\u00f2 ad Efesto di costruire una donna bellissima, di nome Pandora, la prima del genere umano, alla quale gli dei del vento infusero lo spirito vitale e che tutte le dee dell'Olimpo dotarono di doni meravigliosi.\nSi racconta che Zeus la invi\u00f2 da Epimeteo affinch\u00e9 punisse la razza umana, alla quale Prometeo aveva dato il fuoco divino. Epimeteo, avvertito dal fratello di non accettare regali da Zeus, la rifiut\u00f2, cosicch\u00e9 Zeus, pi\u00f9 indignato che mai per l'affronto sub\u00ecto, prima dall'uno e poi dall'altro fratello, decise di punire ferocemente il titano e tutti gli uomini che egli difendeva. Il padre degli dei fece incatenare Prometeo, nudo, nella zona pi\u00f9 alta e pi\u00f9 esposta alle intemperie, e ordin\u00f2 che gli venisse conficcata una colonna nel corpo. Invi\u00f2 poi un'aquila perch\u00e9 gli squarciasse il petto e gli dilaniasse il fegato, che gli ricresceva durante la notte, giurando di non staccare mai Prometeo dalla roccia.\nEpimeteo, dispiaciuto per la sorte del fratello, si rassegn\u00f2 a sposare Pandora, ma essa sventatamente e per pura curiosit\u00e0 apr\u00ec il vaso donatole da Zeus, adempiendo cos\u00ec al piano del re degli dei. Egli, infatti, aveva chiuso all'interno del vaso tutti i mali che potessero tormentare l'uomo: la fatica, la malattia, la vecchiaia, la pazzia, la passione e la morte. Essi uscirono e immediatamente si sparsero tra gli uomini; solo la speranza, rimasta nel vaso tardivamente richiuso, da quel giorno sostenne gli uomini anche nei momenti di maggior scoraggiamento.\nLa liberazione e l'immortalit\u00e0 del Titano.\nCome narrato nella tragedia perduta di Eschilo \"Prometeo liberato\", dopo molti anni Eracle pass\u00f2 dalla regione del Caucaso, trafisse con una freccia l'aquila che tormentava Prometeo e lo liber\u00f2 spezzando le catene.\nCulto e devozioni.\nL'eroe benefattore dell'umanit\u00e0 godette di un culto molto diffuso ad Atene, tanto che la citt\u00e0 gli dedic\u00f2 delle feste pubbliche, dette \u00abPrometheia\u00bb, nelle quali si percorrevano le strade correndo con fiaccole accese per celebrare il pi\u00f9 grande dono che Prometeo aveva fatto all'umanit\u00e0: il fuoco.\nA seguito della diffusione della cultura ellenistica, il mito entr\u00f2 nell'iconografia di altre culture mediterranee, comprese quelle tirreniche.\nIconografia.\nNelle opere artistiche, il Titano \u00e8 generalmente raffigurato nudo e legato a una roccia, mentre un'aquila gli divora il fegato. Nella scena si pu\u00f2 scorgere una fiaccola accesa, simbolo della sua colpa e della sua punizione. Meno frequentemente l'eroe \u00e8 ritratto davanti a una statua dalle fattezze umane, che talvolta poggia su di un piedistallo. In un'altra versione iconografica l'eroe, dopo aver rubato il fuoco, avvicina una torcia accesa alla statua per darle la vita. La commistione dei due episodi, in realt\u00e0 indipendenti tra loro, \u00e8 stata letta in chiave allegorica: la figura della statua rappresenta l'uomo toccato dalla grazia divina."}
{"id": "1740037", "revid": "46931", "url": "https://it.wikipedia.org/wiki?curid=1740037", "title": "Grani di Pepe", "text": ""}
{"id": "1740040", "revid": "656701", "url": "https://it.wikipedia.org/wiki?curid=1740040", "title": "116 (numero)", "text": "Centosedici (116) \u00e8 il numero naturale dopo il 115 e prima del 117."}
{"id": "1740041", "revid": "1566286", "url": "https://it.wikipedia.org/wiki?curid=1740041", "title": "Francisco Rabal", "text": "Biografia.\nInizi\u00f2 la sua carriera come elettricista di scena. Dopo aver recitato in una modesta compagnia filodrammatica, Rafael Gil lo scopr\u00ec e gli fece interpretare una piccola parte nel film \"L'ultimo amante\" (1955). Il successo arriv\u00f2 nel 1959 con la pellicola \"Nazar\u00edn\" di Luis Bu\u00f1uel, che gli affid\u00f2 il ruolo di protagonista, un sacerdote anticonvenzionale. La recitazione misurata, frutto dell'esperienza prettamente teatrale, lo fece diventare negli anni successivi uno dei pi\u00f9 importanti attori del cinema spagnolo. Tra i film da lui interpretati sono da ricordare \"Viridiana\" (1961) di Bu\u00f1uel e \"L'eclisse\" (1962) di Michelangelo Antonioni, dove ebbe il ruolo dell'intellettuale fidanzato della protagonista. Nel 1963 interpret\u00f2 Alberto in \"La rimpatriata\". Eccellente interpretazione fu anche quella del confessore dello scandaloso film diderotiano \"Suzanne Simonin, la religiosa\" (1966) di Jacques Rivette. Nel 1974 prese parte al film drammatico \"Il sorriso del grande tentatore\" con Glenda Jackson. Nel 1978 partecipa al film erotico \"Cos\u00ec come sei\" con Marcello Mastroianni e Nastassja Kinski e nel film di gangster \"Corleone\".\nRealizz\u00f2 in seguito una serie di film impegnati che nel 1984 lo portarono a vincere il premio per il miglior attore al Festival di Cannes con il film \"I santi innocenti\" di Mario Camus, in cui interpret\u00f2 il ruolo del vecchio Azar\u00edas. Dalla met\u00e0 degli anni ottanta si dedic\u00f2 a opere minori come \"Torquemada\" (1984) di Barbas e \"Le avventure e gli amori di Lazaro De Tormes\" (2001) di Fernando Fern\u00e1n G\u00f3mez, suo ultimo film. Durante la sua carriera, interrotta solo dalla morte, Rabal arriv\u00f2 a girare in tutto circa duecento pellicole cinematografiche."}
{"id": "1740043", "revid": "656701", "url": "https://it.wikipedia.org/wiki?curid=1740043", "title": "Centoquindici", "text": ""}
{"id": "1740045", "revid": "28406", "url": "https://it.wikipedia.org/wiki?curid=1740045", "title": "Digenis Akritis", "text": ""}
{"id": "1740053", "revid": "2183045", "url": "https://it.wikipedia.org/wiki?curid=1740053", "title": "Sergio Di Giulio", "text": "Biografia.\nStudi\u00f2 presso la scuola di recitazione Alessandro Fersen. Nel 1968 debutt\u00f2 a teatro con \"L'estasi e il sangue\", per la regia di Andrea Camilleri. In seguito, per tre anni, si ritrover\u00e0 al Teatro Stabile di Roma. Ha doppiato il personaggio di Ray a cartone animato e Dan Aykroyd (Ray) in Ghostbusters Michael O'Leary in Sentieri. \n\u00c8 morto il 24 luglio 2019 a 74 anni."}
{"id": "1740056", "revid": "174925", "url": "https://it.wikipedia.org/wiki?curid=1740056", "title": "Tomiride", "text": ""}
{"id": "1740057", "revid": "125661244", "url": "https://it.wikipedia.org/wiki?curid=1740057", "title": "Johannes Canuti Lenaeus", "text": "Dopo molti anni di studio, principalmente in Germania presso le Universit\u00e0 di Rostock e Wittemberg, divenne professore di logica all'Universit\u00e0 di Uppsala nel 1604. Dopo ulteriori studi in Germania, divenne anche professore di greco ed ebraico. Dopo essere stato ordinato sacerdote, nel 1613 divenne professore di teologia.\nScrisse un'opera, \"Logica peripatetica\" (1633) che fece rivivere la filosofia dei peripatetici e fu utilizzata come libro di testo.\nSuo suocero, Petrus Kenicius, era stato Arcivescovo di Uppsala, e lui ne fu un successore naturale."}
{"id": "1740060", "revid": "15680937", "url": "https://it.wikipedia.org/wiki?curid=1740060", "title": "Protostoria europea", "text": ""}
{"id": "1740084", "revid": "1982", "url": "https://it.wikipedia.org/wiki?curid=1740084", "title": "Castello D'Annone", "text": ""}
{"id": "1740088", "revid": "287204", "url": "https://it.wikipedia.org/wiki?curid=1740088", "title": "Radio Disney Jams 10", "text": "Radio Disney Jams 10 \u00e8 una raccolta di canzoni di Radio Disney contenuta in un CD musicale + un DVD con video bonus.\nVideo nel DVD.\n\u00c8 presente anche un DVD contenente 5 video:"}
{"id": "1740089", "revid": "107665", "url": "https://it.wikipedia.org/wiki?curid=1740089", "title": "Omomorfismo algebrale", "text": ""}
{"id": "1740090", "revid": "729019", "url": "https://it.wikipedia.org/wiki?curid=1740090", "title": "Placcaggio", "text": ""}
{"id": "1740092", "revid": "1305772", "url": "https://it.wikipedia.org/wiki?curid=1740092", "title": "Miceneo", "text": ""}
{"id": "1740094", "revid": "15681410", "url": "https://it.wikipedia.org/wiki?curid=1740094", "title": "Minoico", "text": ""}
{"id": "1740095", "revid": "78273", "url": "https://it.wikipedia.org/wiki?curid=1740095", "title": "Calcolitiche", "text": ""}
{"id": "1740099", "revid": "287204", "url": "https://it.wikipedia.org/wiki?curid=1740099", "title": "Axay\u00e1catl", "text": "Axay\u00e1catl \u00e8 il nome generico con il quale si indicano alcune specie di Rincoti acquatici delle zone lacustri della Valle del Messico, di cui il principale \u00e8 il Lago Texcoco. Questi insetti sono utilizzati nell'alimentazione umana fin dall'epoca precolombiana. L'utilizzo interessa sia le uova, chiamate \"ahuautle\", o impropriamente \"caviale messicano\", sia gli adulti e gli stadi giovanili (neanidi e ninfe).\nIdentificazione tassonomica.\nLe specie denominate \"axay\u00e1catl\" appartengono tutte alla famiglia dei Corixidae e sono \"Corisella mercenaria\" , \"Corisella texcocana\" , \"Krizousacorixa femorata\" , \"Krizousacorixa azteca\" , \"Graptocorixa abdominalis\" e \"Graptocorixa bimaculata\" . Nei mercati sono conosciuti impropriamente anche con il nome di \"moscos para p\u00e1jaros\" (\"mosche per passeri\"), ma in realt\u00e0 non si tratta di mosche, bens\u00ec di cimici acquatiche, ovvero insetti dell'ordine Rhynchota sottordine Heteroptera.\nAlcune fonti citano anche l'impiego alimentare della specie \"Notonecta unifasciata\" (Rhynchota: Notonectidae), di cui si utilizzano sia le uova sia gli insetti, e della specie \"Corisella edulis\" (Rhynchota: Corixidae), di cui si utilizzano soltanto gli insetti. Non \u00e8 sufficientemente accertato, tuttavia, che queste due ultime specie rientrino nella denominazione comune di \"axay\u00e1catl\".\nSecondo De Foliart l\"ahuautle\" \u00e8 ottenuto dalle uova di quattro specie di Corissidi (\"Corisella mercenaria\", \"Corisella texcocana\", \"Krizousacorixa azteca\", \"Krizousacorixa femorata\") e della Notonetta (\"Notonecta unifasciata\").\nHabitat e allevamento.\nQuesti insetti costituivano popolazioni di grande entit\u00e0 nei laghi salati del Messico e sono stati per secoli oggetto di veri e propri allevamenti acquatici da parte dell'Uomo: per l'allevamento si legano fasci di erbe, raccolte lungo le sponde, e distribuiti con le canoe nel lago, dopo averli zavorrati con pietre. Tali fasci costituiscono le esche su cui depongono le uova i Corissidi. Dopo circa tre settimane, i fasci vengono recuperati, portati a riva e stesi ad essiccare al sole. Ad essiccazione avvenuta si procede allo scuotimento dei fasci, facendo cadere le uova. Gli insetti sono invece pescati con reti.\nQuesta attivit\u00e0 ha il pregio di avere costi bassissimi ma, al tempo stesso, garantisce lauti introiti per via della forte domanda. Sia la raccolta degli insetti sia la produzione del \"caviale\" hanno per\u00f2 subito una drastica contrazione a causa del prosciugamento o dell'inquinamento dei laghi e della forte antropizzazione del territorio, specie presso l'area metropolitana di Citt\u00e0 del Messico, al punto che la sopravvivenza stessa dei Corissidi \u00e8 ritenuta minacciata.\nUso gastronomico.\nL\"axay\u00e1catl\" \u00e8 commestibile sia come insetto sia come uovo, in entrambi i casi consumati dopo averli cucinati arrosto. L'utilizzo degli insetti a scopo alimentare, tuttavia, \u00e8 considerato un ripiego poco raffinato, mentre la vera e propria leccornia \u00e8 rappresentata dall\"ahuautle\".\nEntrambi gli alimenti hanno un elevato valore proteico, con tenori in proteina digeribile del 61,96% (insetti) e del 63,88% (uova).\nLe cronache dei \"Conquistadores\" narrano che gli insetti e il caviale erano usati come offerta per la divinit\u00e0 Xiuhtecuhtli. Si narra anche che quotidianamente i corrieri trasportavano il prodotto dal Lago Texcoco a Tenochtitl\u00e1n, in modo che l'imperatore Montezuma potesse consumarlo per colazione. Gli Spagnoli impararono ad apprezzare questo alimento consumandolo il venerd\u00ec, giorno in cui la religione cattolica proibiva l'assunzione della carne.\nAttualmente l\"axay\u00e1catl\" si consuma arrosto; il \"caviale\" si suole impiegarlo in frittelle impanate con le uova e fritte oppure in piatti tipici locali chiamati rispettivamente \"tamal\" e \"mixiote\". Il maggior consumo si ha durante la Quaresima e nella vigilia di Natale.\nAltri usi.\nLe uova dei Corissidi sono sfruttate anche per l'esportazione in Europa, dove sono utilizzate come mangime per Uccelli, Tartarughe e Pesci."}
{"id": "1740100", "revid": "15681462", "url": "https://it.wikipedia.org/wiki?curid=1740100", "title": "Minoica", "text": ""}
{"id": "1740102", "revid": "92723", "url": "https://it.wikipedia.org/wiki?curid=1740102", "title": "Talorc III dei Pitti", "text": "Secondo la \"Cronaca dei Pitti\" regn\u00f2 12 anni dopo il fratello Bruide II. Un terzo fratello, Gartnait III, fu re prima di Bruide. Gli succedette Talorgan figlio di re Eanfrith di Bernicia."}
{"id": "1740105", "revid": "6923", "url": "https://it.wikipedia.org/wiki?curid=1740105", "title": "Panfilo Serafini", "text": "Originario di una famiglia contadina sulmonese, si diede agli studi di retorica e latino presso il locale seminario e successivamente si trasfer\u00ec a Napoli dove comp\u00ec gli studi di filosofia e di letteratura.\nFu insegnante di greco e latino presso l'Abbazia di Montecassino e in seguito nella sua citt\u00e0 natale, divenendo poi affiliato della carboneria e partecipando alle sue attivit\u00e0 nel periodo risorgimentale. \nCi\u00f2 gli cost\u00f2 l'arresto da parte della autorit\u00e0 borboniche e la condanna, il 21 marzo 1854, da parte della Gran Corte Speciale del II Abruzzo Ulteriore a 20 anni di reclusione, scontati nei penitenziari di Montefusco (Avellino), Montesarchio (Benevento), Procida.\nNonostante la vita in prigione fosse molto dura, lui non smise di dedicarsi alla letteratura, tanto che scrisse un saggio sul Canzoniere di Dante, proprio in quel perioodo. Liberato dopo 5 anni, ricevette la grazia in quanto gravemente ammalato di emottisi e gli fu concesso di restare in esilio in terra abruzzese, in quel di Chieti.\nCon l'Unit\u00e0 d'Italia, torn\u00f2 a Sulmona ma scomparve prematuramente all'et\u00e0 di 47 anni, anche a causa delle angherie patite nel periodo di dura detenzione nelle carceri borboniche. \u00c8 sepolto nel Complesso della Santissima Annunziata in Sulmona.\nFu autore di svariate opere a carattere storico e tra i suoi scritti si segnala un commento al Canzoniere di Dante Alighieri, l'Album pittorico letterario abruzzese (in collaborazione con Francesco Vicoli), Degli Abruzzesi Primitivi."}
{"id": "1740106", "revid": "767487", "url": "https://it.wikipedia.org/wiki?curid=1740106", "title": "Chagall (film 1953)", "text": "Chagall \u00e8 un documentario cortometraggio del 1953 diretto da Robert Hessens e basato sulla vita del pittore bielorusso Marc Chagall."}
{"id": "1740107", "revid": "15681565", "url": "https://it.wikipedia.org/wiki?curid=1740107", "title": "Protostorici", "text": ""}
{"id": "1740111", "revid": "1705737", "url": "https://it.wikipedia.org/wiki?curid=1740111", "title": "Parco nazionale degli Arches", "text": "Il parco nazionale degli Arches conosciuto anche come Arch Canyon National Park, \u00e8 una area naturale protetta degli Stati Uniti che conserva oltre 2000 archi naturali di arenaria, includendo il famoso Delicate Arch oltre ad una variet\u00e0 di formazioni geologiche uniche.\nGeografia.\nIl parco si trova nei pressi di Moab, Utah, copre una superficie di 309\u00a0km\u00b2, e la sua altitudine varia tra i 1723\u00a0m e i 1245\u00a0m. Dal 1970 42 archi sono crollati a causa dell'erosione. Il parco riceve in media 250\u00a0mm di pioggia l'anno. L'area, amministrata dal National Park Service, \u00e8 stata originariamente designata come monumento nazionale il 12 aprile 1929, venne convertita in parco nazionale il 12 novembre 1971.\nStoria.\nQuesta area venne portata per la prima volta all'attenzione del National Park Service da Frank A. Wadleigh, un responsabile della Denver and Rio Grande Western Railroad. Wadleigh insieme al fotografo della ferrovia George L. Beam visitarono l'area nel settembre del 1923 invitati da Alexander Ringhoffer, un cercatore d'oro di origine ungherese che viveva in questa zona.\nRinghoffer aveva scritto ai responsabili della ferrovia nel tentativo di suscitare interesse per una nuova rotta turistica attraverso le bellezze naturali che aveva scoperto l'anno precedente insieme ai suoi due figli e al genero, questa area era stata chiamata Devil's Garden (conosciuto oggi come Klondike Bluffs). Wadleigh rimase impressionato da ci\u00f2 che gli venne mostrato da Ringhoffer e sugger\u00ec al direttore del National Park Service, Stephen T. Mather, di istituire qui un monumento nazionale.\nFauna.\nSebbene in apparenza il parco non sembri abitato da animali, molte specie di uccelli, lucertole e roditori sono frequenti al suo interno. Gli animali del deserto hanno una serie di adattamenti che li rendono idonei a sopravvivere alle alte temperature e alla bassa umidit\u00e0 di questo ambiente. Molti sono notturni, questo \u00e8 un adattamento sia alle alte temperature che alla predazione. Tra gli animali notturni possiamo citare il ratto canguro, il ratto dei boschi, la moffetta comune, il procione, la volpe grigia, la \"Vulpes macrotis\", la lince rossa, il puma varie specie di pipistrelli e di rapaci notturni.\nGli animali attivi al tramonto e all'alba sono chiamati crepuscolari, in questi momenti della giornata le temperature sono meno elevate e le condizioni di luce permettono agli animali predati di essere meno visibili, consentendo loro una pi\u00f9 facile individuazione del cibo. Naturalmente ci\u00f2 fa s\u00ec che alcuni predatori siano a loro volta animali crepuscolari. Tra gli animali crepuscolari possiamo citare il cervo mulo, il coyote, il porcospino, il coniglio del deserto, la lepre californiana.\nAlcuni animali sono principalmente attivi durante il giorno, come ad esempio lo \"Spermophilus variegatus\", l'\"Ammospermophilus leucurus\", il \"Neotamia rufus\", lucertole, serpenti, falchi e aquile. Molti animali sono attivi all'interno di una gamma di temperature, per cui cambiano le loro abitudini a seconda della stagione. Serpenti e lucertole vanno in uno stato di inattivit\u00e0 durante l'inverno, sono attivi durante il giorno in primavera e all'inizio dell'autunno e diventano crepuscolari in piena estate. Insieme ai cactus e alle dune di sabbia, i rettili sono uno dei simboli del deserto. Gli unici rettili presenti all'interno del parco sono serpenti e lucertole, animali molto importanti per l'ecosistema di quest'ambiente in quanto regolano le popolazioni di insetti e roditori e sono a loro volta prede di uccelli e mammiferi.\nTutti i rettili sono a sangue freddo o ectotermi, cio\u00e8 la loro temperatura corporea \u00e8 regolata da quella dell'ambiente esterno e non dal metabolismo. Non avendo sistemi di dispersione del calore, non possono comunque resistere a lungo a temperature estremamente alte e non possono neppure sopravvivere a temperature sotto lo zero. Quando fa freddo i rettili vanno in ibernazione o entrano in uno stato di torpore letargico, il cibo accumulato come grasso nella coda aiuta le lucertole a sopravvivere a lunghi periodi di inattivita, per cui perdere la coda potrebbe mettere a rischio la loro vita. Durante l'estate \u00e8 molto facile vedere le lucertole, dopo gli uccelli questi rettili sono gli animali pi\u00f9 attivi durante il giorno. Sono normalmente visibili mentre si scaldano sulle rocce o mentre cacciano e inseguono insetti.\nGli uccelli sono gli animali pi\u00f9 facilmente visibili all'interno del parco. Anche nei giorni pi\u00f9 caldi l'avvoltoio collorosso e il rondone golabianca volano in circolo sopra le formazioni rocciose. In inverno lo \"Junco hyemalis\" e il passero capobianco vanno alla ricerca di cibo tra gli alberi e gli arbusti. Anche se il parco non pu\u00f2 essere considerato il paradiso dei birdwatchers, sono state avvistate 273 specie di uccelli tra migratori e stanziali. Questa diversit\u00e0 di specie \u00e8 dovuta agli habitat ripariani del fiume Colorado e del torrente Courthouse. Nel deserto, la vita degli animali tende a concentrarsi in queste aree grazie all'abbondanza di cibo, acqua e ripari. In primavera ed estate, \u00e8 possibile ascoltare il canto di molti uccelli al mattino, tra cui il beccogrosso blu, la parulea pettogiallo, il toui orientale, lo scricciolo dei canyon. Si pu\u00f2 inoltre vedere l'airone azzurro maggiore cacciare piccoli pesci in acque poco profonde, mentre lo sparviero di Cooper volteggia tra gli alberi della riva.\nMolti uccelli preferiscono l'altura dove sono dominanti erba, arbusti e alberi di piccole dimensioni.\nGli anfibi sono l'ultima cosa che si pensa possa vivere nel deserto, ci\u00f2 nonostante il parco ospita una certa variet\u00e0 di rane come la rana toro e la rana leopardo e la \"Hyla arenicola\", rospi come il \"Bufo punctatus\" e il \"Bufo woodhousei\", e una specie di salamandra l'\"Ambystoma tigrinum\". Una conferma di queste presenze \u00e8 offerta dall'incredibile spettacolo del canto dei rospi che riempie il canyon a volte anche per ore. Gli anfibi sono animali la cui vita \u00e8 distinta in due fasi, una larvale acquatica e una adulta terrestre\nFlora.\nGli arbusti pi\u00f9 comuni all'interno del parco sono l'\"Ephedra viridis\", anche conosciuto come il T\u00e8 dei Mormoni, contiene efedrina e veniva usata per decongestionare il naso o come uno stimolante in alternativa alla caffeina. Il \"Coleogyne ramosissima\" \u00e8 un importante alimento invernale per i bighorn nonostante sia spinoso e l\"'Atriplex canescens\". Il \"Celtis reticulata\", l'acero americano (\"Acer negundo\"), l'olivello di Boemia (\"Eleagnus angustifoglia\") e il pioppo di Freemont (\"Populus fremontii\") crescono nell'area del parco. L'olivello di Boemia non \u00e8 originaria della zona ma ha soppiantato specie di alberi natii e ha alterato lo sviluppo ambientale.\nVarie specie di pino e il ginepro dello Utah (\"Juniperus osteosperma\") sono diffusi in gran parte del parco. Questi alberi crescono a gruppi e dominano il paesaggio asciutto e roccioso ad altitudini che vanno dai 1300 e i 1900 metri. Man mano che l'altitudine decresce, gli alberi diventano pi\u00f9 radi e il ginepro prende il sopravvento a causa della sua maggiore resistenza all'ambiente arido. Le varie specie di Pinus che crescono in quest'area hanno il tronco contorto, la corteccia \u00e8 rossastra e sono caratterizzati da una crescita molto lenta: alberi con un diametro di 10\u201315\u00a0cm e alti 3\u00a0m possono avere dagli 80 ai 200 anni. L'apparato radicale di questi alberi \u00e8 particolarmente esteso e facilmente raggiunge le dimensioni dell'albero. Le pigne contengono semi gustosi e ricchi di proteine e fornivano un'importante fonte alimentare per i nativi americani. Il ginepro dello Utah \u00e8 il classico albero del deserto, il suo essere contorto e i tanti rami secchi sottolineano la durezza delle condizioni di vita nell'ambiente arido. In assenza di umidit\u00e0 il ginepro interrompe il flusso di linfa nei rami pi\u00f9 esterni per aumentare le probabilit\u00e0 di sopravvivenza. Altri adattamenti di questa pianta che le permettono di sopravvivere negli ambienti aridi sono le foglie squamate e i semi cerati.\nGeologia.\nIl parco nazionale degli Arches \u00e8 situato su un letto salino sotterraneo chiamato Bacino Paradox, responsabile della formazione di archi, spirali, rocce in equilibrio, pinne di arenaria e monoliti erosi. Questo letto salino raggiunge uno spessore di alcune centinaia di metri ed \u00e8 stato depositato pi\u00f9 di 300 milioni di anni fa quando un mare sommerse la regione e probabilmente evapor\u00f2. Per milioni di anni i residui delle alluvioni, i venti e gli oceani che si formarono e scomparvero ricoprirono questa formazione. I detriti furono compressi e diventarono roccia, raggiungendo uno spessore di oltre 1,5\u00a0km.\nIl sale sotto pressione non \u00e8 stabile e il letto salino, sottoposto all'enorme pressione di detriti che lo sovrastavano, si spost\u00f2, si liquefece e si riposizion\u00f2 spingendo gli strati di roccia sovrastanti verso l'alto (come cupole) e intere sezioni sprofondarono come cavit\u00e0.\nLe profonde fratture nella terra resero la superficie ancora pi\u00f9 instabile, portando alla formazione di faglie che hanno contribuito allo sviluppo degli archi (tra cui il Landscape Arch, il Delicate Arch e il Double Arch). Lo spostamento del sottosuolo salino ha modellato la superficie e l'erosione ha scoperto gli strati di roccia pi\u00f9 giovane. Le maggiori formazioni odierne sono l'Entrada Sandstone dal colore salmone la cui arenaria costituisce la maggior parte degli archi, e la Navajo Sandstone dal colore giallo pallido. Queste formazioni sono visibili in molti punti del parco come strati sovrapposti di una torta. Nel corso del tempo l'acqua filtr\u00f2 attraverso le crepe superficiali, le giunzioni e le cavit\u00e0. Il ghiaccio formatosi nelle fenditure, espandendo e premendo sulla roccia, la fece esplodere in frammenti. Il vento successivamente elimin\u00f2 questi detriti lasciando delle pinne scoperte, sottili muri isolati di arenaria. Gli agenti atmosferici aggredirono poi queste pinne erodendo la roccia. Molte di queste si frantumarono, altre pi\u00f9 resistenti sopravvissero nonostante le sezioni mancanti. Queste ultime diventarono archi.\nClima.\nIl sud-est dello Utah fa parte dell'Altopiano del Colorado, una regione desertica in altura con elevate escursioni termiche, che possono anche superare i 20\u00a0\u00b0C al giorno. Le stagioni temperate sono la primavera (aprile-maggio) e l'autunno (met\u00e0 settembre-ottobre) quando le temperature medie massime di giorno variano fra i 15\u00a0\u00b0C e i 26\u00a0\u00b0C e le minime tra 0\u00a0\u00b0C e i 10\u00a0\u00b0C.\nLe temperature estive possono superare i 37\u00a0\u00b0C e a fine estate i violenti temporali creano inondazioni. L'inverno \u00e8 freddo con temperature medie massime tra 0\u00a0\u00b0C e i 10\u00a0\u00b0C e temperature medie minime tra -17\u00a0\u00b0C e i -7\u00a0\u00b0C, le nevicate sono per\u00f2 rare se non nelle vicine montagne e anche una piccola nevicata o formazione di ghiaccio pu\u00f2 rendere impraticabili i sentieri."}
{"id": "1740112", "revid": "599013", "url": "https://it.wikipedia.org/wiki?curid=1740112", "title": "Ivica Mornar", "text": ""}
{"id": "1740113", "revid": "767487", "url": "https://it.wikipedia.org/wiki?curid=1740113", "title": "Marc Chagall (film)", "text": "Marc Chagall \u00e8 un documentario del 1962 diretto da Joris Ivens e David Perlov e basato sulla vita del pittore bielorusso Marc Chagall."}
{"id": "1740117", "revid": "536159", "url": "https://it.wikipedia.org/wiki?curid=1740117", "title": "Servizio ferroviario metropolitano di Potenza", "text": ""}
{"id": "1740120", "revid": "15681652", "url": "https://it.wikipedia.org/wiki?curid=1740120", "title": "Civilt\u00e0 mesopotamica", "text": ""}
{"id": "1740122", "revid": "486946", "url": "https://it.wikipedia.org/wiki?curid=1740122", "title": "Shuihu zhuan", "text": ""}
{"id": "1740123", "revid": "124123", "url": "https://it.wikipedia.org/wiki?curid=1740123", "title": "Talorgan I dei Pitti", "text": "Era figlio di re Eanfrith di Bernicia di Bernicia che era andato in esilio presso i Pitti dopo che il padre \u00c6thelfrith era stato ucciso attorno al 616. Eanfrith spos\u00f2 una principessa pitta: da quest'unione nacque Talorcan, che sal\u00ec sul trono nel 653. L'anno dopo sconfisse e uccise D\u00fanchad mac Conaing, re di D\u00e1l Riata nella battaglia di Strath Ethairt. Era nipote del potente sovrano northumbriano Oswiu. Quest'ultimo, secondo San Beda il Venerabile, \"sottomise e rese suoi tributari gran parte dei Pitti\" (insieme agli Scoti)ed \u00e8 possibile che Talorcan sia stato soggetto a Oswiu."}
{"id": "1740124", "revid": "599013", "url": "https://it.wikipedia.org/wiki?curid=1740124", "title": "Connie Hawkins", "text": "Cestista statunitense degli anni settanta, cresciuto in uno dei quartieri pi\u00f9 disagiati di Brooklyn, \u00e8 considerato uno dei pi\u00f9 grandi giocatori di basket di tutti i tempi.\nCarriera.\nPrima della carriera da professionista in tutte e tre le leghe americane professionistiche (ABL, ABA e NBA), Connie \"The Hawk\" \u00e8 stata una leggenda dei playground newyorkesi, ossia del basket di strada ai tempi in cui al Rucker Park si sfidavano Earl \"The Goat\" Manigault, Lew Alcindor (il futuro Kareem Abdul-Jabbar), Julius Erving e molti altri. Per quattro anni, dal 1963 al 1967, ha giocato anche negli Harlem Globetrotters.\nFenomeno al college e sui playgrond newyorkesi, vince con la sua squadra il \"Public School Championships\" nel 1959 e viene ingaggiato dalla University of Iowa. Qui il coinvolgimento in uno scandalo di scommesse gli costa l'espulsione da Iowa e l'ostracismo della NBA.\nViene quindi ingaggiato allora dalla lega minore ABL, dai Pittsburgh Rens, vincendo il titolo di MVP.\nFallita la ABL, Hawkins approda agli Harlem Globetrotters dove gioca per quattro anni dal 1963 al 1967.\nPassa quindi alla neonata American Basketball Association (ABA) dove gioca con i Pittsburgh Pipers vincendo nuovamente il titolo di MVP e il primo titolo ABA.\nFinalmente approda nella NBA con i Phoenix Suns, che grazie al suo apporto conquistano i play-off.\nA ventisette anni disputa anche il primo dei suoi All Star Game.\nNel 1973-74 viene ceduto ai Los Angeles Lakers e un anno e mezzo dopo agli Atlanta Hawks dove conclude la sua carriera."}
{"id": "1740130", "revid": "767487", "url": "https://it.wikipedia.org/wiki?curid=1740130", "title": "Chagall (film 1964)", "text": "Chagall \u00e8 un documentario cortometraggio del 1964 diretto da Simon Schiffrin e basato sulla vita del pittore bielorusso Marc Chagall."}
{"id": "1740137", "revid": "767487", "url": "https://it.wikipedia.org/wiki?curid=1740137", "title": "Chagall (film 1967)", "text": "Chagall \u00e8 un documentario del 1967 diretto da Ant\u00f3nio Campos e basato sulla vita del pittore bielorusso Marc Chagall."}
{"id": "1740139", "revid": "124381534", "url": "https://it.wikipedia.org/wiki?curid=1740139", "title": "Guardia aerea svizzera di soccorso", "text": "La Guardia aerea svizzera di soccorso, anche nota come Rega (acronimo dovuto ai nomi in tedesco \"Schweizerische Rettungsflugwacht\" , francese Garde a\u00e9rienne suisse de sauvetage\" e italiano Guardia Aerea svizzera di soccorso\") \u00e8 una fondazione autonoma svizzera di soccorso.\nLa Rega \u00e8 specializzata negli interventi di ricerca e soccorso e di soccorso alpino con elisoccorso, oltre che di rimpatrio sanitario con aeroambulanza.\nIn quanto fondazione privata, la Rega non ha rapporti con lo Stato e finanzia le proprie attivit\u00e0 grazie alle donazioni dei soci e al rimborso degli interventi da parte dei pazienti soccorsi, delle loro casse sanitarie o assicurazioni; \u00e8 membro corporativo della Croce Rossa svizzera.\nFlotta.\nLa Rega possiede 18 elicotteri, ed in particolare 6 Eurocopter H 145 e 11 AW109SP \"Da Vinci\" (in servizio all'aprile 2019), equipaggiati con apparecchiature sanitarie e per la visione notturna; l'equipaggio sanitario \u00e8 solitamente composto da un medico e da un paramedico. Dal 2013 \u00e8 in funzione presso Swiss Aviation Training (nei pressi dell'aeroporto di Zurigo) un simulatore di volo unico al mondo per elicotteri AW109SP che la Rega impiega per l'addestramento dei propri piloti.\nPer il rimpatrio dall'estero di feriti o ammalati residenti in Svizzera la Rega ha a disposizione anche 3 aeroambulanze del tipo Bombardier Challenger CL-650, sui quali sono solitamente impiegati un medico ed un infermiere.\n1 Airbus Helicopters H125, 2016 training\nContatti di emergenza.\nLe chiamate di emergenza per richiedere l'intervento della Rega possono essere effettuate direttamente componendo il 1414 o il +41 333 333 333; il canale radio d'emergenza \u00e8 invece a 161.300\u00a0MHz."}
{"id": "1740140", "revid": "767487", "url": "https://it.wikipedia.org/wiki?curid=1740140", "title": "Gartnait IV dei Pitti", "text": "Succedette a Talorgan mac Enfret nel 657. Secondo la \"Cronaca dei Pitti\" regn\u00f2 sei anni o sei anni e mezzo. Sarebbe morto nel 663 secondo gli \"Annali dell'Ulster\" o quelli di \"Tigernach\". Gli sarebbe successo il fratello Drest VI."}
{"id": "1740145", "revid": "2014155", "url": "https://it.wikipedia.org/wiki?curid=1740145", "title": "Maria Antonia di Borbone-Due Sicilie", "text": "Biografia.\nPrimi anni.\nLa principessa nacque a Palermo il 19 dicembre 1814 da Francesco I delle Due Sicilie e Maria Isabella di Borbone-Spagna; fu battezzata Maria Antonia in onore di Maria Antonietta, defunta sorella di sua nonna Maria Carolina d'Asburgo-Lorena. Quando nacque, la corte napoletana si era gi\u00e0 spostata in Sicilia a causa degli eserciti napoleonici che avevano invaso la parte continentale del regno. A pochi mesi dalla sua nascita la famiglia reale pot\u00e9 ritornare nella capitale e recuperare i propri domini grazie al Congresso di Vienna.\nEra particolarmente legata al fratello Ferdinando II, che la chiamava affettuosamente \"Tot\u00f2\", cos\u00ec come la cognata Maria Cristina di Savoia, arrivata alla corte borbonica nel 1832. Maria Antonietta e Maria Cristina, di due anni maggiore, strinsero una sincera ed intima amicizia, ma dovettero separarsi in vista delle nozze della principessa. Dopo la partenza di Maria Antonietta, Maria Cristina scrisse: \u00abFu per me una grande afflizione il dovermi separare da mia cognata Antonietta che \u00e8 tanto buona e colla quale aveva gi\u00e0 legata un'intima amicizia\u00bb.\nFidanzamento e matrimonio con Leopoldo II.\nIl 24 marzo 1832 la granduchessa di Toscana Marianna Carolina mor\u00ec di tisi, senza essere riuscita a dare un erede maschio al consorte, Leopoldo II di Toscana. Il Granduca, dopo quasi un anno di vedovanza, decise di risposarsi e la scelta ricadde sulla bella principessa napoletana Maria Antonietta. I due erano cugini di primo grado in quanto Francesco I, padre di Maria Antonietta, e Luisa Maria Amalia, madre di Leopoldo, erano entrambi figli di Ferdinando I delle Due Sicilie e di Maria Carolina d'Asburgo-Lorena.\nIl principe Don Tommaso Corsini, il 21 maggio 1833, si rec\u00f2 in veste d'ambasciatore a Napoli per stipulare il contratto di nozze. Il 23 maggio, alla presenza della corte, il Principe chiese espressamente la mano della giovane Principessa, pronunciando tre discorsi: i primi due furono diretti a Ferdinando II, fratello della sposa, e a Maria Isabella, la regina madre. Il terzo discorso era invece diretto a Maria Antonietta: \u00abLe virt\u00f9 delle quali Vostra Altezza Reale \u00e8 adorna, e che in Lei si ammirano unite ai pregi particolari di natura che il cielo le ha prodigati, fecero a ragione presceglierla dal Granduca di Toscana mio signore in Sua sposa. Dopo l'ottenuto consenso dell'augusto fratello il Re, dell'augusta Regina Madre di Vostra Altezza Reale per questa unione, io ho l'onore di presentarmi all'Altezza Vostra, quale interprete fedele de' sentimenti che animano il mio Sovrano ed i Toscani tutti. Sua Altezza Imperiale e Reale il Granduca crede giustamente di ritrovare in questo bel nodo il compimento di Sua felicit\u00e0, e gli amati Suoi Sudditi ravvisano gi\u00e0 nell'Altezza Vostra una sovrana benefica e affettuosa. L'Altezza Vostra pu\u00f2 essere sicura di ritrovare nel Granduca uno Sposo saggio e tenero, e ricolmo di tutte le pi\u00f9 belle qualit\u00e0 sociali e famigliari, e ne' Toscani riconoscer\u00e0 quella rispettosa obbedienza, e quel costante attaccamento, che ebbero gi\u00e0 per l'augusta Granduchessa Maria Luisa, zia di Vostra Altezza Reale. La soavit\u00e0 del clima, l'amenit\u00e0 delle ridenti e ben colte campagne, la educazione del Popolo, l'amore che vi si nutre per le arti belle e per i buoni studi, renderanno l'Altezza Vostra contenta di quel tranquillo e lieto soggiorno. E saranno appagati e coronati del pi\u00f9 felice successo quei fervidi voti, che sono indirizzati al Cielo dalle due Reali Famiglie, e dai Popoli ad esse soggetti per una cotanto desiderata unione\u00bb.\nLa principessa Maria Antonietta rispose: \u00abSon grata alla domanda della mia mano fatta da Lei signor Principe, in nome del suo Sovrano il Granduca di Toscana, i di cui pregi e qualit\u00e0 non mi lasciano esitare ad unir il mio consenso a quello del Re mio Fratello, e della Regina mia augustissima e carissima Madre; riconoscendo con gratitudine dover solo alle Loro affettuose cure la felicil\u00e0 che mi promette questa unione, tanto pi\u00f9 lusinghevole al mio cuore, che non mi allontaner\u00e0 di molto dalla mia cara Famiglia. Desidero vivamente trovar in quella di Sua Altezza Imperiale e Reale (della quale vado a far parte) l'amicizia che gi\u00e0 nudrisco per Lei, come spero che seguendo le massime di Famiglia che mi sono state ispirate dai primi giorni della mia et\u00e0, potr\u00f2 meritarmi l'affetto della buona e colta Nazione toscana, cos\u00ec commendevole pel suo attaccamento ai suoi Sovrani. Dichiaro ora a lei, Signor Principe, che il suo Sovrano non potea scegliere personaggio pi\u00f9 adatto di lei ad adempire all'incombenza che le \u00e8 stata affidata, essendomi ben note le virt\u00f9 e le eminenti qualit\u00e0 che l'adornano, e per le quali ha tanto meritata la stima e la fiducia dello stesso Suo Sovrano\u00bb.\nIl 24 maggio Leopoldo II lasci\u00f2 Firenze alla volta di Napoli, dove fece il suo ingresso ufficiale il 28 al fianco del futuro cognato, che lo aveva accolto a Capua. Prima delle nozze, la corte riserv\u00f2 alcuni svaghi ai due fidanzati: uno spettacolo di gala al Teatro San Carlo e una visita alle rovine di Pompei, che il granduca apprezz\u00f2 in maniera particolare. La mattina del 7 giugno 1833 avvennero le sfarzosissime nozze nella cappella del palazzo reale: Maria Antonietta aveva diciotto anni, mentre Leopoldo ne aveva diciassette di pi\u00f9. In privato la giovane sposa disse al marito: \u00abQuanto sono contenta in questo momento di trovarmi con te\u00bb.\nGranduchessa di Toscana.\nL'8 giugno, sul tardo pomeriggio, la coppia granducale lasci\u00f2 Napoli e si imbarc\u00f2 sulla fregata \"La Sirena\" alla volta di Livorno. Il viaggio fu tranquillo e Leopoldo ricord\u00f2 che: \u00abAntonietta apriva il suo bel core, ogni suo tesoro versava: raccontava di sua giovent\u00f9, di suo dolore alla morte del caro padre. Io di mia famiglia dicevo a lei, e della nuova sua dimora. Ella, che sapeva che avevo amata l'altra consorte, dicevami tenessi suo ritratto, suoi ricordi cari\u00bb. Leopoldo e Maria Antonietta sbarcarono a Livorno il 14 giugno, accolti dalla granduchessa vedova Maria Ferdinanda, dall'arciduchessa Maria Luisa - sorella del Granduca - e dalle tre figlie di primo letto di Leopoldo: Carolina, Augusta e Massimiliana. Il giorno seguente gli sposi e il loro seguito si diressero a Pisa dove restarono alcuni giorni e parteciparono agli eventi festivi appositamente organizzati. Il 20 giugno Maria Antonietta faceva il suo ingresso ufficiale a Firenze, dove fu accolta in aria di festa con grandi acclamazioni.\nLa nuova Granduchessa fu molto ammirata dai fiorentini per la sua bellezza, motivo per il quale Leopoldo l'aveva chiesta in sposa. Nelle sue memorie, il Granduca descrisse cos\u00ec la bella ed amata sposa: \u00abSul volto suo era dolcezza, intelligenza [...]. L'occhio suo dolce e sagace, la fronte serena, al sorriso splendea fila delle perle elette, i capelli di splendor dorato, il collo si dilatava soave sulle spalle, il braccio, la man di non comune eleganza, ogni suo moto composto e dignitoso, parole opportune\u00bb. Altro fattore che rese Maria Antonietta popolare agli occhi dei fiorentini era che ella era una principessa italiana e non straniera e il popolo sperava che presto avrebbe dato molti eredi alla Toscana.\nInizialmente Maria Antonietta ebbe alcune difficolt\u00e0 ad abituarsi all'ambiente \"borghese\" di Firenze, cos\u00ec diverso dalla Napoli borbonica del Regno delle Due Sicilie: avvezza a un popolo minuto e subalterno e che spesso viveva nella miseria, la Granduchessa non capiva per quale motivo bisognasse fare beneficenza a persone ben vestite e pulite, quali quelle che formavano il popolo fiorentino. In un'occasione la giovane sovrana, col suo forte accento napoletano, ebbe a lamentarsi che: \u00abIn Firenze non ce stanno poveri\u00bb. Onde evitare che si creasse una frattura tra Maria Antonietta e il popolo, Leopoldo ebbe cura di circondare la moglie di dame fiorentine; in particolare, fu grazie alla prima dama di compagnia, signora Adele Palagi, moglie del cavaliere Palagi colonnello dei Granatieri, che la Granduchessa riusc\u00ec ad integrarsi perfettamente e ad amare Firenze come sua seconda patria, capendone il lato artistico e cortese.\nMaria Antonietta, pur non essendo colta, portava in s\u00e9 un naturale amore per le belle arti. Fu una gran mecenate, accolse nei suoi palazzi gli artisti e spesso si rec\u00f2 nei loro studi da visitatrice privata. Tra i suoi protetti vi erano lo scultore Giovanni Dupr\u00e8 e il musicista Teodulo Mabellini. Il marchese Cosimo Ridolfi, uno dei maggiori agnonomi del suo tempo, selezion\u00f2 un nuovo tipo di camelia che chiam\u00f2 \"Maria Antonietta\" in onore della Granduchessa.\nLa Granduchessa, educata con rigidi principi religiosi, fu una fervente e devota cattolica. Svilupp\u00f2 in maniera particolare il culto di santa Filomena di Roma, figura della cristianit\u00e0 forse leggendaria. Per suo volere, in onore della santa, furono innalzati altari e cappelle in molte chiese, inoltre gli ufficiali dell'esercito dovettero iscriversi alla confraternita della santa e versare un tributo.\nMaria Antonietta, come sperato, rimase presto incinta. Il 18 maggio 1834 la famiglia fu per\u00f2 colpita dal lutto: l'arciduchessa Maria Massimiliana, figlia di primo letto di Leopoldo, mor\u00ec all'et\u00e0 di sette anni. La giovane matrigna fu commossa dalla morte della figlia acquisita; pochi giorni dopo, il 21 maggio, partor\u00ec per la prima volta: nacque un'altra bambina, a cui fu dato nome Maria Isabella, in onore della nonna materna. La Granduchessa fu colpita da febbre puerperale e solo dopo lunghi patimenti riusc\u00ec a riprendersi.\nA poco pi\u00f9 di un anno di distanza, nacque il tanto sospirato erede al trono. Il 10 giugno 1835, alle 9.20 di sera come annot\u00f2 Leopoldo, Maria Antonietta diede alla luce un figlio maschio che fu subito battezzato Ferdinando in onore del nonno paterno e dello zio materno. La nascita fu accolta con gioia in tutti i paesi; il principe di Metternich scriveva: \u00abL'assicurata successione in Toscana \u00e8 fortuna per tutta Europa\u00bb dal momento che cos\u00ec era salvo l'ordine voluto dal Congresso di Vienna.\nTra il 1836 e il 1852, Maria Antonietta diede alla luce altri otto figli: quattro femmine e quattro maschi. La famiglia granducale era quindi in totale composta da dieci figli nati da Leopoldo e Maria Antonietta e dalle due figlie sopravvissute dal primo matrimonio di Leopoldo. Non tutti i bambini sfuggirono alla morte: Teresa (1836-1838) mor\u00ec a Livorno di febbre tifoide; Marianna (1840-1841) mor\u00ec di convulsioni; Carolina (1822-1841), la pi\u00f9 grande, si spense dopo un anno di agonia; Ranieri (1842-1844) mor\u00ec a causa di un male imprecisato; Cristina (1838-1849) si spense per febbre tifoide. Tutti questi lutti arrecarono molto dolore all'intera famiglia: Maria Antonietta rimase sempre fino alla fine al capezzale dei figli, salvo svenire per la sofferenza di vederseli morire tra le braccia.\nIl preludio al 1848 e la Repubblica fiorentina.\nNel 1844 Leopoldo II approv\u00f2 un progetto che prevedeva di costruire una strada di collegamento tra Piazza San Marco, Via degli Arazzieri e il bastione San Paolo della Fortezza da Basso, con al centro un nuovo quartiere dominato da una grande piazza. La realizzazione fu affidata all'Ingegnere Flaminio Chiesi e gi\u00e0 nel 1845 la piazza fu aperta al pubblico. Inizialmente ci furono alcuni problemi di impaludamento risolti nel 1852: la piazza assunse il suo definitivo aspetto nel 1855. Fu deciso di battezzarla Piazza Maria Antonia in onore della Granduchessa, ma i fiorentini avevano gi\u00e0 preso a chiamarla Piazza di Barbano, dal nome degli orti che vi sorgevano un tempo. Inoltre, negli anni '50, i tempi erano cambiati: il nome di una Granduchessa borbonica, sorella del Re Bomba, non sarebbe mai stato accettato.\nNegli stessi anni, il Granduca port\u00f2 avanti i progetti per la costruzione di due stazioni e di due ferrovie. Nel 1844 fu inaugurato il primo tratto della Ferrovia Leopolda, che collegava Firenze, Pisa e Livorno; nel 1848 fu aperta la tratta della linea Firenze-Prato, chiamata Ferrovia Maria Antonia in onore della Granduchessa. Nello stesso anno furono aperte anche le due stazioni relative: la Stazione Maria Antonia prima e poi la Stazione Leopolda.\nNel 1847 Leopoldo II si distinse per la svolta liberale assunta dal suo governo personale: il 6 maggio veniva concessa la libert\u00e0 di stampa e il 4 settembre veniva creata una Guardia Civica. Il 17 febbraio 1848, pochi giorni dopo Carlo Alberto di Savoia, Leopoldo II concedeva la Costituzione, che si distingueva dalle altre per il concedere pieni diritti ai cittadini di tutte le religioni e il 18 marzo nasceva il primo governo costituzionale toscano, presieduto da Francesco Cempini. Lo stesso giorno Milano insorgeva contro gli austriaci dando inizio alle Cinque giornate di Milano. Il 21 marzo Leopoldo suscitava l'entusiasmo popolare decidendo di inviare le poche truppe regolari toscane, affiancate da volontari, a combattere in alta Italia a fianco delle truppe sabaude contro gli austriaci; la bandiera lorenese fu sostituita dal tricolore con al centro lo stemma della casa di Lorena.\nVerso la met\u00e0 dell'anno furono chiari gli atteggiamenti espansionistici di Carlo Alberto di Savoia e Leopoldo decise di ritirare le truppe. Il 17 agosto il Granduca fu costretto a licenziare il governo moderato di Cosimo Ridolfi e a sostituirlo con quello di Gino Capponi. Il 25 agosto a Livorno scoppiarono dei moti guidati dal democratico Guerrazzi. Sull'onda di quei fatti, Capponi si dimise il 9 ottobre. Il 27 ottobre Leopoldo cedette alle pressioni e confer\u00ec l'incarico al democratico Montanelli, che prese il Guerrazzi come ministro degli interni, ed inaugur\u00f2 una politica ultrademocratica, ovvero, nella terminologia politica dell'epoca, volta alla unione con gli altri stati italiani ed alla ripresa congiunta della guerra all'Austria. Maria Antonietta, intanto, con la famiglia, si era trasferita a Siena, da dove il 4 novembre invi\u00f2 una lettera al marito in cui lo informava delle sue preoccupazioni.\nIl 30 gennaio 1849 era richiesta la firma del Granduca in Senato per approvare la nuova tendenza politica: Leopoldo II, che non voleva continuare la guerra, lasci\u00f2 a Firenze e si diresse a Siena, da dove si risolse per la partenza: Maria Antonietta part\u00ec con i figli pi\u00f9 piccoli, Luisa e Luigi; Ferdinando e Carlo partirono con il loro cavaliere di compagnia; Leopoldo usc\u00ec con la sorella, la cognata e le figlie Isabella e Cristina. La famiglia si riun\u00ec al piano di Ros\u00eca per poi ridividersi in Maremma: Leopoldo e i figli grandi si imbarcarono a Talamone per andare a Porto Santo Stefano, Maria Antonietta e i piccini proseguirono per Orbetello. Giunta nella citt\u00e0 la Granduchessa fu assalita dal popolo che voleva trattenerla insieme ai figli, che scoppiarono a piangere; l'intervento di un cacciatore del Granduca permise alla Granduchessa di proseguire e di raggiungere la nave del marito. Intanto il 9 febbraio, a Firenze, venne istituito un triumvirato composto da Guerrazzi, Montanelli, Mazzoni, che scrisse una nuova costituzione e proclam\u00f2, il 15 febbraio la Repubblica.\nIl 21 febbraio Leopoldo decise di mettersi sotto la protezione del cognato, Ferdinando II, e parti alla volta di Gaeta, dove gi\u00e0 si era rifugiato il pontefice Pio IX. Il viaggio fu piuttosto turbolento: la granduchessa-vedova era malata, i bambini piangevano, Maria Antonietta perse i sensi per lungo tempo. Arrivati a Gaeta, furono accolti dal papa in persona.\nIl decennio di preparazione.\nL'esilio dur\u00f2 fino ad aprile, quando dopo la disfatta di Carlo Alberto a Novara, i moderati toscani rovesciarono il governo Guerrazzi per evitare un'invasione austriaca e richiamarono il granduca, sperando che avrebbe mantenuto le riforme. In questo contesto si colloca l'influenza conservatrice di Maria Antonietta, che nonostante il poco sentimento d'amicizia verso gli austriaci, vedeva soltanto in essi la possibile restaurazione dei Lorena sul trono di Toscana. Da Napoli, il 16 aprile 1849, Maria Antonietta scriveva a Leopoldo, che si trovava a Gaeta: \u00abMio caro Leopoldo questa mattina avevo ricevuta la nuova degli avvenimenti in Toscana quando mi \u00e8 giunta la tua mi fa piacere che ti desiderano ma ci penserai prima di andare perch\u00e9 senza truppa non si fa nulla e poi tornare col Capponi e altri che ti hanno condotto a questo punto ci penserai perch\u00e9 adesso \u00e8 il momento di non aver piet\u00e0 con tanti che non la meritano che saranno i primi a farti gli umili; se si avessero dei Napoletani per un anno tanto che venissero i Svizzeri, ma a me pare che il meglio sieno i Tedeschi bench\u00e9 li odii, ma per fare il ripulisti non ci \u00e8 che loro e non avreste l'odiosit\u00e0 te\u00bb.\nMaria Antonietta sperava che l'intervento austriaco potesse restaurare il marito, senza danneggiare la sua reputazione, ma cos\u00ec non fu: il tenente-feldmaresciallo d'Aspre scese da Parma con 18.000 uomini, prese e saccheggi\u00f2 Livorno e poi occup\u00f2 Firenze. La famiglia granducale part\u00ec da Gaeta il 21 luglio e il 24 sbarc\u00f2 a Viareggio. Il 28 luglio la famiglia granducale pot\u00e9 infine rientrare a Firenze. Poco dopo il loro rientro, l'arciduchessa Cristina, di undici anni, si ammal\u00f2 di tifo e il 31 agosto mor\u00ec; le sue ultime parole furono: \u00abMamma grazie quanto ha fatto per me\u00bb.\nIl 10 aprile 1850 l'arciduchessa Isabella, figlia primogenita di Leopoldo e di Maria Antonietta, convol\u00f2 a nozze con lo zio, Francesco di Borbone, figlio minore del re Francesco I delle Due Sicilie e della regina Maria Isabella di Borbone-Spagna. Il 12 aprile ci fu una celebrazione per il primo anniversario della restaurazione del Granduca e il 21 per quella del Papa a Roma. L'azione politica del Granduca, sotto la spinta intransigente del giovane imperatore Francesco Giuseppe d'Austria, si risolse in una svolta reazionaria, sebbene estremamente mite rispetto a quella degli altri regni italiani: il 25 aprile 1851 sottoscrisse un concordato, con il quale concesse illimitata libert\u00e0 ed autonomia alla Chiesa di Pio IX, in cambio del formale riconoscimento della successione del 1737 (una questione che si trascinava da 115 anni); ci\u00f2 gli inimic\u00f2 ulteriormente l'opinione democratica e patriottica. Con un decreto dell'8 maggio 1852 rinneg\u00f2 formalmente la costituzione del 17 febbraio 1848, sotto le continue pressioni austriache. Nel 1857 accolse Pio IX, ormai radicalmente ostile alla causa italiana, in visita a Firenze.\nNel frattempo Maria Antonietta era rimasta incinta per la decima volta: il 20 novembre 1852 partor\u00ec un bambino che fu battezzato Giovanni Nepomuceno in onore di Giovanni di Sassonia, migliore amico di Leopoldo e fratello di Marianna (la sua prima moglie). L'aria a Firenze era cambiata e la Granduchessa, sorella del tirannico e sanguinario Re di Napoli, era presa di mira; \"La Maria Antonia\", uno stornellino riferito al 1848 scritto da Francesco Dall'Ongaro, recitava: \u00abIl d\u00ec ch'io torner\u00f2 ne' mi' paesi/mi rivedran ne' mie' sembianti veri/Vo'colle trecce delle livornesi/farmi le materassa e gli origlieri/Sopra il trofeo dei miei diritti offesi/avr\u00f2 sogni pi\u00f9 dolci e lusinghieri/Io le far\u00f2 tosar da' mi' croati/come barboni 'un furon mai tosati\u00bb. La Granduchessa continu\u00f2 ad occuparsi della famiglia e dei figli; suo costante interesse era quello di fondare chiese e istituti.\nIl 24 novembre 1856, a Dresda, l'erede al trono Ferdinando spos\u00f2 la principessa Anna Maria di Sassonia, nipote della defunta granduchessa Maria Anna Carolina e della granduchessa-vedova Maria Ferdinanda. Il 15 dicembre la sposa entrava a Firenze, accolta da una folla festante. Il 15 giugno 1857, invece, la famiglia granducale fu colpita da un nuovo lutto: l'arciduchessa Luisa, sorella invalida di Leopoldo, mor\u00ec; Maria Antonietta rimase al suo capezzale fino alla fine e le prest\u00f2 gli estremi uffici.\nLa rivoluzione fiorentina del 1859.\nIn seguito agli Accordi di Plombi\u00e8res, intercorsi tra Napoleone III e Cavour, era stato deciso che la Francia avrebbe aiutato militarmente il Piemonte, soltanto se fosse stata l'Austria ad attaccare per prima. Cavour riusc\u00ec abilmente a farsi dichiarare guerra dall'Austria, respingendo un ultimatum austriaco del 23 aprile 1859. Il 26 aprile l'imperatore Francesco Giuseppe dichiar\u00f2 guerra a Vittorio Emanuele II. Entrambi i sovrani chiesero la partecipazione alla guerra da parte dello zio toscano, ma Leopoldo II, che non voleva impegnare l'esercito in uno scontro sanguinoso, proclam\u00f2 la neutralit\u00e0; ma ormai il governo granducale aveva i giorni contati: in Firenze la popolazione non si peritava di offendere con insulti volgari la Granduchessa al suo passaggio e le truppe davano segni di insubordinazione. La notte stessa a Firenze si tenne una riunione dei capi dei vari schieramenti politici favorevoli all'unificazione italiana; erano presenti anche molti ufficiali dell'esercito toscano. Fu stabilita per il giorno successivo una grande manifestazione in tutte le principali citt\u00e0, e fu nominata una giunta provvisoria. La rivoluzione era pronta a scoppiare.\nLa mattina del 27 aprile 1859, da Piazza Maria Antonia - in seguito ribattezzata Piazza dell'Indipendenza - part\u00ec un corteo diretto a Palazzo Vecchio, dove fu issato il tricolore italiano al posto della bandiera lorenese. A Palazzo Pitti fu deciso che la granduchessa Maria Antonietta, i bambini, l'arciduca Carlo, la granduchessa-vedova si rifugiassero al Forte Belvedere, mentre il Granduca e l'arciduca Ferdinando sarebbero rimasti al palazzo. Il granduca Leopoldo II, trincerato in Palazzo Pitti con i suoi ministri, convoc\u00f2 il principe Neri Corsini, liberale d'altissima reputazione non direttamente compromesso con i rivoltosi, dichiarando che era disposto a formare un nuovo governo, schierarsi contro l'Austria-Ungheria e concedere una costituzione; per calmare gli animi acconsent\u00ec alle truppe di inalberare il tricolore.\nIl principe Corsini si rec\u00f2 presso la sede diplomatica del Regno di Sardegna dove erano riuniti i capi congiurati, ma torn\u00f2 dal Granduca con un ultimatum volutamente inaccettabile, che prevedeva anche l'abdicazione del sovrano. Leopoldo II cap\u00ec la mala parata e si dispose a lasciare Firenze con la famiglia, sicuramente volendo evitare spargimenti di sangue e comunque non potendo contare sull'esercito, ma rifiutandosi di abdicare.\nAlle due pomeridiane Leopoldo e Ferdinando salirono al Forte Belvedere in attesa che fossero pronte le carrozze per la partenza. Quando il Granduca inform\u00f2 i familiari della immediata partenza, Maria Antonietta gli disse: \u00abIo temo che se andiamo via da Firenze, non ci torneremo mai pi\u00f9\u00bb. Leopoldo le rispose: \u00abPretendereste forse che io mi disonorassi con un'abdicazione, che mi viene imposta dai miei sudditi?\u00bb. La Granduchessa allora gli disse: \u00abGli uomini saggi debbono adattarsi alle circostanze; date retta a me, abdicate\u00bb. Dopo aver parlato anche col figlio, il Granduca era pronto a quest'ultimo atto, ma ai due ufficiali mandati alla legazione sarda, il Buoncompagni disse che era troppo tardi.\nAlle sei, davanti ad una grande folla tumultuante per le strade di Firenze e all'aperta rivolta dell'esercito, Leopoldo II part\u00ec in carrozza dal Forte Belvedere, uscendo per la porta di Boboli, verso la strada di Bologna. La pacifica rassegnazione al corso della storia (il Granduca non pens\u00f2 mai ad una soluzione di forza) e le modalit\u00e0 del commiato, con pochi effetti personali caricati in tre carrozze e con attestazioni di simpatia al personale di corte, fecero s\u00ec che in questi ultimi momenti di permanenza in Toscana gli ormai ex-sudditi riacquistassero per un po' l'antica stima per Leopoldo: la famiglia granducale fu salutata dai fiorentini, levatisi il cappello al passaggio, con il grido \u00abAddio babbo Leopoldo!\u00bb ed accompagnata con tutti i riguardi da una scorta fino alle Filigare, ormai ex-dogana con lo Stato Pontificio. Alle sei pomeridiane di quello stesso giorno, il Municipio di Firenze constat\u00f2 l'assenza di alcuna disposizione lasciata dal sovrano e nomin\u00f2 un governo provvisorio.\nRifugiatosi presso la corte viennese, l'ex-Granduca abdic\u00f2 ufficialmente solo il successivo 21 luglio; da allora visse in Boemia, recandosi a Roma nel 1869, dove mor\u00ec il 28 gennaio 1870, pochi mesi prima della caduta della Citt\u00e0 Eterna. Nel 1914 la sua salma fu poi trasportata a Vienna per essere sepolta nel mausoleo degli Asburgo, la Cripta dei Cappuccini.\nGli anni dell'esilio.\nMaria Antonietta torn\u00f2 a Vienna dal nipote Francesco Giuseppe, che si fece carico dei familiari toscani. Nel 1889 la famiglia imperiale fu sconvolta dalla tragedia di Mayerling, nella quale perse la vita l'arciduca Rodolfo. Giovanni, il figlio minore di Maria Antonietta, rimase particolarmente sconvolto dalla morte del cugino, al quale era legato da una sincera amicizia, decidendo di rinunciare ai suoi titoli, al suo rango e ai suoi privilegi. Da quel momento fu un semplice cittadino austriaco chiamato Giovanni Orth. L'imperatore priv\u00f2 della nazionalit\u00e0 austriaca Giovanni, che si diresse in Inghilterra; il 26 marzo 1890, insieme alla moglie, salp\u00f2 alla volta dell'Argentina sulla nave Santa Margherita. Dopo una sosta a Buenos Aires, la nave riprese il mare nel luglio del 1890: fu l'ultima volta che furono visti Giovanni, sua moglie e l'equipaggio. L'imperatore fece cercare l'imbarcazione senza risultati e l'arciduca Giovanni fu dichiarato disperso. Maria Antonietta rifiut\u00f2 sempre di portare il lutto per Giovanni, convinta che il figlio fosse ancora vivo; alcuni truffatori riuscirono anche a estorcerle del denaro fornendole false notizie.\nTrascorse gli ultimi anni della sua vita nell'angoscia. Nell'aprile del 1893 fu invitata dal duca Amerigo Antinori a visitare il suo palazzo a Firenze appena ristrutturato; bench\u00e9 vi fosse rimasta per pochi giorni, la Granduchessa ricevette dimostrazioni d'affetto non solo dalla vecchia nobilt\u00e0, ma anche dal popolo del quartiere. Mor\u00ec a Gmunden allo Schloss Ort, il 7 novembre 1898 a quasi ottantaquattro anni, qualche mese dopo essere diventata per la prima volta trisnonna di una bambina il cui nome fu Maria Antonietta (nipote di sua nipote anch'essa chiamata Maria Antonietta); fu sepolta nella Cripta dei Cappuccini a Vienna. In suo onore, il 4 dicembre 1898, fu celebrata una messa solenne a Firenze nel chiesa della Santissima Annunziata con grandissima partecipazione.\nDiscendenza.\nMaria Antonietta e Leopoldo II ebbero dieci figli:"}
{"id": "1740146", "revid": "1652635", "url": "https://it.wikipedia.org/wiki?curid=1740146", "title": "Anas platyrhynchos domesticus", "text": "Lanatra domestica (Anas platyrhynchos domesticus) \u00e8 un uccello domestico appartenente all'ordine degli Anseriformi e alla famiglia degli Anatidi. Discende principalmente dal germano reale (Anas platyrhynchos). L'anatra muta \u00e8 una specie di anatide completamente diversa e deriva dalla specie sudamericana Cairina moschata; tutte le razze di anatra domestica vengono definite appartenenti allanatra comune, per differenziarle dall'anatra muta. L'anatra domestica viene allevata da molti secoli per svariati motivi, per produrre carne, uova, piume, come animale da compagnia, come uccello ornamentale o come richiamo per specie selvatiche. Oggi, per la produzione di carne d'anatra, si utilizzano largamente ibridi sterili tra anatra comune e anatra muta.\nOrigini storiche.\nSecondo fonti storiche pare che l'allevamento dell'anatra abbia avuto origine in Asia, dove questo uccello veniva usato per disinfestare le risaie da insetti e piante nocivi. La domesticazione si rivolse soprattutto al germano reale, che tra tutte le specie selvatiche era la pi\u00f9 numerosa e quella che copriva un areale pi\u00f9 vasto, che copriva gran parte dell'Eurasia. In Occidente, secondo reperti archeologici, sembra che l'allevamento dell'anatra sia sorto dopo quello dell'oca, all'inizio dell'era volgare in Europa meridionale. In Italia sembra fosse presente gi\u00e0 all'epoca dei Romani, anche se non si trattava di un vero e proprio allevamento: i Romani cacciavano le anatre e le mettevano ad ingrassare in voliere per poi sacrificarle.\nIl paese considerato il precursore nell'allevamento professionale dell'anatra \u00e8 indubbiamente la Cina, dove da millenni si \u00e8 potuto sviluppare grazie alle favorevoli condizioni climatiche e alle colture che predisponevano l'allevamento di un grande numero di uccelli. Le anatre venivano allevate libere sotto l'occhio vigile dei guardiani nelle risaie, dove aiutavano le colture disinfestandole da insetti ed erbe nocivi, ed al tempo stesso crescevano di peso. I cinesi avevano gi\u00e0 ideato primitivi sistemi di incubazione artificiale delle uova di pollo e di anatra; questo permise l'espansione del commercio dei volatili.\nMorfologia e differenze rispetto alla forma selvatica.\nL'anatra domestica pu\u00f2 differire parecchio a seconda della razza e, in molti casi, si \u00e8 decisamente allontanata dal Germano Reale, la sua forma selvatica.\nLa prima differenza pi\u00f9 saliente riguarda le dimensioni ed il peso: se il germano pu\u00f2 pesare da 700 gr a 1400 gr, alcune razze domestiche come la aylesbury e la rouen superano facilmente i 4\u00a0kg, arrivando cos\u00ec a pesare il doppio del loro progenitore selvatico. Di contro, razze nane come la nana a becco corto arrivano a circa 500 gr, quasi la met\u00e0 del germano.\nCome in tutte le altre specie domestiche di uccelli, altra differenza fondamentale riguarda la colorazione. Sono state create molte variet\u00e0 di colore, a partire da quella selvatica, che riguardano, oltre al piumaggio, anche il colore di becco, zampe e occhi.\nInoltre, l'anatra ha mutato costumi sessuali rispetto alla sua forma selvatica: ha infatti abbandonato la monogamia tipica degli anseriformi e della maggior parte degli uccelli, adottando la poligamia. A seconda della razza, un maschio pu\u00f2 avere un harem che comprende dalle tre alle sette femmine.\nCome nel caso del pollo, l'anatra domestica ha una deposizione che supera enormemente quella del germano: la maggior parte delle razze depone pi\u00f9 di 100 uova annue ed alcune razze sono state appositamente selezionate per produrre uova; in questo caso, riescono a produrre tra le 200 e le 350 uova all'anno.\nClassificazione delle razze domestiche.\nL'Entente Europ\u00e9enne classifica le razze di anatre in base al paese d'origine, come per gli altri volatili, ma esistono vari modi di classificazione delle razze.\nL'American Poultry Association (APA) distingue quattro classi, in base al peso della razza:\nLa British Waterfowl Association riconosce solo tre classi, bantam, leggera e pesante, ma distingue le razze anche in base alle tipologie produttive e attitudinali:\nLa germanata veneta \u00e8 l'unica razza pura di origine italiana ad essere stata riconosciuta.\nMetodi di allevamento.\nL'anatra \u00e8 stata oggetto di allevamento specializzato e industriale, e pur non avendo mai raggiunto le dimensioni acquisite dal mercato del pollo e del tacchino, il suo allevamento ha ottenuto risultati soddisfacenti in molti paesi. La Francia \u00e8 il paese che pi\u00f9 di ogni altro ha raggiunto un alto livello in questo campo, producendo anatre per l'intera Europa. A questo scopo non vengono usate razze pure, ma incroci commerciali derivanti da razze pure particolarmente idonee all'allevamento produttivo, come la Pechino e la Campbell.\nSono stati analizzati vari tipi di allevamento:\nAllevamento amatoriale.\nLe anatre sono allevate anche come animali da compagnia, se poste fin dai primi giorni a stretto contatto con l'uomo. In molti casi vengono allevate come uccelli ornamentali per stagni e giardini, soprattutto le razze selezionate a questo scopo. \nCome negli altri volatili da cortile, oggi le razze pure di anatra sono allevate a scopo amatoriale e di conservazione, per essere esposte nelle mostre avicole dove verranno sottoposte al giudizio di giudici qualificati."}
{"id": "1740151", "revid": "204012", "url": "https://it.wikipedia.org/wiki?curid=1740151", "title": "Contergan", "text": ""}
{"id": "1740153", "revid": "256896", "url": "https://it.wikipedia.org/wiki?curid=1740153", "title": "Bank for International Settlements", "text": ""}
{"id": "1740156", "revid": "60364", "url": "https://it.wikipedia.org/wiki?curid=1740156", "title": "Quantum computer", "text": ""}
{"id": "1740161", "revid": "44876", "url": "https://it.wikipedia.org/wiki?curid=1740161", "title": "Egidio Cattaneo", "text": "Carriera.\nDopo essere cresciuto nell'Atalanta, vi ritorn\u00f2 nel 1950 per disputarvi 19 partite in due campionati di Serie A; chiuse la carriera in Campania, prima alla e poi all'Avellino."}
{"id": "1740164", "revid": "124844461", "url": "https://it.wikipedia.org/wiki?curid=1740164", "title": "Museo storico Alfa Romeo", "text": "Il museo storico dell'Alfa Romeo \u00e8 uno spazio espositivo dedicato agli autoveicoli prodotti dalla casa automobilistica italiana Alfa Romeo, che si trova ad Arese, in Lombardia. \u00c8 situato all'interno del Viale Alfa Romeo, un'area un tempo occupata dallo stabilimento produttivo dell'Alfa Romeo, nei pressi dell'ex \"Centro Direzionale\".\nLo spazio espositivo.\nIl complesso \u00e8 localizzato in un'area in cui la produzione di autovetture termin\u00f2 nel 2002, mentre quella dei motori nel 2005, dopo di cui l'attivit\u00e0 industriale venne dismessa. Il museo, fortemente voluto da Giuseppe Luraghi, \u00e8 stato inaugurato il 18 dicembre 1976 da Gaetano Cortesi, all'epoca presidente ed amministratore delegato (1974-1978) dell'Alfa Romeo. Il progetto del museo, unitamente a quello del \"Centro Direzionale\", \u00e8 firmato dagli architetti Vito e Gustavo Latis.\nIl museo \u00e8 dedicato alla produzione dell'Alfa Romeo, che fabbric\u00f2 automobili, veicoli commerciali, locomotive, trattori, autobus, filobus, motori marini e propulsori aeronautici. Si estende per 4800 m2, ed i suoi sei piani sono divisi in quattro aree tematiche. L'Alfa Romeo \u00e8 proprietaria di 256 vetture e 150 motori storici. Fino al 7 febbraio 2011, la collezione allora esposta, si componeva di 118 modelli, 25 motori automobilistici e 15 propulsori aeronautici, mentre oggi solo 69 esemplari sono mostrati al pubblico in relazione agli eventi storici in cui sono stati coinvolti. Il museo possiede almeno un modello di ogni vettura assemblata dalla casa del Biscione. Il parco auto del museo comprende auto di produzione, modelli da competizione, prototipi e concept car, ed il 60% di essi \u00e8 ancora funzionante. Molti di essi sono pezzi unici. Ampio spazio \u00e8 dedicato inoltre a foto d'epoca e manifesti promozionali che sono stati raccolti dal \"Centro Documentazione Storica\" della casa, che ha sede nella medesima struttura. All'inizio del 2011 il museo venne chiuso al pubblico.\nVerso la fine del 2013, su pressione degli appassionati e grazie anche all'interessamento del presidente della Regione Lombardia Roberto Maroni, ci furono voci di una possibile riapertura del sito nel corso del 2014, un anno prima dell'Expo di Milano. Tuttavia, a causa di un contenzioso che ha visto coinvolte la Fiat e il Ministero per i beni culturali, che si \u00e8 battuto per evitare la vendita di alcuni modelli di automobile della collezione, la riapertura al pubblico \u00e8 stata ritardata, dopo lo svolgimento di lavori di ammodernamento, al 30 giugno 2015, pochi giorni dopo la presentazione (24 giugno 2015) della nuova Alfa Romeo Giulia, con la quale il Gruppo FCA ha avviato un programma di rilancio del marchio Alfa Romeo.\nNel giugno 2020 lo spazio espositivo si \u00e8 arricchito di una nuova sezione tematica denominata \"Alfa in Divisa\", interamente dedicata alle vetture che in passato sono state in dotazione alle forze dell'ordine dello Stato Italiano. \nAttualmente la struttura rientra fra i beni posti sotto tutela di FCA Heritage, il dipartimento costituito da FCA Italy per la divulgazione, la promozione del patrimonio storico, automobilistico e archivistico dei marchi italiani.\nScuderia del Portello.\nLa Scuderia del Portello \u00e8 un'associazione sportiva italiana dedita all'attivit\u00e0 agonistica delle vetture Alfa Romeo, la cui sede ufficiale si trova all'interno del museo storico Alfa Romeo di Arese. Fu fondata ad Arese il 3 febbraio 1982 nell'ambito del \"Centro Direzionale Alfa Romeo\", con il patrocinio della casa madre, per iniziativa del giornalista Luca Grandori, insieme a Edilberto Mandelli, Pietro Rondo, Giorgio Schoen, Stefano Senin e Renato Ughi. Il nome richiamava il quartiere della periferia milanese in cui era sorto il primo stabilimento dell'azienda. La scuderia venne ideata come una struttura di supporto e di assistenza tecnica per i piloti che gareggiavano con vetture Alfa Romeo di cessata produzione, ma nell'atto costitutivo indicava come scopo anche la promozione del marchio, nonch\u00e9 la tutela del suo patrimonio storico e tecnologico, come contributo alla storia dell'automobilismo. Divenne da subito la squadra ufficiale dell'Alfa Romeo per le competizioni di auto storiche.\nNel 1990 la Scuderia del Portello modific\u00f2 il proprio statuto ed estese la sua attivit\u00e0 anche al campo dell'automobilismo contemporaneo, divenendo un club ufficiale della casa del Biscione. In quest'occasione venne cambiato anche il logo, che assunse l'aspetto attuale rievocante la forma del radiatore dell'Alfa Romeo 1900.\nL'attuale presidente e team principal \u00e8 Marco Cajani.\nAttivit\u00e0.\nFIA Historic Racing Championships.\nNell'ambito dei FIA Historic Racing Championships, i titoli massimi vinti dalla scuderia sono:\nAltre competizioni.\nOltre ai titoli vinti sotto l'egida della FIA, la Scuderia del Portello vinse otto Campionati Italiani Auto Storiche, e le vittorie di classe complessive nelle competizioni di auto storiche in campionati europei e nazionali sono pi\u00f9 di 300.\nNel 1997 vinse il Tour Auto (revival del Tour de France automobile) con Cajani-Faraci (Alfa Romeo Giulietta Sprint Veloce), e nel 2004, 2006 e 2007 il Tour de Espa\u00f1a, rispettivamente con Jean Sage (Alfa Romeo Giulietta Ti), Sage-Entremont (Alfa Romeo 1900 Ti) e Cajani-Confaloni (Alfa Romeo 1900 CSS Zagato).\nLa scuderia partecip\u00f2 alle rievocazioni di grandi gare storiche come la Carrera Panamericana (1990, 1991, 2002), dove nel 1991 venne premiata come \"Miglior team partecipante\", e nel 2002 vinse nella categoria \"Sport Menor\" con Arturo Merzario e Vinicio Marta (Alfa Romeo Giulietta Spider Veloce), e nella categoria \"Original Panamericana\" con Prisca Taruffi e Antonio Maglione (Alfa Romeo Giulietta Sprint Veloce). Fu presente in due edizioni del London-Sydney Marathon (1993 e 2000) e nella Pechino-Parigi (2007 e 2016). Nel 2004 fu l'unica squadra corse presente in tutte le sei classi della rievocazione storica della 24 Ore di Le Mans, e con Phil Hill ottenne la vittoria di classe con l'Alfa Romeo 6C 3000 CMM.\nA livello nazionale la Scuderia del Portello \u00e8 presente nelle rievocazioni delle corse storiche Mille Miglia e Targa Florio.\nAnche nel settore delle auto da corsa moderne la scuderia ha conseguito risultati di rilievo, tra cui un Titolo Piloti e Marche ISCS Serie Internazionale Gruppo N, un Titolo Italiano Superproduzione, due Titoli CIVT Campionato Italiano Velocit\u00e0 Turismo Gruppo N, un Titolo di Classe fino a 2.5 cc. Superdiesel Challenge ETCS, due Coppe femminili CSAI, una vittoria nel Challenge Alfa Romeo CIVT, una vittoria di classe ISCS alla 24 Ore del N\u00fcrburgring e due vittorie nel Campionato Italiano Superturismo (Trofeo Privati)."}
{"id": "1740168", "revid": "135224", "url": "https://it.wikipedia.org/wiki?curid=1740168", "title": "Riforma ceciliana", "text": ""}
{"id": "1740174", "revid": "767487", "url": "https://it.wikipedia.org/wiki?curid=1740174", "title": "Drest VI dei Pitti", "text": "Sal\u00ec sul trono dopo Gartnait IV nel 663. Secondo la \"Cronaca dei Pitti\" regn\u00f2 sei o sette anni. Secondo gli \"Annali dell'Ulster\" e quelli di \"Tigernach\" nel 672 fu deposto forse da Bruide III. Mor\u00ec attorno al 678."}
{"id": "1740175", "revid": "49022", "url": "https://it.wikipedia.org/wiki?curid=1740175", "title": "Talorcan dei Pitti", "text": ""}
{"id": "1740176", "revid": "3082", "url": "https://it.wikipedia.org/wiki?curid=1740176", "title": "Maxima Sequanorum", "text": ""}
{"id": "1740179", "revid": "547992", "url": "https://it.wikipedia.org/wiki?curid=1740179", "title": "Paulo Silas", "text": "Biografia.\nFa parte dell'associazione Atleti di Cristo. \u00c8 zio del calcettista Thiago Grippi.\nCarriera.\nGiocatore.\nClub.\nCresciuto calcisticamente nel Sao Paulo, dove si mise in luce totalizzando 57 presenze con 17 gol conquistando il titolo nazionale nel 1986. Il primo passaggio al calcio europeo, in Portogallo allo Sporting Lisbona, fu altrettanto proficuo: 47 presenze, 11 gol e un ottimo feeling con compagni ed allenatori.\nNell'ottobre 1990 venne ingaggiato del facendo il suo debutto in Serie A nel settimo turno del campionato 1990-1991 contro il Torino. I granata passarono in vantaggio poi, al 23' del primo tempo, Silas si incaric\u00f2 della battuta di un calcio di punizione dai 30 metri. La forte conclusione del brasiliano si insacc\u00f2 nel sette riequilibrando il risultato. Purtroppo per\u00f2 per il Cesena fu una stagione deludente classificandosi in penultima piazza a fine campionato. Silas gioc\u00f2 dignitosamente bene, confermando a tratti le sue doti, collezionando 26 presenze e 3 reti. Nell\u2019estate del 1991 trov\u00f2 un nuovo ingaggio venendo tesserato dalla Sampdoria di Boskov, fresca dello storico scudetto, che puntava a confermarsi al vertice. Ancora una volta, il brasiliano inizi\u00f2 la stagione segnando un gol al suo debutto, questa volta contro il Cagliari. Poi per\u00f2 si spense pian piano proprio come la sua Sampdoria che, dopo la sfavillante stagione precedente, dovette accontentarsi di un poco onorevole sesto posto. I doriani furono per\u00f2 protagonisti di un entusiasmante cammino in Coppa dei Campioni, arrivando addirittura in finale con il Barcellona di Cruyff a Londra. La storica sconfitta contro i catalani, vittoriosi 1-0 grazie ad una punizione di Koeman, non vide per\u00f2 Silas tra i protagonisti infatti non entr\u00f2 in campo neppure per un minuto.\nDopo una sola stagione lasci\u00f2 la Sampdoria e da quel momento inizi\u00f2 il suo girovagare: torn\u00f2 in Brasile con Internacional e Vasco da Gama, pass\u00f2 in Argentina al San Lorenzo, ritorn\u00f2 al San Paolo dove era cresciuto da ragazzino per poi tentare l\u2019avventura nipponica al Kyoto Sanga e ultimi scampoli in Brasile con Rio Branco, Ituano, Am\u00e9rica di Belo Horizonte, Portuguesa e Internaciol de Limeira.\nNazionale.\nDopo la partecipazione al Mondiale Under-20 del 1985 dove ottiene il riconoscimento di miglior giocatore del torneo, Silas gioca con la \"Sele\u00e7\u00e3o\" 38 volte, andando a segno in una sola occasione e prendendo parte alle spedizioni verde-oro ai Mondiale del 1986 e del 1990.\nAllenatore.\nIn patria ha allenato nel 2006 la formazione del Fortaleza, dal 2007 al 2009 l'Ava\u00ec e nel 2010 il Gremio.\nDal 2010 diviene allenatore del Flamengo e nel 2011 torna all'Ava\u00ec"}
{"id": "1740181", "revid": "767487", "url": "https://it.wikipedia.org/wiki?curid=1740181", "title": "Bridei II dei Pitti", "text": "Secondo la \"Cronaca dei Pitti\" regn\u00f2 cinque anni dopo il fratello Gartnait III. Gli successe l'altro fratello Talorc III."}
{"id": "1740183", "revid": "135224", "url": "https://it.wikipedia.org/wiki?curid=1740183", "title": "Carlo Vegezzi-Bossi", "text": ""}
{"id": "1740185", "revid": "729019", "url": "https://it.wikipedia.org/wiki?curid=1740185", "title": "Sam Browne", "text": "Durante una battaglia in India (Seerporah) il 31 agosto 1858 perse il braccio sinistro tranciato da una sciabolata. Invent\u00f2 quindi una cintura da portare in vita e sorretta da una cinghia passante a cavallo della spalla, che facilitava l'estrazione della pistola dalla fondina con l'arto rimanente.\nIl modello Sam Browne \u00e8 stato adottato da vari eserciti nel secolo scorso ed \u00e8 ancora in uso in molti corpi militari e di polizia.\nOnorificenze.\n\u00c8 stato insignito di: \"Victoria Cross\", Ordine del Bagno e \"Order of the Star of India\"."}
{"id": "1740186", "revid": "3082", "url": "https://it.wikipedia.org/wiki?curid=1740186", "title": "Alpes Poeninae", "text": ""}
{"id": "1740187", "revid": "2069021", "url": "https://it.wikipedia.org/wiki?curid=1740187", "title": "Meleagro", "text": "Meleagro () \u00e8 un personaggio della mitologia greca. Fu un principe di Calidone e un Argonauta, e partecip\u00f2 alla caccia al cinghiale calidonio.\nGenealogia.\nFiglio di Oineo o di Ares e di Altea, spos\u00f2 Cleopatra Alcione e fu padre di Polidora.\nCon Atalanta fu padre di Partenopeo.\nMitologia.\nApollonio Rodio lo elenca tra gli Argonauti ma non riferisce nulla a riguardo di sue imprese particolari.\nLa leggenda principale che riguarda questo personaggio lo vede protagonista della caccia al cinghiale calidonio ed \u00e8 probabilmente legata alla trascrizione di un racconto popolare e legato ad un'opera perduta (le \"Pleuronie\" di Frinico), ma sul seguito della sua esistenza esistono due versioni distinte e di cui una vede la sua vita finire poco dopo l'uccisione dell'animale e l'altra che lo descrive impegnato a combattere in una guerra contro i Cureti ed avvenuta tempo dopo.\nPausania conferma la doppia versione del mito parlando di due altre opere perdute (\"Catalogo delle donne\" e \"Miniadi\") e scrivendo che quei testi dicevano che Meleagro fu ucciso da Apollo che combatteva al fianco dei Cureti.\nL'anatema delle Moire.\nQuando furono passati sette giorni dalla sua nascita, le Moire si presentarono alla madre e predissero che il bambino sarebbe vissuto fino a quando il ciocco di legno che stava bruciando nel focolare non si fosse consumato e cos\u00ec, per salvaguardare la vita del figlio, Altea tolse quel tizzone dal fuoco e lo deposit\u00f2 in una cassa.\nLa caccia al cinghiale.\nDopo un abbondante raccolto suo padre Oineo aveva offerto un sacrificio a tutte le divinit\u00e0 dimenticandosi per\u00f2 di onorare Artemide che per ritorsione invi\u00f2 nelle terre di Calidone un cinghiale di proporzioni enormi che devastava i campi ed uccideva chiunque uscisse dalle mura della citt\u00e0.\nPer abbattere l'animale il padre fece appello a molti eroi ed una volta riunito il gruppo li affid\u00f2 al figlio che diede inizio alla battuta di caccia. Tra di loro si present\u00f2 anche Atalanta, una bellissima cacciatrice che infatu\u00f2 Meleagro e donna con cui desider\u00f2 avere un figlio nonostante fosse gi\u00e0 sposato con Cleopatra. \nEd Atalanta, tra tutti i tentativi fatti dagli altri cacciatori per colpire l'animale, fu la prima a ferire il cinghiale, che di l\u00ec a poco cess\u00f2 di correre e di caricarli e che fu infine ucciso da Meleagro con un colpo di giavellotto.\nL'amore e la morte.\nPer amore, cavalleria o riconoscenza, Meleagro consegn\u00f2 la testa e la pelle dell'animale come trofeo ad Atalanta, ma Plessippo e Tosseo (fratelli di Altea e quindi zii di Meleagro) protestarono dicendo che il trofeo, qualora non fosse trattenuto dal suo uccisore, doveva essere consegnato a loro; ne nacque una lite e Meleagro reag\u00ec uccidendoli entrambi.\nEd Altea, che sulle prime fu contenta per la morte del cinghiale, quando seppe che il figlio aveva ucciso i suoi fratelli prese il ciocco di legno legato alla vita del figlio e lo mise su un braciere. \nE Meleagro mor\u00ec.\nMeleagro nell'Iliade.\nNel IX libro dell'Iliade Fenice, il tutore di Achille, quando si reca da lui per chiedergli di riprendere le armi, gli racconta la vicenda di Meleagro.\nLa versione della storia raccontata da Fenice coincide con quella precedentemente esposta fino all'abbattimento del cinghiale. Fenice per\u00f2, anzich\u00e9 raccontare ad Achille della vita dell'eroe che termina quando il tizzone rimesso sul fuoco da Altea finisce di bruciare, dice che Artemide (non soddisfatta dell'esito della sua punizione verso Oineo) fece in modo che dal litigio sul trofeo si generasse una guerra tra gli Etoli Calidoni ed i Cureti abitanti di Pleurone (da cui il titolo della tragedia di Frinico) e che, a causa della presenza di Meleagro nelle file dei Calidoni, gli avversari non riuscivano a sopraffarli.\nNella versione di Omero Atalanta non figura tra i cacciatori del cinghiale ed ha pi\u00f9 spazio la moglie di Meleagro, Cleopatra, poich\u00e9 durante l'assedio di Calidone gli parla del triste destino delle citt\u00e0 conquistate; inoltre l'evento dell'uccisione degli zii materni non avviene pi\u00f9 subito dopo l'abbattimento del cinghiale, bens\u00ec durante una battaglia della guerra di cui Fenice continua a raccontare ad Achille.\nDi Altea, infine, Omero scrive che dapprima giur\u00f2 la morte per suo figlio nel nome di Ade e Persefone ma che poi, dopo che il figlio si \u00e8 ritirato dal combattimento, lo implora invano quando gli avversari assalgono le mura della citt\u00e0.\nLa versione di Omero si conclude dicendo che le Erinni escono dall'Erebo per rispondere alle invocazioni di morte pronunciate da Altea ma, nonostante la citt\u00e0 dei Calidoni fosse gi\u00e0 in fiamme, non dice che l'eroe muore dopo essere ritornato in battaglia per scongiurare la caduta della stessa.\nAltri pareri.\nNel \"Catalogo delle donne\", di cui ci \u00e8 pervenuta solo la fine della storia, sembra che Meleagro venga ucciso da Apollo mentre combatte sotto le mura di Pleurone e Pausania aggiunge che il dio \u00e8 l'alleato dei Cureti e come sue fonti cita sia il \"Catalogo di Esiodo\" sia il perduto poema epico \"Miniadi\"."}
{"id": "1740188", "revid": "62221", "url": "https://it.wikipedia.org/wiki?curid=1740188", "title": "Ahuautle", "text": ""}
{"id": "1740189", "revid": "767487", "url": "https://it.wikipedia.org/wiki?curid=1740189", "title": "Gartnait III dei Pitti", "text": "Secondo la \"Cronaca dei Pitti\" regn\u00f2 quattro anni (cinque o otto in altre versioni). Secondo gli \"Annali dell'Ulster\" mor\u00ec nel 637. Gli succedette il fratelloBridei son of Uuid, al quale succedette poi un altro fratello: Talorc."}
{"id": "1740190", "revid": "62221", "url": "https://it.wikipedia.org/wiki?curid=1740190", "title": "Caviale messicano", "text": ""}
{"id": "1740194", "revid": "125475614", "url": "https://it.wikipedia.org/wiki?curid=1740194", "title": "Dioniso", "text": "Dioniso (: , alla latina ; in greco attico: ; in greco omerico: ; in greco eolico: o ; in Lineare B) \u00e8 una divinit\u00e0 della religione greca.\nOriginariamente fu un dio arcaico della vegetazione, legato alla linfa vitale che scorre nelle piante. In seguito fu identificato come dio dell'estasi, del vino, dell'ebbrezza e della liberazione dei sensi; venne quindi a rappresentare l'essenza del creato nel suo perenne e selvaggio fluire, lo spirito divino di una realt\u00e0 smisurata, l'elemento primigenio del cosmo, l'irruzione spirituale della \"zo\u00e9\" greca, ossia l'esistenza intesa in senso assoluto, la frenetica corrente di vita che tutto pervade.\nDio \"ibrido\" dalla multiforme natura maschile e femminile, animalesca e divina, tragica e comica, Dioniso incarna, nel suo delirio mistico, la scintilla primordiale e istintuale presente in ogni essere vivente; che permane anche nell'uomo civilizzato come sua parte originaria e insopprimibile, e che pu\u00f2 riemergere ed esplodere in maniera violenta se repressa e non elaborata correttamente.\nVeniva identificato a Roma con il dio Bacco (simile a Dioniso), con il Fufluns venerato dagli Etruschi e con la divinit\u00e0 italica \"Liber Pater\", ed era soprannominato \"lysios\", \"colui che scioglie\" l'uomo dai vincoli dell'identit\u00e0 personale per ricongiungerlo all'originariet\u00e0 universale. Nei misteri eleusini veniva identificato con Iacco.\nStrettamente legato alle origini del teatro, Dioniso \u00e8 forse il dio della mitologia greca di maggior fortuna nella cultura contemporanea, in particolare nel Novecento, dopo che il filosofo Friedrich Nietzsche, nella \"Nascita della tragedia\", ha creato la categoria estetica del dionisiaco \u2013 emblema delle forze naturali, vitalistiche e irrazionali \u2013 contrapponendola a quella dell'apollineo.\nAttributi ed Epiteti.\nSolitamente accompagnato da un corteo chiamato tiaso e composto dalle sue sacerdotesse (dette menadi o baccanti, donne in preda a frenesia estatica e invasate dal dio), bestie feroci, satiri e sileni. Care al dio erano le piante della vite (da cui il legame con il vino e la vendemmia) e all'edera (in particolare alcune specie di edera, contenenti sostanze psicotrope e che venivano lasciate macerare nel vino).\nUno dei suoi attributi era infatti il sacro tirso, un bastone nodoso avvolto da edera e pampini e sormontato da una pigna; altro suo attributo \u00e8 il kantharos, una coppa per bere caratterizzata da due alte anse che si estendono in altezza oltre l'orlo.\nA seguire, alcuni degli epiteti con cui il Dio era chiamato:\nMito.\nOrigini.\nL'origine del nome Dioniso \u00e8 suggerita dal genitivo e da , quindi il \"nysos\" di Zeus: il \"giovane figlio di Zeus\". Per altri studiosi, l'etimologia \u00e8 invece legata al monte Nisa, dove il dio venne allevato (\"theos-Nyses\", il dio di Nisa); e c'\u00e8 anche chi propende per il significato di \"dio notturno\" (\"theos-nykios\"). Il poeta Apollonio Rodio invece propose il significato di \"nato due volte\" (da \"di-genes\") o \"il fanciullo dalla doppia porta\".\nSecondo Detienne, Dioniso \u00e8 il dio straniero per eccellenza, poich\u00e9 proveniva dalla Tracia. Le ricerche pi\u00f9 recenti, in effetti, hanno messo in rilievo l'esistenza di elementi comuni nel culto greco di Dioniso e nei culti della Tracia, con possibilit\u00e0 di rapporti reciproci, uniti forse a influssi dall'Asia Minore (gi\u00e0 autori antichi, come Euripide, sostenevano l'origine frigia di Dioniso, che presenta forti affinit\u00e0 col dio Sabazio). Questa tesi ben si accorda al fatto che diversi elementi attestano l'antichit\u00e0 del culto di Dioniso in terra greca: in particolare la presenza del nome sulle tavolette micenee in lineare B, il carattere orgiastico dei culti della vegetazione della religione minoica, nonch\u00e9 la credenza, diffusa a Creta, che il toro rappresenti una forma di epifania divina (e Dioniso venne talvolta invocato con l'appellativo di \"toro\").\nLe notizie relative alle modalit\u00e0 della nascita di Dioniso sono intricate e contrastanti. Sebbene il nome di suo padre, Zeus, sia indiscusso, quello di sua madre \u00e8 invece vittima di numerose interpretazioni da parte degli autori mitografi. Alcuni dicono che il dio fosse frutto degli amori del dio con Demetra, sua sorella, oppure di Io, o ancora di Lete; altri ancora lo fanno figlio di Dione, oppure di Persefone.\nQuest'ultima versione, nonostante non sia accettata dalla maggior parte dei mitografi, non \u00e8 comunque stata scartata del tutto dalla tradizione letteraria. In alcune leggende orfiche la madre di Dioniso \u00e8 infatti definita \"la regina della morte\", il che fa appunto pensare a Persefone. Zeus stesso, innamoratosi di sua figlia, che era stata nascosta in una grotta per volere di Demetra, si tramut\u00f2 in serpente e la raggiunse mentre era intenta a tessere. La fecond\u00f2 e la fanciulla partor\u00ec cos\u00ec due bambini, Zagreo e lo stesso Dioniso.\nNascita di Dioniso.\nLa versione generalmente pi\u00f9 conosciuta \u00e8 quella che vuole come madre Semele, figlia di Armonia e di Cadmo, re di Tebe: d'altra parte il suo nome pu\u00f2 significare \"la sotterranea\", se non si riferisca a Selene, la dea Luna, che ribadisce cos\u00ec all'immagine della Terra intesa come grembo oscuro, ma stranamente fecondo, che sottrae la vita alla luce e l'assorbe per riprodurla, in un eterno ciclo di morti e resurrezioni. Anche sulle versioni del concepimento di Dioniso le tradizioni non concordano: secondo alcuni Zeus, dopo avere raccolto ci\u00f2 che rimaneva del corpicino del diletto figlioccio Zagreo, generato dal fratello Ade e dalla nipote Persefone e ucciso dai Titani, cucin\u00f2 il cuore del fanciullo in un brodo che fece bere alla giovane Semele, sua amante. Oppure il padre degli dei stesso, innamorato perdutamente di Semele, assunse l'aspetto di un mortale per unirsi a lei nel talamo, rendendola incinta di un bambino.\nL'ennesimo tradimento di Zeus con una mortale non rest\u00f2 oscuro a Era, che si poteva ritenere l'unica moglie legittima del dio. Infuriata, e non potendo vendicarsi sul marito, la dea ispir\u00f2 nelle tre sorelle di Semele invidia per la sorella, che nonostante fosse in et\u00e0 da nubile poteva vantare gi\u00e0 un amante e anche una gravidanza. La povera Semele sub\u00ec le crudeli beffe di Agave, Ino e Autonoe, le quali criticavano non solo il fatto che fosse gi\u00e0 incinta, ma anche che nonostante il concepimento il padre del bambino non si fosse ancora deciso a venire allo scoperto e a dichiararsi.\nNel frattempo la regina degli dei, approfittando di questi contrasti, assunse l'aspetto di una vecchia anziana, Beroe, nutrice della fanciulla, la quale era sua assistente sin dalla nascita. La regina degli dei si present\u00f2 quindi a Semele, gi\u00e0 incinta da sei mesi, che, credendola la nutrice, cominci\u00f2 a parlare con lei fino a quando il discorso non cadde sul suo amante. La vecchia mise in guardia Semele, consigliandole di fare una singolare richiesta al suo amante, ovvero quella di rivelarle la propria identit\u00e0, smettendo di ingannarla e nascondersi; altrimenti avrebbe potuto pensare che il suo aspetto fosse in realt\u00e0 quello di un mostro. Secondo una versione diversa Semele era a conoscenza dell'identit\u00e0 del suo amante ed Era l'aveva messo in guardia proprio dal fidarsi del dio, esortandola a esigere una prova della sua vera identit\u00e0. Sugger\u00ec quindi di chiedere a Zeus di presentarsi a lei come quando si presentava al cospetto di Era.\nDopo qualche tempo, quando Zeus torn\u00f2 nuovamente dalla sua amante per godere le gioie del sesso, Semele, memore delle parole della vecchia, preg\u00f2 Zeus di rivelargli la sua identit\u00e0 e di smettere di continuare a fingere. Per timore della gelosia di sua moglie Era il dio rifiut\u00f2, e a questo punto Semele si oppose al condividere il suo letto con lui. Adirato, Zeus le apparve tra folgori e fulmini accecanti, tanto che la fanciulla, non potendo sopportare il tremendo bagliore, venne incenerita. Secondo l'altra versione quando il padre degli dei torn\u00f2 dalla sua amante Semele gli chiese di offrirle un regalo ed egli promise di esaudire qualsiasi desiderio della fanciulla. Semele chiese allora al re degli dei di manifestarsi in tutta la sua potenza. Zeus, disperato, fu costretto a realizzare la richiesta di Semele, che rimase uccisa.\nPer impedire che il bambino morisse Gea, la Terra, fece crescere dell'edera fresca in corrispondenza del feto; ma Zeus incaric\u00f2 Ermes (o secondo altri lo fece egli stesso) di strappare il feto dal ventre materno e se lo fece cucire dentro la coscia. Passati altri tre mesi e finito il periodo di gestazione, il sovrano degli d\u00e8i partor\u00ec il bambino, perfettamente vivo e formato, dandogli il nome di Dioniso che vuol dire il \"nato due volte\" o anche \"il fanciullo dalla doppia porta\".\nInfanzia e giovinezza di Dioniso.\nQuando il piccolo Dioniso nacque dalla coscia di Zeus, lui lo affid\u00f2 alle cure della sorella di Semele, Ino e a suo marito Atamante. Questo per\u00f2 non pass\u00f2 inosservato agli occhi attenti di Era, la quale fece impazzire i due sposi. Atamante, credendo di vedere un cervo nel figlio Learco, lo uccise a colpi di freccia, mentre Ino si gett\u00f2 in mare trascinando con s\u00e9 il piccolo Melicerte.\nDioniso rimase solo nella casa abbandonata e chiss\u00e0 cosa gli sarebbe successo se Ermes non lo avesse preso con s\u00e9. Lo port\u00f2 in una lontana montagna dell'Asia minore sulla quale vivevano le, Iadi, ninfe dei boschi. Queste crebbero amorevolmente il piccolo Dioniso finch\u00e9 non fu tempo di trovargli un precettore. Chiesero allora a Sileno, un anziano figlio di Pan e di una ninfa che possedeva una straordinaria saggezza ed il dono della divinazione.\nLa divinit\u00e0 errante.\nRaggiunta la maturit\u00e0, Era non pot\u00e9 fare a meno di riconoscerlo come figlio di Zeus, punendolo per\u00f2 al contempo con la pazzia. Egli inizi\u00f2 allora a vagare insieme al suo tutore Sileno e a un gruppo di satiri e baccanti (cos\u00ec erano dette le seguaci del dio) fino in Egitto, dove si batt\u00e9 con i Titani.\nIn seguito si diresse in oriente, verso l'India, sconfiggendo numerosi avversari lungo il suo cammino (tra cui il re di Damasco, che scortic\u00f2 vivo) e fondando numerose citt\u00e0: dopo aver sconfitto il re indiano Deriade, Dioniso ottenne l'immortalit\u00e0. Ma al suo ritorno gli si oppose il popolo delle Amazzoni, che egli aveva gi\u00e0 precedentemente respinto fino a Efeso: le donne guerriere vennero nuovamente sbaragliate dal dio e dal suo seguito.\nFu allora che decise di tornare in Grecia in tutta la sua gloria divina, come figlio di Zeus; dopo essersi purificato dalla nonna Rea per i delitti commessi durante la pazzia, sbarc\u00f2 in Tracia, dove regnava re Licurgo. Quando il re della Tracia Licurgo seppe che Dioniso aveva fatto irruzione nei propri territori, gli si oppose facendo imprigionare tutti i seguaci del dio: questi riusc\u00ec per\u00f2 a fuggire rifugiandosi da Teti.\nAdirato contro il re di Tracia, Dioniso invi\u00f2 una terribile siccit\u00e0 che scaten\u00f2 una rivolta tra il popolo, e maledisse Licurgo facendolo impazzire: reso folle dal dio, il sovrano uccise a colpi d'ascia il figlio scambiandolo per un ramo d'edera. Un oracolo nel frattempo, a cui era stato chiesto consiglio, aveva emesso questo verdetto, che tutto il regno sarebbe rimasto secco e sterile fino a quando Licurgo fosse rimasto in vita: il popolo trascin\u00f2 quindi fuori dal palazzo il proprio sovrano e lo linci\u00f2 sulla pubblica piazza.\nCon la morte di Licurgo Dioniso liber\u00f2 la Tracia dalla maledizione. In una versione alternativa della storia Licurgo aveva tentato di uccidere un seguace del dio ma questi, che era stato trasformato immediatamente in un vitigno, si attorcigli\u00f2 strettamente attorno al re infuriato e lo trattenne tra le sue spire fino a strangolarlo.\nIn seguito Dioniso tolse il senno anche al fratellastro di Licurgo, il pirata Bute, che aveva violentato una delle Menadi.\nIl ritorno in Grecia.\nSottomessa la Tracia, pass\u00f2 in Beozia e poi alle isole dell'Egeo, dove noleggi\u00f2 una nave da alcuni giovani marinai diretti a Nasso; questi si rivelarono poi essere pirati che intendevano vendere il dio come schiavo in Asia, ma Dioniso si salv\u00f2 tramutando in vite l'albero maestro della nave e s\u00e9 stesso in leone, popolando nel contempo la nave di fantasmi di animali feroci che si muovevano al suono di flauti.\nI marinai, sconvolti, si gettarono in mare ma il dio li salv\u00f2 trasformandoli in delfini: pur consapevoli che non avrebbero pi\u00f9 riacquistato la forma umana, i giovani compresero anche che il dio aveva voluto concedere loro la possibilit\u00e0 di riscattarsi, e cos\u00ec dedicarono il resto della loro vita a salvare i naufraghi. Per essersi dimostrato pi\u00f9 buono degli altri pirati, Acete, il timoniere, non sub\u00ec metamorfosi, divenendo sacerdote del dio. \nQuando Dioniso giunse nella sua citt\u00e0 natale, Tebe, il sovrano Penteo, suo cugino, si oppose ai nuovi riti introdotti dal dio, facendo arrestare Acete e alcune Menadi. La vendetta di Dioniso su Tebe e sulla sua famiglia \u00e8 narrata da Euripide nella tragedia intitolata \"Le Baccanti\", composta mentre si trovava alla corte del re Archelao di Macedonia.\nNell'opera teatrale, in cui \u00e8 argomentata la natura pi\u00f9 terrifica e distruttiva del dio (al punto da far pensare che si tratti di un'opera critica verso la religione dionisiaca, Dioniso fa impazzire le donne della citt\u00e0, colpendo per prime le sue zie (Agave, Ino, Autonoe) le quali a loro tempo non avevano dato fiducia alle affermazioni di Semele che diceva d'esser stata messa incinta dal padre degli d\u00e8i.\nDioniso vuole anche punire l'intera citt\u00e0 che continua a negare la sua divinit\u00e0 e si rifiuta pertanto di adorarlo. Le cittadine tebane lasciano la citt\u00e0 per andare nei boschi del monte Citerone a celebrare le orge sacre a Dioniso.\nInfine il dio spinge lentamente alla pazzia anche re Penteo, convincendolo a travestirsi da donna per andare a spiare le menadi mentre celebrano nei tiasi i riti sacri al dio. Attirato sul monte Citerone, lo fa uccidere dalle donne tebane, che invasate dalla divinit\u00e0, scambiano Penteo per un animale selvatico; il sovrano viene letteralmente fatto a pezzi.\nLa prima ad avventarsi su di lui \u00e8 proprio Agave, sua madre, posta a capo di un gruppo di baccanti. La donna torna a Tebe con la testa del figlio su una picca e non riconosce il proprio figlio se non quando oramai \u00e8 troppo tardi e non pu\u00f2 far altro che versare amarissime lacrime. Dioniso infine condanna all'esilio da Tebe i suoi parenti, garantendo cos\u00ec la sua totale vendetta.\nUna volta riconosciuto come dio, secondo la volont\u00e0 di Zeus, Dioniso ascende all'Olimpo.\nLe relazioni amorose.\nChirone.\nViene anche detto che il giovane Dioniso sia stato uno dei tanti allievi illustri del centauro Chirone: secondo Toloneo Chennus (testimonianza raccolta da Fozio nella sua \"Biblioteca\") \u00abil giovinetto Dioniso era amato da Chirone, dal quale apprende le arti del canto e della danza, oltre alle regole iniziatiche dei futuri riti bacchici\u00bb. \nAmpelo.\nIl primo amore pederastico di Dioniso fu quello espresso nei confronti del giovanissimo satiro di nome Ampelo: l'adolescente con i piedi da capretto rimase ucciso cadendo dalla groppa di un toro impazzito per essere stato punto da un tafano inviatogli da Ate, la dea della malizia. Le Moire a seguito della supplica inviata loro dallo stesso dio che voleva intercedere a favore dell'amante, concessero ad Ampelo una seconda vita in forma di tralcio di vite.\nProsimno.\nUna tra le storie pi\u00f9 note riguardanti la discesa del giovane semidio nel regno dei morti per riportare in vita la madre \u00e8 quella che racconta anche del rapporto omosessuale avuto con Prosimno. Guidato dall'uomo lungo il viaggio che lo condusse fin alle porte di Ade, sulla costa dell'Argolide nei pressi di Lerna (e considerato da tutti un pozzo infinito senza possibilit\u00e0 alcuna d'uscita) gli venne chiesta come ricompensa di farsi amare come una donna: Dioniso accett\u00f2, gli chiese solo di aspettare che avesse portato in salvo Semele dalle grinfie della morte. Al suo ritorno dagli inferi per\u00f2 Dioniso scopr\u00ec che il pastore era morto prima ch'egli potesse onorare il suo impegno.\nDirettosi al tumulo che conteneva le spoglie mortali di Prosimno, Dioniso s'impegn\u00f2 a soddisfarne almeno l'ombra: da un ramo di ulivo (o di fico) cre\u00f2 un Phallos di legno e vi si sedette sopra. Infine pose la figura dell'amico tra le stelle del cielo.\nQuesto racconto \u00e8 sopravvissuto solamente grazie a fonti cristiane, il cui obiettivo primario era quello di screditare moralmente tutta la religione pagana precedente: \u00e8 servita tuttavia come spiegazione parziale per spiegare alcuni tra gli oggetti segreti che venivano rivelati durante i misteri dionisiaci.\nIl matrimonio con Arianna.\nIl dio giunse all'isola di Nasso, dove incontr\u00f2 Arianna abbandonata da Teseo e la spos\u00f2, dopodich\u00e9 riprese di nuovo il mare per la Grecia. Sbarcato ad Argo, Perseo gli eresse un tempio perch\u00e9 placasse le donne di quella citt\u00e0, fatte impazzire dal dio come punizione per l'eccidio dei suoi seguaci, permettendo a Dioniso di entrare nell'Olimpo.\nDioniso Zagreo e la tradizione orfica.\nIn antropologia Dioniso rappresenta il mito della \"resurrezione del Dio ucciso\". La versione religiosa orfica della venuta al mondo di Dioniso ribattezza il dio col nome di Zagreo. Zagreo () \u00e8 il figlio che Ade, sotto forma di serpente, ebbe dalla moglie Persefone (o, secondo altre versioni, nato da Persefone e il padre Zeus). Tale nome appare per la prima volta nel poema dal VI secolo \"Alcmenoide\", nel quale si dice: \"Potnia veneranda e Zagreo, tu che sei sopra tutti gli dei\". Secondo Diodoro Siculo, i Cretesi consideravano Dioniso figlio di Ade, o Zeus, e Persefone e loro conterraneo. Di fatto gli epiteti di Dioniso a Creta erano Cretogeno, Ctonio, in quanto figlio della regina del mondo sotterraneo, e appunto Zagreo.\nSecondo questo mito, Zeus aveva deciso di fare di Zagreo il suo successore nel dominio del mondo, provocando cos\u00ec l'ira di sua moglie Era. Zeus aveva affidato Zagreo ai Cureti affinch\u00e9 lo allevassero. Allora Era si rivolse ai Titani, i quali attirarono il piccolo Zagreo offrendogli giochi, lo rapirono, lo fecero a pezzi e divorarono le sue carni. Le parti rimanenti del corpo di Zagreo furono raccolte da Apollo, che le seppell\u00ec sul monte Parnaso; Atena invece trov\u00f2 il cuore ancora palpitante del piccolo e lo port\u00f2 a Zeus.\nIn base alle diverse versioni:\nZeus pun\u00ec i Titani fulminandoli, e dal fumo uscito dai loro corpi in fiamme sarebbero nati gli uomini. Questa versione \u00e8 narrata anche da Nonno di Panopoli nelle \"Dionisiache\".\nNegli \"Inni orfici\", che presentano una diversa teogonia rispetto a quella pi\u00f9 famosa di Esiodo, nell'elenco dei sovrani degli dei, Dioniso \u00e8 il sesto (dopo Fanes, Notte, Urano, Kronos e Zeus); \u00abl'ultimo re degli dei, investito da Zeus; il padre lo pone sul trono regale, gli d\u00e0 lo scettro e lo fa re di tutti gli dei\u00bb. Sempre negli \"Inni Orfici\", Dioniso viene fatto a pezzi dai Titani e ricomposto da Apollo. E, parlando della nascita di Dioniso: \u00abLa prima \u00e8 dalla madre, un'altra \u00e8 dalla coscia, la terza avviene quando, dopo che \u00e8 stato straziato dai Titani, e dopo che Rea ha rimesso insieme le sue membra, egli ritorna in vita\u00bb.\nUn'antica etimologia popolare, farebbe risalire \"di-agreus\" (perfetto cacciatore), il nome Zagreo.\nIl simbolo della maschera.\nL'impetuoso avvento di Dioniso e la sua misteriosa presenza sono simboleggiate da un'immagine da cui traspare l'enigma perturbante della sua duplicit\u00e0 e con esso la sua frenesia: la maschera. Nella festa della vendemmia, ad esempio, Dioniso era presente in figura d'una maschera. La maschera, invero, ricorre anche in altri culti greci, ma solo quelle dionisiache rappresentavano il dio nella sua epifania. A causa delle notevoli dimensioni, tali maschere dunque non venivano indossate ma erano concepite come le immagini stesse del dio. La materia \u00e8 ancora controversa, ma le diverse ipotesi confluiscono sul concetto della maschera come \"epifania\" ed essenza del dio, e non semplice simbolo.\nSul vaso Fran\u00e7ois, Dioniso, nel corteo degli dei, si presenta diversamente dagli altri: mentre quelli si mostrano di profilo, solo lui volge direttamente all'osservatore il suo gigantesco volto dagli occhi immensi. Questa particolarit\u00e0 viene generalmente spiegata col fatto che fino dall'antichit\u00e0 Dioniso sarebbe stato rappresentato di preferenza con la maschera, ma lo si rappresentava cos\u00ec perch\u00e9 era \u201cil contemplante\u201d, il dio della pi\u00f9 immediata presenza. Dal vaso Fran\u00e7ois ci guarda in modo cos\u00ec penetrante proprio perch\u00e9 \u00e8 sua caratteristica apparire improvvisamente, e con tanta potenza agli occhi degli uomini che la maschera - tipica delle divinit\u00e0 naturalistiche e degli spiriti primigeni - gli serve da simbolo e da personificazione nel culto.\nIl volto dagli occhi scrutatori \u00e8 stato da tempi immemorabili considerato come la pi\u00f9 caratteristica manifestazione delle nature di tipo umano o ferino, e questa manifestazione viene riaffermata efficacemente dalla maschera, in quanto essa \u00e8 la pi\u00f9 forte immagine della presenza, della frontalit\u00e0, di ci\u00f2 \u201cche viene incontro\u201d: i suoi occhi sbarrati davanti a s\u00e9 sono tali che non si pu\u00f2 fuggire, il suo volto \u00e8 intenso, vibrante e ambiguo, simbolo contraddittorio di immediata presenza e assoluta assenza, di realt\u00e0 e illusione, ragione e follia.\nLa maschera di Dioniso si distingue da quella delle altre divinit\u00e0 perch\u00e9 \u00e8 pi\u00f9 penetrante e immediatamente sensibile, ed \u00e8 collegata con l'infinito enigma della duplicit\u00e0 e della contraddizione: i misteri ultimi dell'essere e del non-essere fissano l'uomo con occhi smisurati in un'esperienza totalizzante, che investe la dimensione dell'assoluto. Questo spirito della duplicit\u00e0 che contraddistingue Dioniso e il suo regno ricorre in tutte le forme del suo operare, \u00e8 la causa di quello stravolgimento che ogni elemento dionisiaco non manca mai di suscitare perch\u00e9 \u00e8 lo spirito di una natura selvaggia e universale.\nI Misteri Dionisiaci.\nElemento tipico del culto di Dioniso \u00e8 la partecipazione essenzialmente femminile alle cerimonie che si celebravano in svariate zone della Grecia: le baccanti (chiamate anche menadi, lene, tiadi o bassaridi) ne invocavano e cantavano la presenza e, anche per mezzo di maschere (importanti nel culto di Dioniso, che si suppone legato alla nascita della tragedia greca), riproducevano ritualmente il mitico corteo dionisiaco di sileni, satiri e ninfe. Si identificavano con il dio e ne acquisivano il \"furore\", inteso come stato d'invasamento divino: scopo del rito era quello di ricordare le vicende mitologiche di Dioniso; erano incoronate da frasche di alloro, tralci di vite e pampini, e cinte da pelli di animali selvatici, e reggevano il tirso, una verga appesantita a un'estremit\u00e0 da una pigna che ne rendeva instabili i movimenti; gli uomini erano invece camuffati da satiri (vi partecipavano anche gli schiavi). Ebbro di vino, il corteo, chiamato tiaso, si abbandonava alla vorticosa suggestione musicale del ditirambo, lirica corale e danza ritmica ossessiva ed estatica. Un rito particolarmente violento e brutale era lo \"Sparagm\u00f2s\" () che consisteva nel dilaniare a mani nude degli animali allo scopo di mangiarne le carni crude. Tale rito \u00e8 persino descritto ne \"Le Baccanti\" di Euripide.\nNei rituali dionisiaci venivano stravolte le strutture logiche, morali e sociali del mondo abituale. Il filosofo Friedrich Nietzsche, ne \"La nascita della tragedia\", afferm\u00f2 che la potenza dionisiaca induceva in uno stato di estasi ed ebbrezza infrangendo il cosiddetto \"principio di individuazione\", ossia il rivestimento soggettivo di ciascun individuo, e riconciliava l'essere umano con la natura in uno stato superiore di armonia universale che abbatteva convenzioni e divisioni sociali stabilite arbitrariamente dall'uomo. Nietzsche sosteneva che la vita stessa, come principio che anima i viventi, \u00e8 istinto, sensualit\u00e0, caos e irrazionalit\u00e0, e per questo non pot\u00e9 che vedere in Dioniso la perfetta metafora dell'esistenza: ci\u00f2 che infonde vita nelle arterie del mondo \u00e8 infatti una fonte primeva e misteriosa che fluttua caotica nel corpo e nello spirito, \u00e8 la tempesta primigenia del cosmo in eterno mutamento. Hegel, da parte sua, nella prefazione alla \"Fenomenologia dello spirito\", raffigur\u00f2 in un'immagine dionisiaca la conoscenza del Vero, quando la paragon\u00f2 al \u00abvacillare della baccante, in cui non v'\u00e8 membro che non sia ebbro\u00bb.\nMircea Eliade scrive: \u00abIl Mistero era costituito dalla partecipazione delle baccanti all'epifania totale di Dioniso. I riti vengono celebrati di notte, lontano dalla citt\u00e0, sui monti e nelle foreste. Attraverso il sacrificio della vittima per squartamento (\"sparagm\u00f3s\") e la consumazione della carne cruda (omofagia) si realizza la comunione con il dio, perch\u00e9 gli animali fatti a brani e divorati sono epifanie, o incarnazioni, di Dioniso. Tutte le altre esperienze - la forza fisica eccezionale, l'invulnerabilit\u00e0 al fuoco e alle armi, i \"prodigi\" (l'acqua, il vino, il latte che scaturiscono dal suolo), la \"dimestichezza\" con i serpenti e i piccoli delle bestie feroci - sono resi possibili dall'entusiasmo, dall'identificazione con il dio. L'estasi dionisiaca significa anzitutto il superamento della condizione umana, la scoperta della liberazione totale, il raggiungimento di una libert\u00e0 e di una spontaneit\u00e0 inaccessibili ai mortali\u00bb.\nInteressante ricostruzione dei riti e misteri dionisiaci \u00e8 offerta da Donna Tartt, autrice americana, nel libro Dio di Illusioni.\nLa natura di Dioniso.\nDivinit\u00e0 enigmatica e ammaliante, Dioniso si faceva beffe di ogni ordinamento e convenzione, sconvolgeva le coscienze, sgretolava regole e inibizioni riconducendo gli uomini, in un vortice delirante, al loro stato di purezza primordiale. Per il filologo Walter Otto rappresenta \u00ablo spirito divino di una realt\u00e0 smisurata\u00bb che si manifesta in un eterno deflagrare di forze opposte: estasi e terrore, vita e morte, creazione e distruzione, fragore e silenzio; \u00e8 una pulsione vitale dirompente e selvaggia, che affascina e inquieta: la sinfonia inebriante dell'universale realt\u00e0 del cosmo.\nPer Karl Kerenyi \u00abdove regna Dioniso la vita si rivela irriducibile e senza confini\u00bb. Per Roberto Calasso, il dio ubriaco era \u00abintensit\u00e0 allo stato puro\u00bb che \u00abtravolgeva nell'ebbrezza e usava il sarcasmo verso chiunque gli si opponesse\u00bb. Per Giorgio Colli \u00e8 \u00abil dio della contraddizione, di tutte le contraddizioni... \u00e8 l'assurdo che si dimostra vero con la sua presenza\u00bb.\nE ancora: \u00e8 il dio della potenza provvidenziale e distruttiva per Jeanne Roux; \u00e8 \u00abil dio dell'ambiguit\u00e0\u00bb, \u00abil differente\u00bb, che unisce le polarit\u00e0 contraddittorie dell'umano per H.S. Versnel; \u00e8 il dio di una \"no man's land\" in cui gli opposti della saggezza e della follia si uniscono per Claude Calame; \u00e8 il dio che rappresenta quell'elemento di alterit\u00e0 che ogni essere umano porta dentro di s\u00e9 per Jean-Pierre Vernant; non \u00e8 una divinit\u00e0 greca come le altre per Dabdab Trabulsi; \u00e8 \u00abun'arborescenza illimitata di doppie tensioni\u00bb per Charles Segal; \u00e8 un paradosso, \u00abla somma di innumerevoli contraddizioni\u00bb, tanto da presentarsi come \u00ababisso ed enigma\u00bb, per Albert Henrichs.\nLe Dionisie urbane e campestri.\nIl culto di Dioniso, diffuso in tutta la Grecia, era particolarmente vivo in Beozia e in Attica. Ad Atene erano importanti le dionisie rurali (o \"Piccole Dionisie\") e quelle urbane (o \"Grandi Dionisie\"). Nelle prime, celebrate nei vari borghi dell'Attica, \u00e8 elemento tipico la falloforia, o processione del fallo, che fa riferimento alle connotazioni agricole e di fecondit\u00e0 del dio; nelle dionisie urbane sono elemento centrale le rappresentazioni teatrali, presenti anche in un'altra festa dionisiaca ateniese, le lenee.\nIl ciclo delle celebrazioni ufficiali in onore del dio ad Atene era chiuso dai tre giorni delle antesterie, all'inizio della primavera: vi si riscontra la relazione con la vegetazione e il legame col regno dei morti (il terzo giorno si pensava che i morti ritornassero fra i vivi per essere poi, al termine della festa, ritualmente allontanati). A Delfi i tre mesi invernali erano sacri a Dioniso, e l'immagine del dio e del suo corteo era raffigurata su una delle due facciate del tempio.\nIl culto di Dioniso venne introdotto in Italia dalle colonie greche e fu oggetto anche di provvedimenti repressivi, come il senatoconsulto del 186 a.C. che vietava i baccanali, ma nella religione mistica ebbe sempre grande importanza fino all'et\u00e0 imperiale. Nella tarda antichit\u00e0 il culto di Dioniso assurse a religione cosmica e si espanse capillarmente in maniera del tutto spontanea: solo le vicende storiche posero fine alla sua influenza.\nDioniso e le origini del teatro.\nLa tragedia \u00e8 una creazione del mondo greco, ma riguardo alle sue origini le fonti sono scarse e frammentarie. Tutti gli studiosi concordano tuttavia sull'iniziale matrice religiosa del teatro greco che andrebbe rintracciata nei riti celebrati in onore di Dioniso, di cui la danza e la musica erano parte integrante. Aristotele collega la tragedia con il ditirambo, un canto corale in onore di Dioniso che veniva intonato da un corteo di satiri danzanti, guidato da un corifeo, in occasione di feste legate al culto del dio, e con un elemento satiresco; fornendo anche l'etimologia del termine come \"canto dei capri\",(\"tr\u00e1gos\", capro; \"\u014dd\u0113\", canto), dalle maschere dei partecipanti. Interpretazioni successive parlano invece di \"canto in onore del capro\" o di \"canto per ottenere il premio di un capro\".\nSecondo la tradizione il ditirambo, sorto nel VII secolo a.C. nella regione di Corinto, sarebbe stato introdotto in Attica da Tespi, un personaggio quasi leggendario che non solo avrebbe conferito forma letteraria al genere ma avrebbe anche creato per primo la figura dell'attore, introducendo la presenza di un interlocutore (l\"hypokrit\u00e9s\") che dialogava con il corifeo, e dando cos\u00ec una dimensione drammatica al canto primitivo. Da qui sarebbe scaturita la rappresentazione teatrale vera e propria, accolta nel contesto sociale come parte di un ciclo di festeggiamenti che si svolgeva periodicamente ad Atene due volte l'anno. Un'origine analoga avrebbe dato vita alla commedia, derivata da una processione spontanea a carattere buffonesco in onore di Dioniso conclusa da un canto fallico.\nDioniso e la psicologia.\nDioniso nell'interpretazione della scuola junghiana.\nJames Hillman (1926-2011), fra i principali successori di Jung nella scuola della psicologia analitica, ha sviluppato profonde riflessioni sulla figura e sull'archetipo di Dioniso. Nel suo saggio breve \"Dioniso negli scritti di Jung\", primo capitolo di \"Figure del mito\", sintetizza quanto Jung aveva scritto a proposito di Dioniso e del dionisiaco per poi fornire una personale interpretazione.\nDioniso non \u00e8 stato un tema centrale per Jung: secondo Hillman, ci\u00f2 \u00e8 causato da un lato dagli originali studi di Erwin Rohde e di Nietzsche che lasciavano ben poco spazio a un\u2019ulteriore esplorazione dal tema, dall\u2019altro dall\u2019interesse prevalente di Jung verso la schizofrenia e la figura archetipica di Ermes-Mercurio piuttosto che verso l\u2019isteria e l\u2019archetipo dionisiaco; non a caso Freud, che inizi\u00f2 la costruzione della sua teoria a partire proprio dall\u2019isteria, fece al contrario pi\u00f9 volte uso di metafore dionisiache (la \"zo\u00e9\", il bambino e la bisessualit\u00e0 rappresentate da Dioniso) nel parlare delle zone erogene e dell\u2019infante come perverso polimorfo. Nondimeno in diverse occasioni Jung analizza il dio classico e l\u2019archetipo a cui egli d\u00e0 il nome. Negli scritti alchemici di Jung, Dioniso \u00e8 associato alla scimmia e alla Messa nera, a \u201cSua Maest\u00e0 il Diavolo\u201d. In altri scritti Jung evidenzia le affinit\u00e0 fra Dioniso e Wotan, analizzando la figura di Nietzsche e la pazzia che caratterizz\u00f2 l\u2019ultima parte della sua vita in riferimento allo smembramento di Zagreo. Lo smembramento di Dioniso \u00e8 tuttavia la dimostrazione della sua divisibilit\u00e0 in parti: da un lato lo smembramento rimanda alla disgregazione e alla scomposizione del corpo dell\u2019individuo e della sua stessa vita, ed \u00e8 in qualche modo replicato dai processi che stanno alla base dei sintomi psicosomatici, dell\u2019isteria, nelle fantasie-fobie sul cancro; dall\u2019altro lato l\u2019esperienza dello smembramento del controllo centrale rappresenta la \u201cresurrezione della luce naturale della coscienza archetipica distribuita in ciascun organo del corpo\u201d, la stessa \u201cdistribuzione della coscienza nelle membra, negli organi e nelle zone del corpo\u201d che si evince dal simbolismo dell\"Ulisse\" di Joyce.\nHillman sviluppa la riflessione del suo maestro sul dionisiaco affermando che la coscienza della psicologia analitica \u201c\u00e8 sempre stata governata da una struttura archetipica che privilegia i principi della luce, dell\u2019ordine e del distanziamento rispetto al coinvolgimento emotivo, ovvero, pi\u00f9 brevemente, il principio apollineo rispetto al dionisiaco\u201d: pertanto sia la psichiatria di impianto tradizionale che gli studi classici avrebbero impedito la consapevolezza del dionisiaco e la risoluzione di problemi analitici fondamentali relativi a questo archetipo, provocando anzi una rimozione e una distorsione di tutti i fenomeni ad esso connessi bollati come \u201cisterici, femminei, incontrollabili e pericolosi\u201d:"}
{"id": "1740196", "revid": "339392", "url": "https://it.wikipedia.org/wiki?curid=1740196", "title": "Wu imperatore Jin", "text": ""}
{"id": "1740206", "revid": "767487", "url": "https://it.wikipedia.org/wiki?curid=1740206", "title": "Live at the Kremlin", "text": "Uykkepo - Live at the Kremlin \u00e8 il primo album live del cantante italiano Zucchero Fornaciari pubblicato il 4 novembre 1991 dall'etichetta Polydor.\nIl disco.\nNonostante non fosse inizialmente previsto, il cofanetto, contenente un doppio album live e una VHS, rappresenta di fatto il primo progetto \"live\" dell'artista emiliano, a testimonianza dell\"'Oro, Incenso e Birra Tour\" e dell'album omonimo \"Oro, incenso e birra\", culminato nella doppia tappa al Cremlino di Mosca, nel salone del Palazzo dei Congressi. Il secondo concerto del 9 dicembre 1990 fu trasmesso in diretta mondovisione da Raidue alle 16:30, pubblicato in vHS il 4 novembre 1991 (contemporaneamente con la versione audio), e nel 2005 riedito in DVD. La registrazione del concerto fu effettuata e mixata da Maurizio Maggi e mantenuta integrale senza nessun rifacimento o correzione tecnica successiva.\nIl concerto.\nCome raccontato nell'autobiografia \"Il suono della domenica - Il romanzo della mia vita\", Zucchero esegu\u00ec lo spettacolo in preda ad un forte attacco di panico. Nonostante ci\u00f2, il concerto, il primo di un artista occidentale in Unione Sovietica dopo la Caduta del muro di Berlino, fu ben riuscito.\nTra gli ospiti sul palco si alternarono: Randy Crawford, che duett\u00f2 con Zucchero in \"Come il sole all'improvviso\" (in un'inedita versione in lingua inglese) e in \"Imagine\" di John Lennon, un tributo al suo celebre autore nel decennale della morte, Toni Childs, con la quale Zucchero si esib\u00ec in \"Many Rivers to Cross\", e Jurij Kasparjan (chitarrista dei Kino, storica rock band sovietica) che accompagn\u00f2 il concerto con la sua chitarra insieme ad Andrea Braido. Occorre menzionare infine il contributo della vocalist Lisa Hunt, che accompagn\u00f2 le canzoni con i suoi vocalizzi soul e si mise in luce soprattutto nell'esecuzione di \"Madre dolcissima\".\nSe durante il concerto non ci furono applausi (cos\u00ec prevedeva la consuetudine sovietica), alla fine per\u00f2 il pubblico applaud\u00ec con una standing ovation di 20 minuti.\nNel novembre 1991 e poi nell'anno successivo, Zucchero pubblic\u00f2, come singolo promozionale per l'uscita dell'album, l'inedito di studio \"Anytime\", scritto dal cantante emiliano per celebrare l'evento di quasi un anno prima. Fornaciari, in occasione della conferenza stampa internazionale di presentazione del disco, torn\u00f2 a Mosca, dove venne anche realizzato per la rete di stato sovietica uno speciale televisivo, all'interno del quale figurano un'intervista al cantante ed una ripresa registrata mentre questi esegue il brano, da solo alla voce e alla chitarra, sul palcoscenico del Teatro Bol'\u0161oj.\nDa notare che nella versione home video non compaiono \"Come il sole all'improvviso\", \"Pippo\" e la conclusiva \"Libera l'amore\", presenti invece in quella audio.\n\u00c8 stato uno dei tanti concerti organizzati dal leader sovietico Michail Gorba\u010d\u00ebv.\nIl disco \u00e8 entrato in classifica anche in Danimarca.\nIl concerto fu trasmesso in diretta durante un collegamento con Domenica in condotto da Raffaella Carr\u00e0.\nMixato in diretta da Maurizio Maggi. Nessuna modifica fu fatta in Post Produzione .\nFormazione.\nPer i due concerti del Cremlino, cos\u00ec come per gli altri concerti dell\"'Oro, Incenso e Birra Tour\", Zucchero volle il chitarrista di Vasco Rossi dell'epoca: Andrea Braido. Il rocker di Zocca non diger\u00ec l'atto di Braido, ed anni pi\u00f9 tardi, nonostante l'amicizia tra Vasco stesso e Zucchero, dichiar\u00f2:"}
{"id": "1740208", "revid": "92723", "url": "https://it.wikipedia.org/wiki?curid=1740208", "title": "Cinioch dei Pitti", "text": "Secondo la \"Cronaca dei Pitti\" regn\u00f2 14 o 19 anni. Gli succedette Gartnait III."}
{"id": "1740218", "revid": "1573940", "url": "https://it.wikipedia.org/wiki?curid=1740218", "title": "Palazzetto Medici", "text": "Il cosiddetto palazzetto Medici si trova in via Santo Spirito 58 rosso a Firenze.\nIl palazzo, sul quale campeggia un grande stemma mediceo, venne fatto costruire nella seconda met\u00e0 del Seicento, nello stile di Gherardo Silvani. La facciata si caratterizza con il portale ad arco inquadrato da due semicolonne che reggono, con mensole, un balcone balaustrato in pietra serena; ai lati al primo piano si trovano due finestre inginocchiate con timpano rettangolare. Oltre le cornici marcapiano si prospettano ai due piani superiori due file di finestre, interrotte al primo piano solo dal portale del terrazzo. Al primo piano le finestre sono timpanate, con paraste ioniche, al secondo con architrave e capitello dorico. Chiude la facciata in alto un cornicione con un fregio e con rosette in pietra nel sottogronda.\nInteressanti sono i dettagli scultorei che decorano alcuni elementi architettonici, come la chiave di volta del portale, con un'arpia, la parte inferiore delle mensole con voluta del terrazzo, con mascheroni, o il fregio con ghirlande e altri mascheroni.\nOggi al pian terreno il palazzo ospita il laboratorio-negozio della stilista di bigiotteria d'alta moda Angela Caputi."}
{"id": "1740240", "revid": "1745361", "url": "https://it.wikipedia.org/wiki?curid=1740240", "title": "Novempopulana", "text": "La Novempopulana (in latino \"paese dei nove popoli\") fu una provincia romana in Gallia; fu creata da Diocleziano dalla frammentazione dell'Aquitania, e infatti era nota anche come Aquitania Tertia. \nLa nuova provincia era affacciata sul golfo di Biscaglia ed era delimitata dal corso della Garonna e dalla catena dei Pirenei. Confinava a nord con l'\"Aquitania Secunda\", ad est con la Narbonense, a sud con la Tarraconense, a ovest con l'Atlantico ed aveva per capitale Elusa (Eauze).\nInsieme ad essa erano state create dalla precedente provincia di Aquitania le nuove province dioclezianee di Aquitania prima (comprendente l'area del Massiccio centrale ed il Berry) e di Aquitania secunda (affacciata sull'Atlantico, tra l'estuario della Gironda e la Loira, comprendeva l'attuale regione del Poitou-Charentes).\nL'area della provincia \"Novempopulana\" era stata in origine la prima regione a ricevere il nome di \"Aquitania\", in quanto era l'area di stanziamento originale degli Aquitani. Con la creazione di una provincia pi\u00f9 ampia con quel nome sotto Augusto, il toponimo di \"Aquitania\" inizi\u00f2 ad essere riferito ad un territorio pi\u00f9 ampio e pi\u00f9 vario.\nNel Medioevo fu il cuore del ducato di Vasconia, che poi prese il nome di ducato di Guascogna e nel corso del tempo fu a volte suddiviso tra ducato e contea di Guascogna."}
{"id": "1740245", "revid": "767487", "url": "https://it.wikipedia.org/wiki?curid=1740245", "title": "Drest II dei Pitti", "text": "Secondo la \"Cronaca dei Pitti\" regn\u00f2 30 anni tra Nechtan e Galam.\nIl preciso significato dell'epiteto \"Gurthinmoch\" \u00e8 sconosciuto, ma la prima parte del termine potrebbe essere messa in relazione con la parola gallese \"gwrdd\", che significa \"grande\"."}
{"id": "1740274", "revid": "1573940", "url": "https://it.wikipedia.org/wiki?curid=1740274", "title": "Palazzo Segni", "text": "Palazzo Segni, o Reali-Segni, poi Sannini, si trova in via Santo Spirito 6 a Firenze.\nGi\u00e0 appartenente alla famiglia Reali, pass\u00f2 ai Segni, poi ai Sannini ed ai Poccianti gli attuali proprietari. \nLe sue origini sono rinascimentali come tutto il quartiere di Oltrarno. Le prime notizie ufficiali risalgono alla met\u00e0 del Cinquecento, documentate dal censimento ordinato dal Granduca Cosimo I de' Medici. Nel 1558 vi mor\u00ec lo storico Bernardo Segni. Nella seconda met\u00e0 dell'Ottocento pass\u00f2 ai Sannini\nL'edificio presenta oggi una facciata settecentesca di reminiscenza rinascimentale, con una doppia fila di sei finestre centinate, sottolineate da marcapiano e incorniciate da bozze in pietra che formano un disegno a raggiera, con punta a \"goccia\". Gli interni hanno subito nel tempo varie ristrutturazioni pur mantenendo lo stile originario. Le murature esterne sono di tipo misto, con laterizi e pietra.\nIl palazzo confina a nord e est con palazzo Capponi-Vettori."}
{"id": "1740278", "revid": "767487", "url": "https://it.wikipedia.org/wiki?curid=1740278", "title": "Galan dei Pitti", "text": "Secondo la \"Cronaca dei Pitti\" regn\u00f2 per 15 anni, tra il periodo di regno di Drest Gurthinmoch e quello dei due Drest figlio di Uudrost e Drest figlio di Girom."}
{"id": "1740299", "revid": "117021265", "url": "https://it.wikipedia.org/wiki?curid=1740299", "title": "Andrea Salvetti", "text": "Biografia.\nCollabora nei primi anni Ottanta con delle radio locali della sua citt\u00e0, Padova, passando poi per alcune antenne regionali e approdando, nel 1987, a Top Italia Radio e, in seguito, al programma televisivo di Claudio Cecchetto Deejay Television.\nDopo essersi diplomato nel 1993 in produzione cinematografica e televisiva alla New York Film Academy, una volta tornato in Italia fonda la Film Tribe Productions insieme a Miride Bollesan, con la quale produce vari videoclip musicali, spot pubblicitari e, per la Heineken, la serie di documentari \"Le citt\u00e0 musicali\", da lui ideata e prodotta in collaborazione con la Filmgo di Milano, e distribuita dalla De Agostini nelle edicole Italiane ed Europee. Negli anni successivi vince alcuni premi del settore, tra i quali il \u201cFestival Internazionale del Film Turistico\u201d, abbinato alla Borsa del Turismo di Milano e il Key Award. \nDopo averne co-condotto le edizioni 1987 e 1988, e in seguito alla morte del padre Vittorio, nel 1999 prende le redini della manifestazione canora estiva Festivalbar, da questi originariamente ideata, diventandone cos\u00ec il produttore fino alla sua improvvisa sospensione per mancanza di fondi nel 2008.\nSuccessivamente, con la sua societ\u00e0 Sunrise, co-produce il film \"Onde\" (2005) di Francesco Fei e cura la produzione della prima edizione dell'International Opera Award \u2013 Oscar Internazionale della Lirica (2010) all'Arena di Verona.\nDal 2004 \u00e8 socio di LifeGate, azienda che si occupa di energia rinnovabile, riforestazione di grandi aree naturali e progetti ambientali come \"Impatto Zero\" e \"Zero Energy\", con la quale cerca di diffondere una nuova cultura ambientalista ed olistica.\nCollabora inoltre a vario titolo nel corso degli anni a campagne di sensibilizzazione sociale in collaborazione con il WWF, Amnesty International, Universit\u00e0 di Chieti, Ministero della Sanit\u00e0, Ministero dei Beni e delle Attivit\u00e0 Culturali e del Turismo, Emergency, Lega del filo d'oro, ICEI, le comunit\u00e0 di don Andrea Gallo e altri enti sociali."}
{"id": "1740309", "revid": "39692", "url": "https://it.wikipedia.org/wiki?curid=1740309", "title": "Anfibi del Madagascar", "text": "La popolazione degli anfibi del Madagascar \u00e8 costituita esclusivamente da specie appartenenti all'ordine degli Anura.\nLe specie note sono 374 , ma si presume che ne esistano ancora molte non classificate.\nAppartengono a sei diverse famiglie: Bufonidae (1 specie), Hyperoliidae (11 specie), Mantellidae (232 specie), Microhylidae (128 specie), Dicroglossidae (1 specie) e Ptychadenidae (1 specie).\nLa quasi totalit\u00e0 delle specie sono endemiche tranne tre, di cui una (\"Ptychadena mascareniensis\") \u00e8 ampiamente presente anche nell'Africa subsahariana, mentre le altre due (\"Hoplobatrachus tigerinus\" e \"Duttaphrynus melanostictus\") sono specie asiatiche introdotte dall'uomo.\nLe specie minacciate di estinzione sono 76, di cui 17 considerate dalla IUCN in pericolo critico.I pericoli maggiori sono rappresentati dalle alterazioni dell'habitat, dovute alla deforestazione e all'espansione delle risaie e dei villaggi, e, in misura minore, dal commercio clandestino internazionale."}
{"id": "1740312", "revid": "123381156", "url": "https://it.wikipedia.org/wiki?curid=1740312", "title": "Turpiloquio", "text": "Nel linguaggio comune il turpiloquio \u00e8 un modo di parlare volgare, offensivo e irriverente, utilizzato per mostrare disappunto verso qualcosa o qualcuno. Pu\u00f2 consistere nell'utilizzo di imprecazioni, parolacce e bestemmie, usate anche come intercalare.\nStoria.\nMolte delle parole volgari a noi note sono nate nella Francia e nell'Italia borghese del 1100 circa, e presto si sono diffuse come offese o imprecazioni in tutta l'Europa anche tra le classi pi\u00f9 alte e raffinate. Infatti ci sono pervenuti diversi documenti e poemi del periodo tra il 1250 e il 1300, nei quali importanti letterati come Ludovico Ariosto e Torquato Tasso fanno un abbondante uso di linguaggio scurrile per sottolineare e denunciare i comportamenti corrotti dei funzionari reali e di alcuni clericali. Sotto il profilo linguistico \u00e8 talvolta accostata, seppur erroneamente, all'espressione dialettale.\nChiaro Davanzati, al contrario di quanto si pensi, nel suo \"De viris illustribus\" mediante l'utilizzo di molte parole volgari descrive la societ\u00e0 maleducata e indifferente del tempo rinascimentale, che secondo lui avrebbe portato a una lacerazione dell'Italia. Jacopone da Todi durante le battaglie, riferendosi alla regina spagnola, insultava gli avversari con un largo uso di termini volgari di carattere sessuale, molti dei quali sono rimasti impressi nelle sue lettere ai cavalieri. Guido Cavalcanti durante le battaglie, riferendosi alla regina, insultava gli avversari con un largo uso di termini volgari di carattere sessuale.\nImportanti avvenimenti riguardanti il linguaggio scurrile hanno segnato la storia dell'Italia ma anche della Francia del '500. \u00c9tienne de La Bo\u00e9tie pochi giorni prima di morire si affaccia alla finestra del suo palazzo e minaccia il sovrano di morte utilizzando molti termini volgari noti tutt'oggi. Blaise Pascal, dal canto suo, davanti a una folla numerosa a Parigi, il 12 agosto 1644, accusa pubblicamente il sovrano di aver esagerato con l'imposizione delle tasse e nel suo lungo discorso in nome del popolo fa ampio uso di parole volgari che richiamano atti sessuali. Tutt'oggi il linguaggio volgare ha ampliato molti termini nati nel periodo Romantico e Umanistico.\nIn diritto, il turpiloquio era una contravvenzione. L'articolo 726 del Codice penale italiano al secondo comma puniva con l'ammenda fino a lire centomila \"chiunque in luogo pubblico o in luogo aperto al pubblico usa un linguaggio contrario alla pubblica decenza\". Il reato di turpiloquio \u00e8 stato abolito dalla legge 25 giugno 1999, n. 205: il turpiloquio \u00e8 da allora lecito, eccettuata la bestemmia nei confronti di ci\u00f2 che per la religione \u00e8 una divinit\u00e0, ma non, ad esempio, riferito alla religione cattolica, della Madonna."}
{"id": "1740313", "revid": "1812835", "url": "https://it.wikipedia.org/wiki?curid=1740313", "title": "Parvordine", "text": "In tassonomia biologica , il parvordine \u00e8 uno dei livelli di classificazione scientifica degli organismi viventi, sia in zoologia, sia in botanica.\nNell'organizzazione sistemica, il \"parvordine\" si colloca al livello inferiore all'infraordine e superiore alla famiglia (o alla superfamiglia se esistente)."}
{"id": "1740314", "revid": "547034", "url": "https://it.wikipedia.org/wiki?curid=1740314", "title": "Drest III dei Pitti", "text": "La \"Cronaca dei Pitti\" lo associa a Drest IV.\nDiversi regni, separatamente o insieme, sono assegnati a questi due Drest; la loro durata varia tra 1 e 15 anni."}
{"id": "1740323", "revid": "15683118", "url": "https://it.wikipedia.org/wiki?curid=1740323", "title": "Hampton Court Palace", "text": ""}
