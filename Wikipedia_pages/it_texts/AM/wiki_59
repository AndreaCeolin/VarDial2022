{"id": "1706183", "revid": "1573940", "url": "https://it.wikipedia.org/wiki?curid=1706183", "title": "Afrotis afraoides", "text": "L'otarda di Smith (Afrotis afraoides ()) \u00e8 un uccello della famiglia degli Otididi originario dell'Africa meridionale.\nDescrizione.\nDimensioni.\nMisura 50\u00a0cm di lunghezza, per un peso di 700 g.\nAspetto.\nL'otarda di Smith \u00e8 molto simile all'otarda korhaan. Tuttavia, i vessilli interni delle primarie presentano una larga fascia bianca molto visibile quando l'uccello \u00e8 in volo. Come nella sua parente stretta, la testa, il collo, tutte le parti inferiori e le remiganti formano un bell'insieme nero. La bella macchia circolare bianca che orna le copritrici auricolari dietro gli occhi e la fascia dello stesso colore che copre la parte alta della mantellina sono pi\u00f9 evidenti. Le parti superiori sono marroni con vermicolature bianche.\nLa femmina \u00e8 pi\u00f9 marrone del maschio. Le vermicolature che ornano le parti superiori si sviluppano fino a livello della testa e del collo. Il bianco del petto contrasta fortemente con il nerofumo del ventre. Gli immaturi somigliano alle femmine, ma le piume del cappuccio, del dorso e delle copritrici alari presentano delle punte bianche. La razza \"etoschae\" \u00e8 molto pi\u00f9 chiara; la razza \"damarensis\", invece, oltre ad essere anch'essa pi\u00f9 chiara, presenta vermicolature pi\u00f9 sottili. Nel maschio, inoltre, il bianco della regione auricolare si estende fino all'iride.\nVoce.\nLe vocalizzazioni dell'otarda di Smith sono piuttosto simili a quelle dell'otarda korhaan. Durante la riproduzione, diventa anch'essa molto rumorosa, probabilmente con lo scopo di marcare il suo territorio.\nBiologia.\nLa maggior parte delle otarde opta per i territori aperti, in quanto permettono loro di avvistare il pericolo da una certa distanza, il che di solito lascia loro un lungo margine di reazione. L'otarda di Smith, invece, costituisce un'eccezione ed opta volentieri per le aree cespugliose, le radure coperte di arbusti spinosi e le pianure di erba alta dove i pericoli vengono rilevati meno rapidamente, ma dove le opportunit\u00e0 di nascondersi sono pi\u00f9 numerose. Il maschio si nasconde spesso al coperto con la testa e il collo sollevati in una postura di allarme molto caratteristica. La femmina adotta un comportamento molto diverso, scrutando da sopra la coda per rendersi conto di una possibile minaccia. In questo \"habitat\" relativamente protetto, i due sessi hanno un comportamento molto diverso: il maschio \u00e8 rumoroso, e cerca in tutte le occasioni di mettersi in mostra, mentre la femmina \u00e8 molto discreta e cerca di passare inosservata. Sebbene entrambi i sessi abbiano un piumaggio criptico, il maschio presenta una livrea pi\u00f9 brillante della compagna. Ognuno ha il piumaggio che si adatta al suo ruolo. Il maschio tenta di sedurre e attirare una compagna. La femmina, ricoperta da una livrea adatta per covare e allevare i piccoli, cerca di essere pi\u00f9 discreta possibile per sfuggire ai predatori.\nL'otarda di Smith va in cerca di cibo da sola o in coppia. Durante le attivit\u00e0 di foraggiamento, cammina lentamente becchettando sul suolo. Talvolta penetra in zone o regioni dove la presenza dell'uomo si fa maggiormente sentire allo scopo di trovare le risorse adatte. Vivendo in territori dove le variazioni di temperatura non sono molto marcate, \u00e8 sedentaria in ogni parte del suo areale.\nAlimentazione.\nL'otarda di Smith ha una dieta mista e si nutre di sostanze di origine sia animale che vegetale. Tra gli invertebrati, nel suo menu predominano le termiti, specialmente nei mesi di maggio e giugno, quando le termiti raccoglitrici (\"Hodotermes mossambicus\") sono al culmine della loro attivit\u00e0. Mangia anche coleotteri (in particolare curculionidi) e cavallette. La parte vegetale della dieta consiste principalmente di semi: quelli del sommacco africano (\"Rhus lancea\"), degli arbusti di bacche del genere \"Lycium\", del mais e della myrsine dalle foglie acuminate sono i pi\u00f9 popolari.\nRiproduzione.\nNel Transvaal, la stagione di nidificazione ha luogo pressoch\u00e9 durante tutto l'anno. Il periodo di punta va da settembre ad aprile e in luglio. Altrove, l'otarda di Smith nidifica da settembre ad aprile, ma i maschi segnalano la loro presenza con i loro richiami tutto l'anno. L'otarda di Smith \u00e8 un uccello poligamo. Le parate sono molto elaborate e coinvolgono sia un maschio che diverse femmine che insieme eseguono inseguimenti giocosi e voli ondeggianti. Durante il periodo di riproduzione, il maschio mantiene un territorio di 200-300 metri quadrati che difende con aggressivit\u00e0 contro gli altri maschi che cercano di introdurvisi. L'otarda di Smith non costruisce un nido, ma deposita direttamente la covata sulla nuda terra, vicino ad un arbusto. Essa \u00e8 composta da una o due uova che la femmina cova da sola per 19-21 giorni. I pulcini sono coperti da un piumino di colore marrone chiaro con macchie marrone scuro.\nDistribuzione e habitat.\nL'otarda di Smith tende a prediligere le regioni aperte di prateria dove le erbe misurano da 50 a 100 centimetri, ma si trova anche nelle zone di \u00abveld\u00bb con piccoli arbusti, nei semideserti cespugliosi, sulle dune erbose e nelle savane ricche di cespugli. \u00c8 spesso presente nelle praterie danneggiate dal sovrapascolo o in quelle ricoperte da una vegetazione sparsa, compresi i terreni agricoli ormai abbandonati e riconvertiti in zone incolte. I maschi approfittano della presenza di piccoli promontori o di termitai per segnalare la loro presenza.\nL'otarda di Smith vive nell'Africa australe. Occupa parte delle differenti province del Capo, ma la porzione pi\u00f9 consistente del suo areale si estende soprattutto in direzione nord verso il Transvaal, lo Stato Libero dell'Orange, il Botswana e la Namibia. \u00c8 assente ad est dei Drakensberg. Con una superficie di diverse centinaia di migliaia di chilometri quadrati, il suo areale \u00e8 molto pi\u00f9 esteso di quello della sua cugina, l'otarda korhaan, diffusa pi\u00f9 a sud.\nTassonomia.\nNella vasta area geografica occupata dall'otarda di Smith vengono ufficialmente riconosciute tre sottospecie:\nLe sottospecie \"A. a. mababiensis\" (Botswana nord-occidentale) e \"A. a. kalaharica\" (deserto del Kalahari), un tempo considerate valide, sono ora integrate rispettivamente nelle razze \"etoschae\" e \"damarensis\".\nConservazione.\nLa specie non \u00e8 globalmente minacciata ed \u00e8 ancora abbastanza diffusa in tutto il suo areale. In un \"habitat\" ottimale, i maschi distano tra 300 e 500 metri l'uno dall'altro. L'otarda di Smith ha numerosi predatori: l'aquila rapace, l'aquila marziale, l'astore canoro pallido (\"Melierax canorus\") e il gufo di Verreaux."}
{"id": "1706191", "revid": "767487", "url": "https://it.wikipedia.org/wiki?curid=1706191", "title": "Tying Tiffany", "text": "Biografia.\nTying Tiffany - nome d'arte che deriva dal titolo di un libro di fotografie dell'artista giapponese Nobuyoshi Araki - nasce a Padova, ma successivamente si trasferisce a Bologna. Attraverso la frequentazione dell'Istituto d'Arte inizia a sperimentare diversi percorsi artistici, dal \"design\" alla fotografia. Dal 2005 al 2007 svolge l'attivit\u00e0 di modella per il sito \"SuicideGirls\", apparendo quindi nel cortometraggio \"Eyerophany\" del 2007 diretto da Lorenzo Miglioli, con performance di David Lynch ed Enrico Ghezzi e musica di Angelo Badalamenti.\nTying Tiffany inizia la propria carriera di musicista come bassista. Svolge inoltre l'attivit\u00e0 di DJ EBM, industrial, darkwave e punk rock. Nel 2005 decide di concentrarsi sulla musica elettronica. Viene notata dalla Get Physical di Berlino che le propone di inserire una sua canzone, \"You Know Me\", nella raccolta \"Full Body Workout vol 2\".\nSempre nel 2005 esordisce col suo primo album \"Undercover\". Disco caratterizzato da molte citazioni sonore: al background maturato da Tying Tiffany nel corso degli anni si aggiungono infatti disco music in stile Giorgio Moroder, arpeggi di sintetizzatore, riff di chitarra, e ritmiche techno hardcore ed electro dance tipiche degli anni ottanta e novanta. \"Undercover\" suscita un discreto interesse di critica e pubblico, soprattutto in Italia. All'album fa seguito una tourn\u00e9e in cui Tying Tiffany si esibisce in vari club internazionali, condividendo inoltre il palco con artisti quali Iggy Pop, The Rapture, Stereo Total, Eels, dEUS, Tiga e Alec Empire. Con quest'ultimo compir\u00e0 poi un mini tour nel 2008.\nNel gennaio del 2007 Tying Tiffany \u00e8 sul palco del New Musical Express, nell'ambito del festival di Groningen, nei Paesi Bassi. Qui desta l'interesse dell'etichetta I Scream Records che pubblicher\u00e0 il secondo album \"Brain for Breakfast\", disco contraddistinto da varie collaborazioni (Liquido, Pete Namlook e Nic Endo) e promosso da una tourn\u00e9e che, in 80 date, tocca l'intera Europa.\nIn Italia vince il Premio Videoclip Italiano 2008 nella sezione Indipendenti - Miglior soggetto per il cortometraggio \"Pazza\" diretto da Marco Marchesi. \"Pazza\" \u00e8 il primo (e attualmente l'unico) brano in lingua italiana nel repertorio di Tying Tiffany. Il video di \"Slow Motion\", col remix di Nic Endo (Atari Teenage Riot), entra nei circuiti televisivi musicali di Europa e Asia.\nDopo aver chiuso il tour di \"Brain for Breakfast\" al Fano Moonlight Festival 2009, inizia a lavorare al suo terzo album, \"Peoples Temple\", pubblicato nella primavera del 2010. Disco dalle atmosfere cupe, vicino alla darkwave anni ottanta, tratta tematiche riguardanti i vuoti generazionali. Il titolo dell'album \u00e8 ispirato all'omonima setta di San Francisco, nota per il suicidio di massa avvenuto nel 1978.\nIl quarto album \"Dark Days, White Nights\" viene pubblicato nel mese di febbraio 2012 dall'etichetta discografica Trisol Records. Dall'album viene estratto come primo singolo \"Drownin\", presentato in una premi\u00e8re nell'ottobre 2011. La canzone fa parte della colonna sonora ufficiale del videogioco di Electronic Arts \"FIFA 12\": Tying Tiffany comprende 39 gruppi provenienti da 15 paesi diversi, tra loro anche: The Ting Tings, Kasabian, TV on the Radio, The Strokes, Foster the People e Thievery Corporation. La prima canzone dell'album, \"New Colony\", viene inoltre inserita nella colonna sonora di \"\", nell'episodio mandato negli Stati Uniti il 3 febbraio e intitolato \"Brooklyn 'Til I Die\".\nNel periodo che separa \"Peoples Temple\" da \"Dark Days, White Nights\", Tying Tiffany prende parte a numerosi progetti anche all'estero. La canzone \"Storycide\" dall'album \"Dark Days, White Nights\" viene scelta dalla CBS per il terzo episodio dell'11\u00aa stagione di \"CSI: Las Vegas\", ossia \"Blood Moon\".\nNel 2013 nasce il nuovo progetto, T.T.L. (ThroughTheLens) formato da Tying Tiffany e il compositore e produttore Lorenzo Montan\u00e0, che compone la musica originale per il trailer dei film \"Coriolanus\" di Ralph Fiennes e \"Hunger Games\" diretto da Gary Ross e basato sul romanzo di fantascienza di Suzanne Collins, in cui \u00e8 stata utilizzata la musica di \"Deep Shadows\", primo singolo di T.T.L..\nIl 12 marzo 2013 Tying Tiffany pubblica l'EP di 4 tracce \"One\" su etichetta ZerOKilled Music/Mecanica in formato 10\" e download digitale. Le 4 tracce che lo compongono verranno in seguito inserite nell'album \"Drop\" del 2014, le cui radici affondano nell'elettronica anni novanta, tra acid house e ambient, ispirata all\u2019 IDM (Intelligence Dance Music). Nello stesso periodo si esibisce negli Stati Uniti ad Austin, in occasione del festival South by Southwest, e a Brooklyn."}
{"id": "1706215", "revid": "1444345", "url": "https://it.wikipedia.org/wiki?curid=1706215", "title": "Beta Male Fairytales", "text": "Beta Male Fairytale \u00e8 il primo album in studio del gruppo musicale britannico Ben's Brother, pubblicato il 20 novembre 2007.\nNelle classifiche italiane \u00e8 arrivata alla #100."}
{"id": "1706221", "revid": "729019", "url": "https://it.wikipedia.org/wiki?curid=1706221", "title": "Torre dello Sperone", "text": "La torre dello Sperone, o degli Alberti o di San Michele, \u00e8 una torre medievale di Cagliari, unica testimonianza della cinta muraria, eretta dai pisani nel XIII secolo, a difesa di Stampace. L'edificio, attraversato alla base da un portico, sorge tra la via Portoscalas e la via Ospedale, adiacente all'ospedale militare e alla chiesa di San Michele.\nL'iscrizione il latino, posta sul prospetto della torre che guarda alla via Portoscalas, informa che l'opera venne completata nel mese di marzo del 1293, mentre era capitano del comune di Castel di Castro un Alberti, il cui stemma campeggia al centro dell'epigrafe.\nLa torre, a canna quadrangolare, venne eretta in pietra calcarea. Sulla facciata in via Portoscalas, oltre all'epigrafe citata, ornano l'edificio alcune finestre rettangolari e una sorta di loggetta cieca, costituita da quattro archi a tutto sesto. A tutto sesto \u00e8 anche l'arco del sottostante portico."}
{"id": "1706224", "revid": "729019", "url": "https://it.wikipedia.org/wiki?curid=1706224", "title": "Deutsche Landwirtschafts-Gesellschaft", "text": "La Deutsche Landwirtschafts-Gesellschaft (Societ\u00e0 Tedesca indipendente per l'Agricoltura), nota anche come DLG, fu fondata nel 1885 dall'ingegnere e scrittore Max Eyth; nel 2011 aveva pi\u00f9 di 23000 membri e la sua sede si trova a Francoforte sul Meno. \u00c8 l'organizzazione leader in Europa per le valutazioni qualitative."}
{"id": "1706228", "revid": "1043175", "url": "https://it.wikipedia.org/wiki?curid=1706228", "title": "Albirex Niigata", "text": "L' \u00e8 una societ\u00e0 calcistica giapponese con sede nella citt\u00e0 di Niigata. Milita in J2 League, la seconda serie del campionato giapponese di calcio.\nNonostante si sia iscritta alla J League solo nel 1999, \u00e8 una delle squadre pi\u00f9 seguite dai tifosi. Infatti nella stagione 2003, mentre il club militava in J League 2, l'affluenza media fu di 30.000 spettatori a incontro, mentre nel 2005 la compagine di Niigata fu la prima nella massima serie a superare la media di 40.000 spettatori a partita.\nIl nome della squadra nasce dalla combinazione delle parole \"Albireo\" (\u00e8 una astro appartenente alla costellazione del Cigno) e \"Rex\" (termine latino che in italiano significa \"re\"). Nel 1997, a causa di problemi con il copyright, il nome della squadra \u00e8 cambiato da Albireo Niigata nell'attuale Albirex Niigata.\nDal 2004 l'Albirex ha una squadra satellite, l'Albirex Niigata Singapore, che milita nella massima serie di Singapore. Questo club \u00e8 talvolta fonte di nuovi talenti che la squadra di Niigata preleva e fa esordire in J League.\nL'Albirex controlla anche una squadra femminile, che ha militato nella L2 League (equivalente alla J League 2 maschile) dal 2004 al 2006, anno in cui le Albirex Ladies hanno vinto il campionato, venendo quindi promosse nella L1 League.\nStoria.\nNato nel 1955 come club amatoriale (chiamato \"Niigata 11\"), l'Albirex comincia a scalare posizioni nel calcio giapponese a partire dagli anni Novanta.\nNel 1999 si iscrive alla neonata J League 2 e fino al 2003 utilizza il Niigata Perfectural Sport Ground come stadio di casa, mentre dal 2004 gioca le partite interne al Niigata Stadium.\nLa squadra diventa sempre pi\u00f9 competitiva anno dopo anno e nel 2003 vince il campionato di J League 2, qualificandosi cos\u00ec per la J League 1.\nOrganico.\nRosa 2021.\n\"Rosa e numerazioni sono aggiornati al 22 ottobre 2021.\"\nStaff tecnico.\n\"Staff aggiornato all'11 luglio 2020\"."}
{"id": "1706231", "revid": "123067968", "url": "https://it.wikipedia.org/wiki?curid=1706231", "title": "Romano Penzo", "text": "Carriera.\nCresciuto nelle giovanili del Rovigo, ha giocato in Serie A con Fiorentina (il 24 dicembre segna 4 gol contro la Cavagnaro, nella Coppa Italia 1939-1940), Inter, Brescia e .\nHa giocato nelle file del Varese il Torneo Benefico Lombardo 1944-45. Giocando nell'Inter stabilisce il record dei cinque gol segnati in una sola partita.\nConclusa la carriera da calciatore ha intrapreso quella da allenatore, guidando lo Spezia all'inizio degli anni cinquanta."}
{"id": "1706235", "revid": "287204", "url": "https://it.wikipedia.org/wiki?curid=1706235", "title": "George Musso", "text": "Musso gioc\u00f2 per tutti i suoi dodici anni di carriera con i Chicago Bears della National Football League (NFL) con cui vinse 4 campionati (1933, 1940, 1941, 1943). Nel 1982 \u00e8 stato inserito nella Pro Football Hall of Fame\nCarriera professionistica.\nGeorge Halas, proprietario dei Bears, che aveva dubbi su Musso che proveniva dalla modesta Millikin University, gli offr\u00ec un contratto da 90 dollari a partita (met\u00e0 di quanto veniva pagato un giocatore all'epoca). Musso accett\u00f2 e, malgrado all'inizio avesse faticato, divenne la colonna della linea offensiva dei Bears per 12 stagioni. Una ragione per cui i Bears in quel periodo erano soprannominati \"Monsters of the Midway\" era l'imponente stazza di Musso, 101\u00a0kg, che lo rendeva uno dei giocatori pi\u00f9 pesanti di tutta la lega. I suoi compagni di squadra lo chiamarono \"Moose.\" Gioc\u00f2 come offensive tackle fino al 1937 quando fu spostato nel ruolo di guardia. Fu il primo giocatore ad essere inserito nella formazione ideale della stagione in due ruoli: tackle (1935) e guard (1937). Gioc\u00f2 come guardia nel mezzo o come nose tackle in difesa per tutta la carriera. Musso fu il capitano dei Chicago Bears per nove stagioni, giocando accanto ad altre stelle della lega come Link Lyman, Joe Kopcha, Walt Kiesling, Bulldog Turner, Joe Stydahar e Dan Fortmann. Disput\u00f2 sette finali di campionato, vincendone quattro (1933, 1940, 1941, and 1943). Fu inserito nella Pro Football Hall of Fame nel 1982. Nel corso della sua carriera , Musso gioc\u00f2 contro due futuri Presidenti degli Stati Uniti: nel 1929 contro Ronald Reagan dell'Eureka College, mentre nel 1935 contro Gerald Ford di Michigan nel College All-Star game."}
{"id": "1706249", "revid": "21880", "url": "https://it.wikipedia.org/wiki?curid=1706249", "title": "Leptopodoidea", "text": "Leptopodoidea \u00e8 una superfamiglia di Insetti dell'Ordine dei Rincoti (Sottordine Heteroptera).\nSistematica.\nLa superfamiglia si suddivide in due famiglie, Leptopodidae e Omaniidae. La prima, pi\u00f9 rappresentativa, \u00e8 cosmopolita e comprende 37 specie, la seconda comprende invece 5 specie presenti in Asia e Oceania. Altre fonti includono in questa superfamiglia anche i Saldidi."}
{"id": "1706263", "revid": "1444345", "url": "https://it.wikipedia.org/wiki?curid=1706263", "title": "Let Me Out (Ben's Brother)", "text": "Let Me Out \u00e8 un singolo del gruppo musicale britannico Ben's Brother, pubblicato il 20 agosto 2007 come terzo estratto dal primo album in studio \"Beta Male Fairytales\".\nSuccesso commerciale.\nIl singolo ha conosciuto l'apice della propria popolarit\u00e0 in Italia soltanto nel 2008. Infatti il 31 gennaio di quell'anno il singolo ha raggiunto l'ottava posizione dei singoli pi\u00f9 venduti in Italia."}
{"id": "1706273", "revid": "101109636", "url": "https://it.wikipedia.org/wiki?curid=1706273", "title": "Teorema di Alasia", "text": "In matematica, il teorema di Alasia \u00e8 un risultato riguardante la geometria del triangolo. Il suo enunciato \u00e8:\nOssia, la retta passante per i punti \u03a9 e \u03a9' \u00e8 parallela alla base BC se e solo se il triangolo \u00e8 isoscele su tale base."}
{"id": "1706277", "revid": "767487", "url": "https://it.wikipedia.org/wiki?curid=1706277", "title": "Doug Buffone", "text": "Era il figlio di un minatore di carbone originario della provincia di Cosenza, frequent\u00f2 la Shannock Valley High School a Rural Valley (PA)."}
{"id": "1706284", "revid": "59976", "url": "https://it.wikipedia.org/wiki?curid=1706284", "title": "Douglas John Buffone", "text": ""}
{"id": "1706286", "revid": "59976", "url": "https://it.wikipedia.org/wiki?curid=1706286", "title": "Douglas Buffone", "text": ""}
{"id": "1706288", "revid": "59976", "url": "https://it.wikipedia.org/wiki?curid=1706288", "title": "Brian Keith Urlacher", "text": ""}
{"id": "1706289", "revid": "59976", "url": "https://it.wikipedia.org/wiki?curid=1706289", "title": "Louis Brian Piccolo", "text": ""}
{"id": "1706291", "revid": "59976", "url": "https://it.wikipedia.org/wiki?curid=1706291", "title": "Michael Keller Ditka", "text": ""}
{"id": "1706292", "revid": "287204", "url": "https://it.wikipedia.org/wiki?curid=1706292", "title": "Lissotis hartlaubii", "text": "L'otarda di Hartlaub (Lissotis hartlaubii) \u00e8 una specie di uccello della famiglia Otididae. Alcune autorit\u00e0 (come Birdlife International 2004) la classificano nel genere \"Eupodotis\".\nVive in Etiopia, Kenya, Somalia, Sudan, Tanzania ed Uganda."}
{"id": "1706294", "revid": "59976", "url": "https://it.wikipedia.org/wiki?curid=1706294", "title": "George Francis Musso", "text": ""}
{"id": "1706296", "revid": "110157", "url": "https://it.wikipedia.org/wiki?curid=1706296", "title": "Svirsk", "text": "Svirsk \u00e8 una cittadina della Siberia sudorientale (Oblast' di Irkutsk), situata 150 km a nordovest del capoluogo Irkutsk sulle rive del fiume Angara, a brevissima distanza dalla citt\u00e0 di \"\u010ceremchovo\" da cui dipende amministrativamente.\nLa concessione dello \"status\" di citt\u00e0 risale al 1949.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1706297", "revid": "1305772", "url": "https://it.wikipedia.org/wiki?curid=1706297", "title": "Fergana (disambigua)", "text": "Per Fergana si pu\u00f2 intendere:"}
{"id": "1706300", "revid": "36426", "url": "https://it.wikipedia.org/wiki?curid=1706300", "title": "Amundsen-Scott", "text": ""}
{"id": "1706301", "revid": "1573940", "url": "https://it.wikipedia.org/wiki?curid=1706301", "title": "Eupodotis", "text": "Eupodotis \u00e8 un genere di uccelli della famiglia Otididae.\nTassonomia.\nComprende le seguenti specie:"}
{"id": "1706309", "revid": "76963", "url": "https://it.wikipedia.org/wiki?curid=1706309", "title": "Rory MacLean", "text": "Le sue opere pi\u00f9 conosciute sono \"Il naso di Stalin\" (\"Stalin's Nose\"), racconto di un viaggio surreale, ma non per questo storicamente non attendibile, attraverso l'Europa orientale compiuto appena dopo la caduta del muro di Berlino, e \"Magic Bus\", una ricostruzione della \u201cvia degli hippy\u201d effettuata ripercorrendone on the road tutte le tappe attraverso l'Asia.\nBiografia.\nFiglio di un proprietario nonch\u00e9 editore di una rispettata e onorabile testata giornalistica, Rory MacLean trascorre la sua infanzia a ricreare il mondo colorando il suo atlante e facendovi scivolare dentro paesi e storie immaginari. Dopo gli studi effettuati a Toronto all'Upper Canada College e alla Ryerson University, per un periodo di dieci anni, lavora, in qualit\u00e0 di tecnico cinematografico, al fianco di Ken Russell e David Hemmings, stringendo contatti, a Parigi, con Marlene Dietrich e, a Berlino, con David Bowie. Nel 1989 partecipa a un concorso letterario bandito dal giornale \"The Indipendent\" e ottiene il riconoscimento per il miglior racconto di viaggio. Da quel momento decide di lasciare il cinema per consacrarsi alla prosa.\nIl suo primo libro, \"Il naso di Stalin\" \u2013 racconto di un appassionante viaggio da Berlino a Mosca per gran parte condotto al volante di una stoicissima Trabant \u2013 guadagna ben presto le prime posizioni sulla lista dei dieci migliori libri venduti in Inghilterra, ricevendo infine il premio \u00abBest First Work Award\u00bb dello \"Yorkshire Post\" come prima migliore opera dell'anno. William Dalrympe saluta in maniera entusiastica l'opera di MacLean parlando di \u00abdebutto tra i pi\u00f9 spettacolari, in materia di racconti di viaggio, dai tempi di \"In Patagonia\" di Bruce Chatwin\u00bb. Colin Thubron considera questo libro come un vero \u00abcapolavoro surrealista\u00bb.\nIl secondo libro di MacLean, \"The Oatmeal Ark\", trascina invece il lettore, dapprima, in Scozia e, poi, attraverso il Canada, all'inseguimento dei sogni di migranti e viaggiatori. John Fowles sostiene che \u00abquesto libro spiega meravigliosamente il perch\u00e9 la letteratura continui a vivere\u00bb. L'opera viene selezionata per il premio letterario internazionale IMPAC di Dublino. Successivamente, presentatasi l'occasione di conoscere il Premio Nobel Aung San Suu Kyi, MacLean si reca in Birmania. Il suo libro \"Under the Dragon\" racconta la tragica storia di questo paese tradito. Per questa sua terza opera, l'Arts Council of England gli conferisce il suo premio letterario.\nPer il suo quinto libro, \"Falling for Icarus\", MacLean parte per Creta, dove costruisce \u2013 in previsione di un unico e straordinario volo \u2013 una macchina volante. Questo viaggio individuale \u00e8 intrapreso dallo scrittore con la speranza di giungere ad accettare la morte della madre. Speranza che egli coltiv\u00f2, giorno dopo giorno, impegnandosi a scovare linee di continuit\u00e0 tra mitologia greca e vita moderna.\nIn occasione del progetto del suo sesto libro, \"Magic Bus\", MacLean torna sulle tracce di centinaia di migliaia di giovani occidentali che tra gli anni '60 e '70 avevano creato la \u201cvia degli hippy\u201d \u2013 da Istanbul fino all'India.\nSecondo il \"Financial Times\" di Londra, MacLean \u00absta allargando le frontiere della letteratura di viaggio, abolendo la distinzione che separa la realt\u00e0 dalla finzione\u00bb.. Colin Thubron ha detto delle opere di MacLean che esse costituiscono un genere letterario che non appartiene che a lui. Presentando un mondo \u00abiper-reale\u00bb, frutto di un distillato molto concentrato di ciascuno dei suoi peripli, i suoi lavori sono qualcosa di molto pi\u00f9 che semplici racconti di viaggio o resoconti di differenti realt\u00e0. In tutti i suoi libri MacLean racconta storie straordinarie di donne e uomini comuni, donando sempre ai suoi lettori, attraverso gli strumenti ormai ben consolidati della finzione e della creativit\u00e0, la possibilit\u00e0 di partecipare alle loro vite, ai loro mondi di appartenenza \u2013 alle loro storie."}
{"id": "1706313", "revid": "254059", "url": "https://it.wikipedia.org/wiki?curid=1706313", "title": "Pietro Farnese", "text": "Biografia.\nAlla morte di suo padre nel 1646 divenne duca il primogenito Ranuccio II Farnese. I fratelli Alessandro e Orazio furono generali; sua sorella Caterina prese i voti nel monastero cittadino delle Carmelitane Scalze, dove mor\u00ec in concetto di santit\u00e0.\nNel 1668 divenne Signore di Penne, Leonessa, Ortona e Cittaducale, possedimenti che gli furono concessi fino alla morte.\nMentre Penne, Cittaducale e Leonessa furono la dote che Carlo V diede nel 1522 a sua figlia Margherita, sposa di Ottavio Farnese, il feudo di Ortona si trovava tra le propriet\u00e0 della famiglia Farnese in quanto venne acquistato, semidistrutto dalle incursioni saracene del XVI sec, nel 1582 dalla duchessa Margherita d'Austria.\nPietro Farnese non si spos\u00f2 mai e non si conoscono figli naturali. Una fonte riporta che divenne cardinale ma senza riportare alcun'altra indicazione."}
{"id": "1706314", "revid": "1573940", "url": "https://it.wikipedia.org/wiki?curid=1706314", "title": "Lophotis", "text": "Lophotis \u00e8 un genere di uccelli della famiglia Otididae.\nTassonomia.\nComprende le seguenti specie, viventi tutte in Africa:"}
{"id": "1706315", "revid": "124123", "url": "https://it.wikipedia.org/wiki?curid=1706315", "title": "Vittorio Martinelli", "text": "Biografia.\nAttivit\u00e0 nella storia del cinema muto.\nSi deve a Martinelli una felicissima intuizione nella ricerca storica, grazie alla quale egli fu in grado di recuperare una parte importante della filmografia del cinema muto degli anni dal 1905 al 1936: la sua idea fu di rintracciare materiali e notizie attraverso il certosino esame degli archivi della censura cinematografica. \nIlluminato dalla sua intuizione, Martinelli profuse un impegno infaticabile in una minuziosa e accurata attivit\u00e0 di ricerca archivistica, che ha permesso di riportare alla luce un catalogo e una cronologia comprendente circa il 17 per cento dell'intero movimento artistico del cinema muto, un patrimonio di conoscenza sulla storia culturale d'Italia che sarebbe stato altrimenti destinato a una progressiva e inevitabile perdita.\nSul cinema muto, in collaborazione con Aldo Bernardini, diede alle stampe \"Il cinema muto italiano\", fondamentale opera in 21 volumi.\nLa morte \u00e8 giunta quando era ancora nel pieno della sua attivit\u00e0 di ricerca, che lo vedeva impegnato nella compulsazione e nella sistemazione del suo archivio, che aveva da poco trasferito alla \"Biblioteca Renzo Renzi\" della Cineteca di Bologna.\nNegli ultimi giorni prima della morte stava lavorando proprio alla realizzazione di una sezione dedicata al personaggio di \"Za-La-Mort\", da inserire all'interno della rassegna \"Il cinema ritrovato\", festival cinematografico di cui era una delle anime.\nAttivit\u00e0 editoriali e rassegne cinematografiche.\nFu socio della Associazione italiana per le ricerche di storia del cinema, della quale fu anche Presidente dal 1991 al 1995, e collaboratore della rivista edita dall'associazione \"Immagine. Note di Storia del Cinema\".\nTra i festival cinematografici di cui era animatore, oltre alla gi\u00e0 citata rassegna bolognese del \"Cinema ritrovato\", Martinelli \u00e8 ricordato anche per il ruolo avuto nella manifestazione \"Le giornate del cinema muto - Pordenone Silent Film Festival\" di Pordenone.\nEsiste un documentario biografico del 1998 dedicato all'opera del critico napoletano intitolato \"LA VOCE DEL SILENZIO: Un omaggio a Vittorio Martinelli\" di Mirco Melanco e Marco Segato; presentato anche al Torino Film Festival nel 1998."}
{"id": "1706323", "revid": "309289", "url": "https://it.wikipedia.org/wiki?curid=1706323", "title": "Pur (fiume)", "text": "Il Pur \u00e8 un fiume della Russia siberiana nordoccidentale (Jamalia), tributario del mar Glaciale Artico.\nNasce nella parte settentrionale del bassopiano della Siberia Occidentale dalla confluenza dei due rami sorgentiferi Pjakupur e Ajvasedapur che nascono a loro volta dai rilievi degli Uvali siberiani; scorre con direzione mediamente settentrionale in una zona piatta e spesso interessata da zone paludose, sfociando nell'estuario del Taz, insenatura del pi\u00f9 grande golfo dell'Ob'. Il fiume propriamente detto \u00e8 lungo 389\u00a0km, che salgono tuttavia a 1.024 considerando il pi\u00f9 lungo dei suoi due rami sorgentiferi (il Pjakupur).\nI maggiori affluenti del fiume, esclusi i due rami sorgentiferi, sono Chyl'mig\"jacha, Jagenetta, Evojacha, Malchojjacha e Tab\"jacha dalla sinistra idrografica; Bol'\u0161aja Chadyr'jacha, Ngarka-Chadytajacha, Nadosaljachadyta dalla destra; il fiume Chadutt\u0117 sfocia invece in un suo braccio deltizio, nei pressi dell'estuario del Taz.\nIl fiume convoglia grandi quantit\u00e0 di acqua, specialmente nei mesi tardo primaverili, quando la sua portata pu\u00f2 raggiungere anche i 10.000\u00a0m\u00b3/s; \u00e8 gelato, mediamente, da novembre a fine maggio, mesi nei quali si raggiungono invece i valori minimi di portata.\nIl bacino idrografico del fiume \u00e8 ricco di giacimenti di petrolio e gas naturale; una delle maggiori zone estrattive della Russia, il circondario della citt\u00e0 di Novyj Urengoj, sorge nella parte occidentale del bacino del fiume."}
{"id": "1706325", "revid": "283141", "url": "https://it.wikipedia.org/wiki?curid=1706325", "title": "Deep Fritz", "text": ""}
{"id": "1706326", "revid": "1543377", "url": "https://it.wikipedia.org/wiki?curid=1706326", "title": "European Champions Tournament 1984-1985", "text": "Il primo European Champions Tournament fu giocato il 4 ed il 5 gennaio 1985 a Viterbo, vi parteciparono quattro formazioni rappresentanti Spagna, Italia, Belgio e Paesi Bassi.\nLa finale tra i belgi dell'Hoboken e gli olandesi Kras Boys sanc\u00ec la supremazia delle squadre nordiche sulle compagini latine rappresentate dalla Roma Barilla e dall'Egasa Chaston. Furono i belgi dell'Hoboken a vincere la gara dopo il supplementare con la rete del 4-3 di Van Overloop."}
{"id": "1706329", "revid": "599013", "url": "https://it.wikipedia.org/wiki?curid=1706329", "title": "Ingres (disambigua)", "text": ""}
{"id": "1706330", "revid": "72396", "url": "https://it.wikipedia.org/wiki?curid=1706330", "title": "Bermuda National Trust", "text": "Il Bermuda National Trust \u00e8 un'organizzazione non profit che lavora per conservare e proteggere l'eredit\u00e0 storica delle Bermude. Per il proprio mantenimento l'associazione riceve i fondi suddivisi nel 10% dal Governo, il 13 % dei vari incassi dei monumenti, il 33% avuto dal reddito di locazione, il 3% di altro e il 41% proviene dalle donazioni, dagli eventi e dai soci. Infatti il reddito poi viene suddiviso nel 4% per l'Educazione, il 34% per il Turismo e i Musei, 18% per la conservazione dei Giardini, il 13% per le ricostruzioni storiche, l'11% per l'amministrazione, il 15% per le spese del personale amministrativo e il 5% per gli sponsor.\nSecondo il relativo sito ufficiale:\nIl Bermuda National Trust cura 70 propriet\u00e0 in tutto il paese, coprendo circa 250 acri (1\u00a0km\u00b2) e rappresentando le migliori eredit\u00e0 storiche delle Bermude, come case, giardini, cimiteri, riserve naturali e linea costiera.\nIl Trust dirige egualmente tre musei che visualizzano una collezione di manufatti, posseduti e fatti dai Bermudiani, cos\u00ec come un programma di formazione, che mette a fuoco la storia dell'isola e il significato del suo futuro."}
{"id": "1706332", "revid": "36426", "url": "https://it.wikipedia.org/wiki?curid=1706332", "title": "Delaroche", "text": ""}
{"id": "1706333", "revid": "2090591", "url": "https://it.wikipedia.org/wiki?curid=1706333", "title": "Asso99", "text": "Asso99 \u00e8 una classe di barche a vela monotipo. Il primo progetto di un Asso99 \u00e8 di Ettore Santarelli, e risale agli anni ottanta.\nStoria.\nSul lago di Garda, all'inizio degli anni ottanta, la maggioranza della imbarcazioni erano natanti a vela di classe Libera, o barche delle varie classi IOR. In quel periodo erano quindi assenti barche a vela che, senza grandi spese, garantissero divertimento, velocit\u00e0 e gratificazione per gli equipaggi e gli armatori. In questo contesto, quindi, l'idea di Ettore Santarelli e di Gian Paolo Pisa di realizzare l'Asso 99 trov\u00f2 molto successo.\nIl primo esemplare di Asso99 venne varato alla base nautica della Canottieri di Sal\u00f2 il 15 gennaio 1983, e ottenne subito un grande consenso. Data la grande richiesta, non pass\u00f2 molto tempo che si rese necessaria la costituzione di una Classe apposita, con proprie regole e regate.\nCaratteristiche tecniche.\n "}
{"id": "1706334", "revid": "118861214", "url": "https://it.wikipedia.org/wiki?curid=1706334", "title": "John Pym", "text": "Biografia.\nPrimi anni e formazione.\nPym nacque in un paese della regione di Somerset in una famiglia appartenente della piccola nobilt\u00e0. Il padre mor\u00ec quando Pym era molto giovane e la madre si rispos\u00f2 con Sir Anthony Rous. Pym fu educato presso il college Broadgates Hall di Oxford (ora Pembroke College) dal 1599. Nel 1602, compiuti gli studi, venne ammesso al Middle Temple.\nImpegno politico.\nNel 1614 Pym, che era stato avviato da qualche anno alla carriera politica, entr\u00f2 a far parte del Parlamento come rappresentante della citt\u00e0 di Calne. Di tendenze manifestamente puritane, in breve tempo si guadagn\u00f2 una fama eccellente. Il suo impegno si concentr\u00f2 specialmente nella lotta politica contro i cattolici romani, chiamati sprezzantemente \"papisti\". Sempre nel 1614 spos\u00f2 Anna Hooke, che gli diede cinque figli. Dopo lo scioglimento del Parlamento nel 1621, Pym si dedic\u00f2 a rappresentare una citt\u00e0 del Devon. Nel 1626 fu uno dei maggiori artefici della caduta di George Villiers, primo duca di Buckingham, favorito del re. Caldeggi\u00f2 molto la presentazione al sovrano della Petition of Right. \nSecondo Edward Hyde, Pym fu uno dei maggiori rappresentanti del \"Parlamento Corto\", sciolto da re Carlo dopo meno di un mese di attivit\u00e0.\nCon la formazione del Parlamento Lungo, Pym ottenne un ruolo di prim'ordine e si oppose strenuamente sia al re che al vescovo William Laud.\nColpito da una stroncante malattia, Pym lavor\u00f2 fino a quando non ebbe esaurito le forze. Si spense nel 1643 e venne sepolto nell'Abbazia di Westminster."}
{"id": "1706336", "revid": "15299901", "url": "https://it.wikipedia.org/wiki?curid=1706336", "title": "Teorema di Lax-Milgram", "text": ""}
{"id": "1706339", "revid": "15756", "url": "https://it.wikipedia.org/wiki?curid=1706339", "title": "Cattedrale di San Michele Arcangelo (Albenga)", "text": "La cattedrale di San Michele Arcangelo \u00e8 un luogo di culto cattolico situato nel centro storico, tra via Bernardo Ricci, piazza San Michele e piazza IV Novembre, nel comune di Albenga in provincia di Savona. La chiesa \u00e8 sede della parrocchia omonima del vicariato di Albenga della diocesi di Albenga-Imperia.\nDenominazione.\nTutta la documentazione scritta in nostro possesso assegna a San Michele Arcangelo l'intitolazione della Cattedrale ingauna. Una tradizione vuole che per la via che da Albenga porta ad Alassio ci fosse un serpente che uccideva chiunque passasse. La popolazione fece una processione pregando san Michele Arcangelo di uccidere il serpente. Durante la notte si vide un bagliore provenire dal cielo e dirigersi verso un punto della strada; la popolazione accorse in fretta, e trovarono il serpente ucciso.\nLa protezione di San Michele era diffusa in epoca longobarda, quando il popolo in armi invocava il Santo e alla cui effigie giurava fedelt\u00e0 prima del combattimento. Tuttavia la proliferazione del culto \u00e8 di epoca bizantina, e all'epoca la citt\u00e0 di Albenga aveva rapporti commerciali stretti con l'Impero bizantino, quindi l'intitolazione della Cattedrale a San Michele ci pu\u00f2 collocare alla sua prima edificazione.\nTuttavia sono emersi documenti per i quali si \u00e8 pensato che per qualche tempo potesse essere stata attribuita a San Giovanni: il primo documento \u00e8 del 1076 e trattava la compravendita di un mulino, nel quale viene citata la presenza di undici \"milites Sancti Iohannis\". \u00c8 del 1103 il documento attraverso il quale il vescovo di Albenga donava all'Abbazia di Lerino delle chiese nei dintorni di Porto Maurizio, la donazione prevedeva \"uno quoque anno aecclesia Sancti Iohannis ac Sancti Michaelis Albinguinensis aecclesie reddat solidos duos...\"; tale documento per\u00f2 non d\u00e0 la doppia denominazione alla Cattedrale, ma parla di due strutture separate. Ancora documenti pervenutici anche dai templari annoverano la chiesa di San Giovanni. Questo per\u00f2 \u00e8 stato spiegato analizzando tutta la documentazione, cio\u00e8 il complesso cattedrale-battistero \u00e8 stato realizzato assieme, ed \u00e8 probabile che il battistero stesso venne intitolato a San Giovanni Battista come luogo di battesimo e che la diocesi si riferisse a questa struttura come uno dei principali luoghi di riferimento episcopali.\n\u00c8 da rilevare come Albenga avesse il suo nome legato a quello di santi-militari, da San Calocero a San Martino, ma anche nella chiesa di San Giorgio, o nei ritrovamenti della chiesa di San Teodoro, poich\u00e9 le fortificazioni realizzate da Costanzo crearono una citt\u00e0 militarizzata nel periodo bizantino.\nStoria.\nSituata nel centro storico della citt\u00e0 medievale di Albenga, la fondazione del primitivo edificio di culto \u00e8 risalente alla ricostruzione della citt\u00e0, avvenuta per opera di Costanzo tra la fine del IV secolo e l'inizio del V secolo, al centro della citt\u00e0 romana (I secolo a.C.) e sorge sul sito di quella paleocristiana. Con la ricostruzione della citt\u00e0 si pu\u00f2 presumere che queste aree fossero occupate da altri edifici, ma per creare di Albingaunum una citt\u00e0 simbolo del rinnovamento romano, venne costruito il complesso battistero-cattedrale nel cuore della citt\u00e0 antica. Difatti il battistero attuale, che viene datato tra l'inizio del V secolo e la fine dello stesso farebbe da base per la realizzazione del primo impianto della cattedrale stessa. Sapendo che il primo vescovo a noi noto, \"Quintus\", scriveva nel 451 al metropolita milanese, \u00e8 ovvio pensare che questi per essere vescovo dovesse avere anche una cattedrale, che per\u00f2 potrebbe non essere la stessa di oggi, ma trovarsi fuori le mura; Albenga aveva una comunit\u00e0 cristiana assai nota e florida da tempo, fortificatasi dapprima con il martirio di San Calocero e la realizzazioni di un complesso minimo sulla sua tomba, e in seguito con la presenza di San Martino di Tours che risiedette qua sull'isola Gallinara. Pertanto si ha la certezza di una viva, attiva e anche potente comunit\u00e0 cristiana, che aveva sicuramente diversi luoghi di culto nati prima della cristianizzazione totale della comunit\u00e0 fuori dalle mura cittadine, anche se a oggi non esiste nessun ritrovamento archeologico tale da poter confermare tale ipotesi che gli studiosi hanno ormai confermato da tempo.\nDurante gli scavi sono stati rinvenuti nella cattedrale delle epigrafi tombali, la prima di \"Benedictus\" attribuita al V secolo, poi quella del \"diacono Donatus\" del 571 o 573, quindi quella di \"Iustus diaconus\" della seconda met\u00e0 del V secolo. Da qui fino all'anno 1000 non si hanno notizie documentali che riguardano la cattedrale. Nel VIII e IX secolo vengo realizzati alcuni degli apparati decorativi di cattedrale e battistero che denotano un elevato livello artistico e una raffinata esecuzioni, della scuola delle \"Botteghe delle Alpi Marittime\".\nFino all'XI secolo la cattedrale era a una sola navata, con quelle laterali dedicate alle sepolture, con una facciata realizzata in blocchetti di pietra di Pogli e con due finestre a oculo ancora visibili e la presenza di un porticato con i resti addossati a essa, realizzati tra la fine di questo secolo e quello successivo. Una sua riedificazione avvenne intorno al 1100, sui resti dell'antica chiesa paleocristiana, e ancora nella seconda met\u00e0 del XII secolo.\nMentre il riferimento a San Giovanni riguardava unicamente gli atti di sola partecipazione della diocesi, San Michele assume in questo periodo l'importanza diventando la chiesa di riferimento per tutti gli atti che riguardano la sfera comunale, dove a tutti i principali atti vescovili partecipano i consoli, ma anche con l'estrazione tra i membri dell'\u00e9lite comunale dei membri del collegio canonicale: il capitolo, oltre a costituire il naturale gruppo dirigente legato al vescovo, \u00e8 in particolare espressione della societ\u00e0 cittadina. Nella sentenza del 1196, in cui sono elencate le maggiori istituzioni ecclesiastiche di Albenga, San Michele \u00e8 nominata per seconda, \u00e8 per\u00f2 in San Michele che l'atto viene ratificato \"in pubblico parlamento\", come del resto avviene nel 1199 con la solenne convenzione tra la citt\u00e0 di Albenga e quella di Genova. Il parlamento cittadino \u00e8 in San Michele, e qui vengono redatti molti documenti, assorgendo al ruolo di \"ecclesia matrix\", prima tra le chiese delle diocesi. Nella piazza davanti, con dimensioni simili a quella attuale si svolgeva il mercato cittadino con al piano terreno le botteghe del grano; nell'attuale piazza dei Leoni erano presenti invece i commercianti e gli artigiani di pellami, ma anche del vino e delle spezia. La situazione centrale del ruolo della cattedrale viene sancita negli Statuti del 1288.\nIl primo impianto.\nUn primo studio sull'antico impianto paleocristiano fu intrapreso tra il 1964 e il 1967, dove si appur\u00f2 che la struttura fu a pianta basilicale e molto ampia; nello scavo archeologico sono state scoperte le basi di due colonne che arricchivano l'altare.\nDopo la conquista del 643 del re longobardo Rotari della Liguria, la cattedrale fu ridotta, sovrapposto al secondo pavimento del VI secolo, \u00e8 stato realizzato un terzo livello pavimentale solo nella navata centrale, la due navate laterali erano rimaste esterne alla chiesa e servivano come luogo di sepoltura, probabilmente privilegiato. Questo \u00e8 significativo in quanto fa capire un momento di ricostruzione ma che la popolazione era pi\u00f9 povera e in numero minore e pertanto non si poteva avere una sala amplia.\nGrazie alla divisione del territorio ligure in marche, che permise una maggiore importanza per Albenga e la sua diocesi, l'impianto fu riedificato nell'XI secolo in forme protoromaniche, a unica navata e con cripta. Le fasi di questa riedificazione sono ancora oggi visibili nella muratura inferiore della facciata.\nL'attuale struttura della cattedrale \u00e8 opera della nuova riedificazione avvenuta alla fine del XII secolo, anche se alcune fonti sposterebbero tale intervento ampliativo nei primi decenni del XIII secolo, che riport\u00f2 la pianta dell'edificio all'originale (a pianta basilicale), con la sostituzione dei muri longitudinali con nuove colonne con archi a tutto sesto acuto. Della documentazione medievale poco \u00e8 arrivato ai nostri giorni, non conoscendo pienamente come fosse tenuta la cattedrale.\nNel primo Cinquecento il domenicano Giacomo Salomonio fa crescere l'attenzione del ceto colto sull'antichit\u00e0 ingauna, tra questi eminenti ricercatori si fanno notare Bernardo Ricci e Nicol\u00f2 D'Aste; del frate \u00e8 arrivato a noi un appunto che segnala le pessime condizioni in cui era la cattedrale. Nuove modifiche alla struttura furono intraprese nel 1582 sotto il vescovo ingauno Luca Fieschi, su sollecito del visitatore apostolico Nicol\u00f2 Mascardi, adeguando l'impianto alle nuove disposizioni della controriforma. I lavori consisterono nella sopraelevazione del pavimento di circa 1 metro, per adeguarlo a quello della piazza antistante la chiesa, il conglobamento delle colonne in pilastri, nella demolizione del tetto in legno con la sostituzione delle coperture con nuove strutture voltate, si decise di costruire una volta a botte nella navata centrale e delle volte a crociera nelle due navate laterali; furono inoltre aggiunti nuovi punti luce per l'illuminazione della cattedrale e nuovi elementi decorativi, stucchi e sculture, nelle balaustre e negli altari. Vennero costruite delle cupole sui bracci laterali del transetto, si modificarono le finestre; vennero demoliti gli archi acuti della navata centrale sostituendoli con archi policentrici posti pi\u00f9 in alto.\nRiedificazione.\nVerso il XII secolo Albenga ha un periodo di egemonia nella riviera, grazie alla grande crescita commerciale e alla sicurezza della protezione con l'Imperatore del Sacro Romano Impero per contrastare Genova. La municipalit\u00e0 acquista il capitolo della cattedrale e dopo poco fonda il \"palacium comunis\" nell'attuale piazza San Michele. Il rapporto tra potere cittadino e vescovile permette una crescita della citt\u00e0, per la quale ha bisogno di un nuovo luogo di incontro, e iniziano i lavori per la riedificazione della cattedrale. Gli scavi condotti hanno permesso di capire chiaramente tali lavorazioni. Con l'esclusione della facciata, vennero demolite le strutture protoromaniche, il cui materiale venne per\u00f2 riutilizzato nella nuova fabbrica, che porter\u00e0 ad avere una struttura basilicale a tre navate in accordo con le proporzioni di et\u00e0 tardoantica, di cui si era conservata la traccia fisica, accanto alla facciata era sorto il campanile che era esterno ma venne inglobato nella nuova struttura. Sul lato sinistro era presente una parte cimiteriale una cappella esterna alla navata centrale della cattedrale, che venne riunita; resta molto incerto invece la situazione sul lato destro della cattedrale, dove era presente in parte il chiostro claustrale che la collegava con Santa Maria in Fontibus, in parte utilizzata come sepoltura o forse anche la presenza di una cappella in questo lato. Tali modifiche permisero alla struttura di poter ospitare il totale del collegio canonicale che sappiamo di importante numero tra il XI e XII secolo.\nIl lavoro riport\u00f2 alla quota originaria l'antico pavimento e risalt\u00f2 la cripta protoromanica sotterranea che, nella nuova edificazione del XII-XIII secolo, fu colmata. Dei documenti storici di Albenga si hanno notizie certe solo dalla seconda met\u00e0 del 1200, prima si fa riferimento solo ad atti testamentari, non risulta ad oggi chiaro chi e quando abbia dato l'input per la nuova edificazione, anche se sappiamo che venne pagata con i soldi della municipalit\u00e0 com'era all'epoca. Dagli statuti di Albenga del 1288 e di quelli del 1350, si fa sempre riferimento alla voce di bilancio dell\"Opera Sancti Michealis\" ma la cifra risulta pi\u00f9 o meno sempre la stessa, e comprendeva l'illuminazione e i lavori ordinari; mentre c'\u00e8 un capitolo importante sulla voce della costruzione delle \"Villenove\". E' da presumere che l'edificazione fosse sotto la guida di un \"magistri rationales\" con il compito di supervisionare il cantiere. In realt\u00e0, Nino Lamboglia arriv\u00f2 alla conclusione che tali lavori avvennero nel 1270, in base a un'epigrafe cinquecentesca rinvenuta durante i lavori di restauro e dedicata a un altare di San Verano, della famiglia Cepolla, con la dicitura \"1270 Manuel quondam Guglielmi fundavit, Prosperque Petri nobilis familie Cepule redificavit 1583\", ma nel 1270 non si rileva dai registri nessun nobile con quel nome, ma solo nel secolo successivo. \u00c8 infatti probabile che Prospeto Cepolla, nobile del cinquecento, per poter retrodatare la sua stirpe e darsi quindi l'importanza storica superiore ai suoi rivale, fece retrodatare l'epigrafe; tale ragionamento \u00e8 pi\u00f9 in linea, visto che nella seconda met\u00e0 del XIV secolo vennero fatti importanti lavori di ristrutturazioni sugli altari delle famiglie nobili ingaune.\nAspetto trecentesco.\nLa prima descrizione dell'interno della chiesa ci risulta dagli \"statuti capitolari\" del 1318, rivisti dal vescovo Federico, nel 1335, dove vengono definiti le funzioni, e la presenza degli altari di San Michele Arcangelo, San Giovanni Battista, San Verano, Santa Maria Maddalena, Santo Stefano e Sant'Antonio. Sull'altare maggiore era presente un'icona dedicata al santo protettore, che per\u00f2 risulta deteriorata nel 1367 tanto che il canonico \"Lorenzo da Chiavari\" stipula con \"Francesco da Genova\" un contratto per la realizzazione di una \"conea magna\". Questo potrebbe essere stato sovvenzionato dal testamento di \"Emanuele Cipolla\" che nel 1345 aveva chiesto di essere sepolto davanti all'altare maggiore e che venisse eseguito per la cattedrale un crocifisso con ai piedi la propria immagine e diverse figure di santi \"de gesso cum picturis decentibus\". Di queste opere non si ha traccia, non sapendo se sono sparite nel corso dei secoli o non siano proprio state realizzate. In questa epoca vengono realizzati gli affreschi ancora oggi debolmente visibili attorno all'altar maggior.\nL'altare di San giovanni Battista si trovava fin dal medioevo nella testata della navata desta; il Santo era il protettore dell'episcopato e della diocesi, per cui il suo altare doveva essere in una posizione eminente accanto a quello di San Michele. Sull'altare di Santo Stefano nel 1504 il vescovo Leonardo Marchese istituir\u00e0 una cappellania intitolata a Santa Maria e Santo Stefano; questo santo era molto venerato ad Albenga, tanto che la sua iscrizione la si trova nel mosaico del battistero.\nSan Verano era molto venerato ad Albenga, tanto che il capitolo commette al notaio Bernab\u00f2 Pognana la stesura di una \"Vita sancti Verani\"; il patronato della cappella era del facoltoso cittadino \"Giacomo Bausanus\" che il 18 maggio del 1442 lega una somma per il suo restauro e una somma per il mantenimento annuale, i lavori iniziarono nel 1460 per volont\u00e0 del vescovo Napoleone Fieschi.\nLa nuova torre campanaria.\nSolo nel trecento si riescono ad attivarsi ampi lavori di rifacimento ben documentati della torre campanaria, che venne pagata con i fondi cittadini, e lo stesso municipio scelse Serafino Mignano, canonico della cattedrale, come responsabile dei lavori; tale scelte non venne fatta perch\u00e9 parte della \u00e9lite governativa di San Michele Arcangelo, ma in qualit\u00e0 di esperto costruttore, tanto che la municipalit\u00e0 di Albenga gli affid\u00f2 anche l'edificazione di altri interventi, affiancato dal cittadino \"Antonio Campexius\".\nL'origine del primo campanile \u00e8 ignota, anche se la muratura \u00e8 uguale a quella interna di epoca protoromanica. Il primo documento che attesa la presenza del campanile sono gli Statuti del 1288. La parte inferiore del campanile, sorto esterno alla cattedrale nella fase protoromanica limitata alla sola navata centrale, fu conglobata nella chiesa in occasione del suo ritorno all'antica pianta a tre navate effettuato in et\u00e0 romanico-gotica; ci\u00f2 risulta ottenuto mediante l'apertura di due grandi archi, che hanno permesso il collegamento della base del campanile come la navata maggiore e la navata sinistra. La struttura dell'antica torre probabilmente aveva dei problemi, come si vede dal testo del capitolo statuario, dove si dice chiaramente che i primi soldi devono essere spesi per il campanile. Verso la fine del trecento le condizioni erano tanto critiche che si decise la demolizione e la sua ricostruzione. Le fasi di ricostruzione vennero analizzate da Nino Lamboglia grazie ai registri comunali conservati. Nel dicembre del 1388 il comune stabilisce che si ricerchino tutti i legati precedenti e le possibili risorse economiche da devolvere all'opera del campanile. Nel luglio del 1389 parte l'opera di demolizione da parte del mastro Antonio de Francia, del quale sappiamo avesse una guglia poich\u00e9 da li si inizi\u00f2. Poi i lavori si fermano, ma nel 1392 si ha probabilmente un crollo improvviso e il 12 giugno il consiglio si annuncia che il campanile \u00e8 distrutto e diroccato. Vengono nominati il prete Serafino Mignano e Antonio Campexium. Le delibere successive sono un susseguirsi di provvedimenti riguardanti l'opera: vengono aumentate le tasse e chiesto ai notai di richiedere un legato nei testamenti destinati al campanile. I lavori procedono fino all'estate del 1393 ma i problemi economici sembrano rallentare, tanto che i lavori finiranno nel 1398 ove con gli ultimi fondi si realizz\u00f2 una barconata e un solaio, verosimilmente dell'ultimo piano della torre.\nDai libri contabili si evince che tutti i cittadini hanno contribuito alla realizzazione della nuova torre, fosse con la libera volont\u00e0 di lasciare dei propri fondi, sia pagando le imposte o delle multe. Dei due massari non si capisce chiaramente il titolo, anche se sembra che Mignano sia architetto e impresario, che ha realizzato altri lavori in questi anni. I costruttori sono i due fratelli Tomaso e Oberto Caressia, di origine ingauna sono presenti in tutti i lavori comunali eseguiti alla fine del trecento, che chiesero un aumento dei salari previsti dagli statuti vista la difficolt\u00e0 dell'opera. Lo studio non riesce ad attribuire la progettazione a una sola figura, tant'\u00e8 che \u00e8 probabile che gli attori principali delineassero le linee guida e poi i costruttori si applicassero con la propria esperienza. Il taglio dei mattoni delle arcate viene realizzato da Tomaso, che tuttavia risulta defunto il 18 dicembre del 1392, e il pagamento viene riscosso dal fratello che poi termina l'opera. C'\u00e8 la presenza di Giacomo di Como, dove c'\u00e8 una lunga tradizione edificatoria ma che non sembra avere il riconoscimento per il suo lavoro, come Antonio da Gaeta. Alla fine vengono pagate 290 giornate ai \"magistri\" di cui ai Caressia viene data quasi la met\u00e0; la singola giornata al maestro veniva pagata 9 soldi, mentre ai \"matayrorio\" erano quelli che impastavano la calce e venivano pagati 5 soldi a giornata. Per 102 giornate di maestri muratori corrispondono a 249 giornate da manovale. Gli uomini impiegati erano in parte di Albenga, della Valle Arroscia, di Voltri e Val Polcevera, di Nizza e dell'Alta Val Tanaro.\nI materiali impiegati sono stati di 24500 mattoni, 27 moggi di calce (un moggio corrisponde a 16 \"cantara\" che sono 150 libre l'una). I materiali sono del posto, con i fornaciai che forniscono mattoni e calce che sono Guglielmo Trucco e Giovanni Enrico delle fornaci di Bastia. Le pietre utilizzate sono poche, provenienti da capo Mele per la risistemazione della vecchia base. Vennero utilizzate pietre provenienti dal Centa utilizzate per la murature a sacco. I legnami ricoprono una notevole importanza, anche per la realizzazione dei ponteggi e delle seste, sono documentate tre \"trabes\" provenienti da Savona via nave, e altro legname proveniente da Finale Ligure, i \"canterii\" che sono di \"albara\" o di pioppo, mentre le tavole di faggio, pioppo, abete e castano che provengono dai maestri d'ascia della valle Arroscia; le unit\u00e0 di misura di questo tipo di legname sono la \"canela\" ossia la dozzina. Tra le forniture ci sono i contenitori, cio\u00e8 i \"bogliorii\", \"segloni\", \"concha de mata\", \"barillarius\" e \"coffe\"; quindi vengono annotate i mazzi di corde, i canapi, una tenaglia e un grosso badile e due seghe, pochi utensili perch\u00e9 ogni maestro utilizzava i propri attrezzi. Poi ci sono poi la \"fornilia\" acquistata a fasci che era ramaglia per accendere il fuoco, i \"tortorerii\" che era cordame e un \"guindacium\" cio\u00e8 un verricello.\nTra i materiali pi\u00f9 particolari ci sono sette \"coroneli\", le colonnine con il loro capitello, giunte via nave in diverse riprese, posizionate sulla torre probabilmente a integrazione di quelle che erano gi\u00e0 presenti nel vecchio campanile. La spesa pi\u00f9 simpatica era riferita al vino, acquistato in grande quantit\u00e0, che oltre al vitto si concedeva, anche come parte integrante del compenso. Si sono consumate 380 pinte di vino per 351 giornate lavorative, circa una pinta a giornata di lavoro. Il vino veniva misurato con lo \"'scandalleum\", suddiviso in pinte.\nDall'analisi definitiva un costo importante lo aveva la manodopera, tuttavia non avendo altri documenti come quelli di Albenga in tutta la Liguria, \u00e8 anche difficile il paragone. I lavori furono importanti e l'aspetto che aveva la fabbrica finita \u00e8 rimasto sostanzialmente intatto fino ai giorni nostri. Resta esclusa dalla documentazione la guglia, che potrebbe essere fatta nei primi del quattrocento. Nel seicento un fulmine danneggi\u00f2 in maniera poco significativa, ma venne ripristinato, mentre venne risistemato il sistema delle campane nel 1785 terminando nel 1790 con la rifusione della campana maggiore e la realizzazione di lavori murari legati alla cella campanaria e alla volta sottostante. Il 5 giugno del 1882 un fulmine si abbatteva sul campanile e nel 1888 si rinnovava la piramide con piastrelle bianche, rosse e verdi imitanti la dimensioni e colori di quelli precedenti. Qua le piastrelle vennero fatte a Milano dai Richard con materiali provenienti dall'Inghilterra.\nIl nuovo coro.\nTerminato il campanile si inizia a lavorare sul nuovo coro, con impulso da parte del municipio, poich\u00e9 si riteneva la chiesa estremamente degradata. Il 13 aprile del 1399 viene portato per la prima volta in consiglio comunale il problema della cattedrale, a gi\u00e0 a fine di maggio lo stesso nomina due massari, che assieme a quelli della cattedrale, possano recuperare i crediti del capitolo stesso per riparare la chiesa. Non si conosce la volont\u00e0 espressa in questi anni da parte del vescovo, rilevante il fatto che Girberto Fieschi che ricopr\u00ec la carica dal 1380 al 1419 governava solo tramite vicariati, lasciando il capitolo della Cattedrale a confrontarsi liberamente con il comune. Sopra il coro venne rifatta una parte di tetto, con il comune che concede un salvacondotto per acquisire dalla Riviera di Levante degli \"abayni\" (tegole di ardesia tipiche genovese). Avvennero anche altre trasformazioni, tanto che la cattedrale vende al comune una colonna e del legname per la costruzione della logga nel 1404. Tali lavori procedettero per diversi anni, tanto che nel 1420 Papa Martino V concesse al vescovo Antonio Da Ponte, la possibilit\u00e0 di vendere indulgenze durante le festivit\u00e0 per riuscire a portare a termine la fabbrica.\nDalla contabilit\u00e0 comunale risulta che dalle imposte del 1479 era stata prevista di investire la somma importante di 500 lire al massaro della Cattedrale \"Francesco Marchese\" se il capitolo avesse raddoppiato la somma investita nella cattedrale, tranne il caso che il municipio avrebbe potuto ritirare tale somma in caso di necessit\u00e0, cosa che avvenne nel 1481 quando vennero edificate opere di difesa. Nel 1483 viene destinata la somma di 160 lire e 18 soldi \"pro fabrica ecclesie Sancti Michealis\". C'\u00e8 il bisogno di rifare la sacrestia, dove l'umidit\u00e0 non permetteva il mantenimento degli arredi e dei vestiti, ma il Comune non ci sente, anche se nel 1489 destina 20 fiorini per fare il progetto. Nel 1491 e nel 1499 se ne ridiscute, ma senza successo. In realt\u00e0 dal \"Liber Massarie\" sappiamo che il comune destina fondi modesti, per i quali viene rifatta la porta di San Verano e per il \"borchono magno\" cio\u00e8 la finestra tra le due lesene in facciata, oggi murata, dove nel 1509 vengono rifatti i vetri e la rete, assieme a due finestre del \"Sancta Sanctorum\" ad opera del frate Battista benedettino \"magister vitreorum\"; viene rifatto anche il portale della facciata. Solo nel secondo decennio del cinquecento viene rifatta la sacrestia, esattamente il 30 gennaio del 1513 il conto del capitolo prevede \"pro fabrica sacristie magne et parve et camararum dicti capituli\". Il comune contribuisce con la somma di 500 lire con la clausola che nella nuova fosse installato lo stemma del comune. Nei restauri avvenuti nel 1989 che la portarono allo stato originale, comparvero sulla sommit\u00e0 da due chiavi di volta in ardesia uno con lo stemma del vescovo Marchese e l'altro con quello del comune.\nNel portico della cattedrale erano presenti numerose tombe, come tra la cattedrale e il battistero e dietro l'altare maggiore, dove \u00e8 stato identificato il \"cimiterum puerorum\" o \"paraize\" (paradiso). Nella documentazione si parla anche della \"pigna\" anche se non si sa esattamente dove e cosa fossa. Con Napoleone Fieschi si ha la realizzazione di un nuovo altare dedicato a Sant'Ampelio e la traslazione delle reliquie di San Verano avvenute nel 1460. La famiglia ingauna dei Cepolla si inserisce in questo nuovo fervore per il culto di San Verano, andando a realizzare una nuova cappellania con il contributo anche del Comune per 80 lire nel 1488 \"in laborerio troinarum Sancti Verani\" che prova abbellimenti e che ci spiega che la forma era come un avancorpo all'interno della navata laterale.\nAll'epoca la citt\u00e0 era divisa in associazioni di arti e mestieri, le \"caritates\", in cui lo scopo era quella di darsi soprattutto reciproca assistenza, ognuna di queste aveva un altare di riferimento in cattedrale: i notai erano devoti a San Marco, i mercanti alla Trinit\u00e0, gli orefici e fabbri ai Santi Eligio e Ampelio, osti e fornai a Sant'Antonio, mentre calzolai e conciatori ai Santi Crispino e Crispiniano. In quest'epoca il grande organo ebbe bisogno di un sostegno per evitarne il crollo e nel 1549 il capitolo acquist\u00f2 una colonna che un secolo dopo venne demolita. Grazie alle molte testimonianze documentali, sappiamo una forte presenza di altari disseminati nelle ali laterali, ma che non uscivano da questi, alcuni avevano dei cancelli e una parte di strutture esterne rialzate o con colonnati e timpani, erano presenti dipinti e polittici, anche se non si trovano tracce di affreschi anche se questi sono presenti dietro l'altare maggiore e sono databili per quest'epoca; erano presenti diverse tombe vicino agli altari di riferimento, vicino all'altare maggiore, come in mezzo alla chiesa o vicino al coro. Solo con il rifacimento successivo, ad opera del vescovo Luca Fieschi, gran parte di queste letture artistiche si sono perse.\nIl rifacimento cinquecentesco.\nNella met\u00e0 del millecinquecento le strutture sono in cattive condizioni, si era dovuto intervenire nel 1549 sull'organo e vent'anni dopo si segnalano pesanti problemi sulla cappella sinistra dov'era presente la cappella di San Verano, tanto che nel 1566 il capitolo chiede al Comune dei fondi e Giacomo Solomonio annota che le volte erano molto rovinate tanto che vennero tolte le spoglie di San Verano e poste in sacrestia, probabilmente danneggiate anche dall'alluvione del Centa di quell'anno. I lavori iniziarono sotto Carlo Cicada, colui che apr\u00ec anche il seminario ingauno e terminarono sotto Luca Fieschi nel 1583, come riportato anche sulle iscrizioni in pietra del Finale. L'intervento era inspirato a dare senza dubbio un aspetto migliore ma anche ad aggiornare la chiesa alle norme conciliari. L'8 gennaio del 1569 si radunava in comune un numero cospicuo di \"requixiti\", cio\u00e8 il consiglio comunale allargato per questioni di notevole importanza, che doveva decidere se il comune fosse tenuto a fare queste riparazioni; il risultato fu negativo, tant'\u00e8 che il Vescovo scrisse anche alla Santa Sede chiedendo di supplicare il comune a intervenire, ma per oltre un decennio non accade nulla. Il fatto \u00e8 che il comune e il \"districtus\" di Albenga si trovavano ormai da tempo in enorme difficolt\u00e0, con la perdita del porto e il nuovo fiume Centa che ogni anno creava danni e per i quali il comune correva ai ripari con pochi risultati, e mettersi nell'ammodernamento della cattedrale era senza dubbio un impatto economico proibitivo per le casse comunali. La parte sinistra dell'ala nel 1573 rischia ormai di crollare, e anche se al di sotto ci sono sepolture e altari di famiglie importanti, queste non si vogliono accollare l'onere, fino al 1575 quando viene ceduta alla famiglia Costa che si impegna alla ricostruzione tra il 1582 e 1585. Il vescovo nuove fu Luca Fieschi, che venne eletto ad Albenga il 28 marzo 1582: l'amministrazione comunale gli scrive subito per complimentarsi dicendogli che trover\u00e0 i danari per completare il rifacimento. Il primo dicembre del 1582 iniziano i lavori che sono ben descritti nel libro dei matrimoni della parrocchia di San Michele ad opera dell'arciprete della cattedrale. Nel 1584 la chiesa \u00e8 gi\u00e0 agibile, tanto che ospita la cerimonia di insediamento del nuovo podest\u00e0 Tommaso Spinola, con il Consiglio Comunale che si occupa di rifare i banchi dove si siedono le autorit\u00e0 e altre spese. Nelle note economiche sappiamo che il vescovo Fieschi con il proprio patrimonio personale pi\u00f9 volte aiut\u00f2 la fabbrica e acquisto anche parte degli arredi. Abbiamo una descrizione significativa della chiesa poich\u00e9 nel 1585 monsignor Niccol\u00f2 Mascardi fece una visita alla diocesi e annot\u00f2 molti particolari: la condizione del monumento \u00e8 ancora imperfetta, la facciata ha due porte, una maggiore in centro e una minore sulla navata destra, il campanile risulta non avere la porta che venne aperta solo successivamente poich\u00e9 era obbligo la simmetria delle tre porte d'accesso, in facciata sono presenti due finestre uno a semicerchio (che venne chiuso poi nell'Ottocento) e una oblunga posta sulla navata destra, la chiesa aveva altre due porte, quella ad ovest di San Verano, e una a Est dove si passava attraverso un porticato scuro e con il selciato rovinato; accanto a questa porta c'era l'altare del Santo Sepolcro che era esterno alla chiesa prospiciente il cimitero che viene descritto come fatiscente. Le finestre esterne sono di grande apertura e l'abside aveva cinque finestra superiori quadrate e tre inferiori oblunghe. Sono presenti due sacrestie, una usata per i giorni feriali e l'altra per i giorni festivi, e in quella maggiore era conservato l'archivio comunale. Il tetto era in trave di legno e la volta era presente solo sull'abside, con un pavimento in calce e mentre nella zona absidale era in laterizio, con la presenza di 14 sepolcri all'interno della chiesa. La cattedra del vescovo era posta a sinistra dell'altare mentre a destra era presente la panca destinata agli amministratori cittadini.\nTra gli arredi conservati \u00e8 presente la \"custodia\", il tabernacolo dell'altar maggiore: il Concilio Tridentino aveva stabilito norme e precisi indirizzi di modelli per molte suppellettili sacre e in particolare proprio per i tabernacolo; questo era stato fatto costruire a partire dal luglio 1582 ad opera dei massari della Compagnia del Santissimo Sacramento e il registro di contabilit\u00e0 della compagnia ci informa che l'artista venne scelto nel genovese Domenico Liberante e l'indoratore Battista Brignole. Il massaro che segu\u00ec l'ordine era l'abate Alessandro Costa, raffinato conoscitore artistico. Tuttavia il tabernacolo non rispondeva appieno ai dettami conciliari e il vescovo minacci\u00f2 di rimuoverlo, con una discussione che and\u00f2 anche in Consiglio Comunale, ma alla fine rimase e venne abbellito da due ulteriori angeli nel 1590 commessi da Prospero Cepolla e Pietro Adorno. Sappiamo che fino al 1697 il tabernacolo era presente, e ne venne realizzato uno nuovo 2 anni dopo, probabilmente un ostensorio eseguito a Genova dagli orafi Camillo De Ferrari e Sebastiano dall'Isola.\nSappiamo della descrizione di fine cinquecento con la presenza del nuovo altare dedicato a San Riccardo costruito a spese del vescovo Luca Fieschi dov'era presente l'antico altare di Santo Stefano. Risulta gi\u00e0 realizzata la cupola ottogonale anche se \u00e8 da finire, l'altare non \u00e8 tuttavia rispondente ai canoni conciliari. Nella testata di sinistra, le strutture murarie della cappella di San Verano erano state ricostruite tra il 1582 e il 1583. Nella ricostruzione c'\u00e8 la nota spese per la demolizione delle strutture precedenti \"per sbatter a terra la volta o sia cubba della capella vecchio col muro di sopra... e pi\u00f9... per sbatter l'arco, colonne ed fenestra\" con la ricostruzione affidata al savonese Nicol\u00f2 Gamba.\nLa cappella di Sant'Antonio venne spostata dalla navata destra alla controfacciata, nella posizione contigua al campanile che in precedenza ospitava l'altare dell'Annunciazione. Venne costruito un nuovo altare dedicato a Santa Maria Maddalena, con il giuspatronato dei Lamberti, mentre un altare dedicato ai Tre Magi avr\u00e0 vita breve; quest'epoca \u00e8 segnata dalla gara tra le famiglie ingaune a chi rendeva migliore la propria cappella di famiglia.\nLa visita di monsignor Mascardi elenca le prescrizioni di tipo liturgico e gli interventi alle strutture ritenuti essenziali: riassumendoli, sono l'imbiancatura della facciata, dove si deve dipingere l'immagine di San Michele, oltre l'apertura per simmetria della porta sotto il campanile, la recinzione del presbiterio, la chiusura delle finestre con le inferriate, la costruzione di un pulpito e la sistemazione di un organo, in ottemperanza alle prescrizioni tridentine.\nNel 1586 viene terminata la sistemazione dell'organo. Si riorganizza la zona del coro con il ripristino degli stalli, e rialzata con scalini in pietra nera a spese del vescovo nel settembre del 1587. Alla solenne processione di consacrazione dell'altar maggior segue quella per la consacrazione della cappella di San Riccardo completati nel 1589, con l'inserimento del baldacchino sopra la cattedra vescovile e gli angeli sul tabernacolo negli ultimi anni del 1590. L'anno successivo il vescovo chiede ai patroni delle cappelle di concorrere a realizzare la volta della cattedrale, che era ancora in assi di legno, realizzata nel 1596 in caniccio e imbiancata, a seguito dell'esecuzione delle vetrate del coro fatte fare dal comune nel 1593 con lo stemma della municipalit\u00e0 sulle vetrate delle stesse. Vengono eseguiti in questi anni un'intonacatura parziale dalla facciata dove sappiamo era presente anche l'immagine di San Michele, che per\u00f2 non ci risulta traccia, con vicine lo stemma del vescovo e del comune, che appariva anche sulla facciata della cattedrale in marmo. Dal resoconto del 13 giugno 1592 fatto da Gerolamo de Puteo, canonico di Santa Maria in Fontibus, risulta che la cattedrale rischiava il collasso, ma grazie al lavoro dei vescovi \u00e8 stata \"honorifcentissime\" restaurata. Dalla visita a Roma del canonico di San Maurizio, Francesco Bruno, risulta che nel 1594 era stata realizzata la volta, il pavimento del coro in lastra ottagonali di ardesia e quadretti di marmo, delle vetrate e inferriate poste alle finestre.\nIl grande lavoro realizzato dal Vescovo Fieschi venne onorato con la sua sepoltura nella cappella di San Riccardo e con la realizzazione di un'epigrafe conservata attualmente in sacrestia con la recita:\nDal 1600 al 1900.\nNel secondo decennio del seicento con la realizzazione di un nuovo organo posizionato sopra la cattedra vescovile l'interno della Cattedrale ha un valore artistico importantissimo. Il vescovo Landinelli rinuncia al vescovato dopo una lunga assenza dalla diocesi, e venne eletto Pier Francesco Costa un albenganese dopo centocinquantanni da Leonardo Marchese. Vescovo di azione rivolta a tutta la diocesi, con la stesura del \"Sacro, e Vago Giardininello\", oltre che appassionato di storia, a lui si deve una parte dell'edificazione di Villa Costa a Piambellino. Visto che la cattedrale era edificata si dedic\u00f2 agli interni con la realizzazione di due nuovi altari e un altar maggior consacrati il 5 novembre 1642, ma di cui non sappiamo l'aspetto, con la rivisitazione della cappella dedicata a San Riccardo con nuovi marmi e colonne, e le due cappelle dedicata allo Spirito Santo e a San Filippo Neri. Comune e privati contribuiscono all'acquisizione del portale di marmo che si protrae dal 1669 al 1671. Qualche anno dopo vengono rifatti i pavimenti delle sacrestie in ardesia e quadretti di marmo bianco.\nNel 1691 viene eretto vescovo Giorgio Spinola che realizz\u00f2 interventi sulla navata centrale verso fine seicento. Dal 1700 al 1703 si provvide allo spostamento dell'organo e della sua cassa monumentale dal Sancta Sanctorunm alla controfacciata, con il tamponamento del lunettone: questo aspetto risulta essere lo stesso per i secoli successivi, come ci appare nei dipinti ottocenteschi . Dov'\u00e8 posto l'organo era presente una quadro grande trasportato nella chiesa di San Lorenzo, vengono inseriti due importanti modiglioni in marmo, cio\u00e8 due grandi mensole che ancora oggi sorreggono l'organo e cantoria, provenienti via mare da Finale Ligure e trasportati dall'approdo della citt\u00e0 sul mare alla cattedrale.\nL'abside lasciato orfano dell'organo subisce un nuovo monumentale intervento: vengono chiuse le tracce delle vecchie murature, rifatti i capiteli, rintonacate le murature, rimosso il tabernacolo ligneo e al centro del Santa Sanctorum trova posto nel 1704 la macchina marmorea del nuovo altar maggiore dove sopra viene posto il grande crocifisso ligneo giunto da Firenze e donato da Pier Giovanni Lamberti e accettato con delibera del 28 aprile del 1706. Viene rinforzata o rifatta parte della volta centrale che viene demolita nel 1706 e rifatta nel 1708 impegnando finanze della Curia e del Comune. Negli anni settanta vengono fatti altri lavori, come il tetto del chiostro addossato alla navata destra e parte dell'interno con il rifacimento dei capitelli e l'abbellimento dei pilastri e delle pareti.\nL'avvento della Repubblica Ligure nel 1797 port\u00f2 alla parziale devastazione della cattedrale, dove vennero bruciati o ridotti a pezzi la cattedra e il coro, profanata la tomba di Leonardo Marchese. Nei primi anni dell'Ottocento venne ampliata l'orchestra e la cattedra e coro vennero rifatti nel 1802 e 1804. Nel 1805 parte l'iniziativa per realizzare in marmo tutta la pavimentazione della cattedrale, ad opera del marmoraro genovese Giovanni Barabino, dove la tomba di Leonardo Marchese venne occultata, con la realizzazione in tutta la chiesa di un alto zoccolo in marmo grigio e rifatta con la stessa pietra la cappella gi\u00e0 dedicata allo Spirito Santo, poi a San Riccardo, a San Filippo Neri e successivamente dedicata alla Madonna del Rosario. Venne rimossa anche l'iscrizione sepolcrale dedicata a Tommaso doria e trasportata nel 1806 nel palazzo comunale.\nDel 1813 vengono fatte le decorazioni sulla parte absidale ad opera di Maurizio Carrega e della volta ad opera di Giuseppe Crosonino. Per diversi decenni la cattedrale non sub\u00ec importanti interventi, e il suo aspetto doveva apparire sobrio, composto da un ambiente intonacato e chiaro, reso vivo dal grande affresco absidali e dagli altari marmorei.\nUna sistemazione strutturale viene realizzata sul corridoio e le sacrestie, vengono anche installati due grandi altari marmorei provenienti dal convento di San Bernardino, che era di propriet\u00e0 comunale, e delle sculture del Convento di San Francesco da Paola.\nIl 5 giugno del 1882 un fulmine colpisce la guglia della torre provocandone la caduta di materiale sul tetto della cattedrale e del palazzo della prefettura, rovinandone il tetto che viene rifatto. Il 23 febbraio 1887 il grande terremoto provoca molti danni alle strutture cittadine. Viene chiuso il lunettone in facciata cinquecentesco con la realizzazione di uno nuovo a rosa; viene invece ostacolata la demolizione del portale seicentesco con la sostituzione di quello che \u00e8 in Santa Maria in Fontibus. All'interno si decide di sfasciare le colonne fino alla nuda pietra con la ricostruzione dei pilastri in mattoni e cemento idrofugo da ponti per eliminare l'umidit\u00e0 di risalita, cosa che avviene anche sulle facciate laterali. Vengono quindi realizzati importanti interventi pittorici e installata una nuova ringhiere in ferro sul coro. La chiesa venne solennemente riaperta il 29 settembre del 1892 con i festeggiamenti in onore del santo patrono.\nI lavori di restauro e consolidamento.\nRestauri degli interni iniziarono nel 1937, mentre gi\u00e0 nel 1946 Nino Lamboglia proponeva un recupero su proposte gi\u00e0 fatte sulla fine del XIX secolo. Nell'estate del 1964, su impulso del vescovo emiliano Gilberto Baroni si inizi\u00f2 uno studio completo per il recupero dei canoni medievali della struttura, progettati dall'ingegnere \"De Maestri\" che cur\u00f2 anche la parte statica e la direzione dei lavori, sotto il severo controllo della soprintendenza di Genova, con la consulenza architettonica di Morozzo della Rocca e la parte storica-archeologica dello stesso Nino Lamboglia; venne appaltata alla locale azienda \"Formento\" di Finale Ligure che negli anni 1965-1967 esegu\u00ec i lavori, anche con il successore apostolico alla guida della diocesi di Albenga Alessandro Piazza, con la supervisione dei lavori da parte della Soprintendenza Ligure e dell'Istituto internazionale di studi liguri. Tuttavia il recupero dello stile medievale del XIII secolo ha creato solo una copia della struttura come si doveva porre al visitatore medievale, sono state eseguite troppo integrazioni, per farlo sono stati persi per sempre tutti i valori artistici culturali realizzati nel XVI secolo. Tuttavia la perizia con la quale sono stati eseguiti i lavori, e le capacit\u00e0 di ricreare perfettamente gli stili medievali porgono in essere una struttura sicuramente simile all'originaria.\nSulla base di saggi ed ipotesi, sono state accertate le strutture medievali e la loro configurazione. Venne deciso di intervenire per recuperare ed integrare le strutture medievali, ma nello stesso tempo consolidare la struttura, che aveva subito, a causa del tempo e dei terremoti, alcuni dissesti. Quando nel XVI secolo si erano realizzati gli archi policentrici, era stato tagliato la parte di muro sopra gli originali archi ogivali, quindi erano state raddrizzate le colonne esportando del materiale senza che venisse fatta nessuna opera di rinforzo. Le pietre a cuneo che erano state inserite sotto gli archi ogivali si sono trovate a non avere pi\u00f9 la funzione strutturale per la quale erano state pensate, cio\u00e8 contrastare la spinta degli archi permettendo una migliore distribuzione dei carichi sulla colonna, i cunei si sono trovati ad esercitare una funzione di divarcamento della muratura e di schiacciamento delle sezione ridotte sottostanti delle colonne. Queste ipotesi sono state accertate dai saggi fatti sulla struttura, che tuttavia ha retto perfettamente a questa mancanza strutturale, perch\u00e9 la pietra a spacco esterna ha solamente in parte una funzione portante, che \u00e8 lasciata ad una muratura in mattoni interni, realizzati con una buona tecnica e con buoni materiali che \u00e8 riuscita a sopportare le azioni. Dopo che \u00e8 stato tutto messo in sicurezza, con opere di consolidamento temporanee, sono stati rifatti gli antichi archi acuti, con una anima in cemento armato, sulla base delle indicazioni geometriche della muratura dei piedritti. Si scav\u00f2 fino al raggiungimento della quota del pavimento medievale e recuperando lo spazio di una cripta romanica sotto il presbiterio. Vennero realizzati dei collegamenti tra le pareti originali e il calcestruzzo sopra gli archi, tramite l'inserimento di tondini di acciaio posti a 45\u00b0. Fu interessante il getto del calcestruzzo nelle casseformi degli archi, poich\u00e9 esisteva il pericolo che il materiale, ancora allo stato liquido, potesse esercitare spinte eccessive che la muratura non era in grado di reggere, inoltre vennero ridotte al minimo gli effetti di ritiro del calcestruzzo.\nPer realizzare il pavimento nelle navate laterali, si realizzarono dei blocchi in normale cemento non armato, in zone di non valore storico, sopra i quali venne appoggiato un solaio prefabbricato, in maniera da non intaccare l'originale pavimento paleocristiano. Mentre nella navata centrale il problema da risolvere era realizzare una struttura che nello stesso tempo potesse permettere di visitare i resti paleocristiani sottostanti: venne realizzato un solaio che si appoggiava solamente sui tratti di murature libere, e sulla base delle colonne. Fu eseguito un solaio in cemento armato precompresso, ordito in maniera perpendicolare all'asse della cattedrale, per evitare di creare situazioni di possibile danneggiamento agli originali plinti di pietra squadrata. Anche in questo caso le zone di appoggio interessate furono quelle di non importanza storica o archeologica, in alcuni casi si riusc\u00ec addirittura ad arrivare al terreno naturale. I pilastri vennero realizzati a forma di croce con le braccia inversamente rastremate, in maniera da ottenere una luce maggiore nelle zone basse, intaccando meno i resti paleocristiani, mentre la distanza minore dovuta alla rastremazione permise di realizzare dei solai pi\u00f9 sottili e leggeri. Questo solaio con cassettoni romboidali, venne concepito per avere una minore area di appoggio sulle murature dell'abside pi\u00f9 antica, in maniera che si avesse una migliore ridistribuzione dei carichi ed una rigidit\u00e0 di forma pi\u00f9 sensibile.\nNell'analisi statica della torre campanaria, basata una pi\u00f9 antica torre romanica rifatta nel 1392 inclusa nella fabbrica del XIII secolo, si evinse che la struttura era sostanzialmente sana malgrado l'eterogeneit\u00e0 dei materiali, ed anche le fondazioni non avevano molti problemi da riscontrare, tuttavia l'analisi fessurativa aveva evidenziato che alla quota di 18 metri dal livello di calpestio della piazza si erano create delle lesioni dovute alla spinta orizzontale della cuspide e all'azione dinamica e vibrante delle campane. Si erano creati delle lesioni per il discostarsi delle pareti con la tendenza ad aprirsi verso l'esterno. Per rimediare a queste lesioni si realizzarono dei cordoli in cemento armato con la funzione di cerchiatura.\nConsiderazioni.\nL'uso del cemento armato in un'operazione di restauro delicata, nel riportare agli occhi del visitatore l'immagine di come si presentava la struttura nel XIII secolo, ha rappresentato un'innovazione nel mondo della conservazione e del restauro. Tuttavia la snaturalezza degli elementi strutturali, con l'impiego di tecnologie contemporanee \u00e8 stato un giusto compromesso con l'impatto che altre tecniche avrebbero avuto, sono state operazioni che hanno consentito l'inserimento di diversi elementi nuovi tuttavia con un carattere di essenzialit\u00e0, inoltre il risanamento statico delle opere \u00e8 stato sicuramente opportuno ed efficiente.\nStruttura.\nLa cattedrale si presenta oggi divisa in tre navate con la suddivisione in colonne e pilastri originari sorreggenti archi ogivali ricostruiti. Gli interventi di Nino Lamboglia permisero inoltre la cancellazione di elementi barocchi dal presbiterio, oggi sopraelevato per esigenze liturgiche e per rendere meglio visibile la cripta protoromanica.\nLe varie fasi strutturali che si susseguirono nei secoli sono ben visibili nell'esterna facciata che si presenta con un notevole rosone e una decorazione ad archetti pensili. L'attiguo campanile \u00e8 stato ricostruito tra il 1391 e il 1395 dall'architetto-canonico di Albenga Serafino Mignano con la collaborazione dei capimastri Oberto e Tommaso Caressia. Considerato il pi\u00f9 insigne esempio di epoca tardo gotica, \u00e8 sviluppato su cinque ordini di bifore e trifore culminante con una cuspide poligonale con pinnacoli ai quattro spigoli. Nella spaziosa cella campanaria \u00e8 ospitato un interessante concerto di quattro campane in Fa maggiore, realizzato negli anni 1785-1790 dal fonditore Bertoldo di Bagnasco. L'edificio ospita un organo Serassi-Mascioni, realizzato fra il 1838 e il 1840 e fra il 1976 e il 1977, posto all'interno di una cassa lignea del XVII secolo.\nLe opere.\nAll'interno della cattedrale sono conservate pregiate opere scultoree e pittoriche. Gli affreschi della volta sono opera dei pittori Maurizio e Tommaso Carrega, del XIX secolo e restaurati nel corso del 1999-2000, di Raffaele Resio e di Santo Bertelli. Nella navata destra \u00e8 presente un'edicola del 1456 con l'affresco ritraente \"Santa Chiara e due offerenti\", la \"Crocifissione con i santi Antonio abate e Giovanni Evangelista e il vescovo committente\" del 1528 del pittore detto il Pancalino.\nNell'abside laterale destra, sull'altare barocco, vi \u00e8 una tavola della fine del XV secolo: la \"Pentecoste\"; nell'abside centrale sono raffigurati cicli di affreschi della seconda met\u00e0 del Quattrocento; sull'altare maggiore il paliotto cinquecentesco ritraente i \"Santi Verano, Michele Arcangelo e Giovanni Battista\".\nAltri dipinti sono le due tavole del pittore Luca Baudo (\"Sant'Eligio\" e \"Sant'Ampelio\") della fine del XV secolo; il \"Miracolo di san Verano\" di Giovanni Lanfranco e la \"Madonna col Bambino e santi\" di Orazio De Ferrari; questi ultimi dipinti non sono esposti nella cattedrale per motivi di sicurezza, ma nel vicino museo diocesano dove si trovano anche il \"Martirio di santa Caterina d'Alessandria\" di Guido Reni e il \"San Giovanni Battista\" attribuito ad un pittore caravaggista e di recente ipotizzato dal critico d'arte Vittorio Sgarbi come autentico Caravaggio."}
{"id": "1706343", "revid": "2227226", "url": "https://it.wikipedia.org/wiki?curid=1706343", "title": "Tommy Ferrari", "text": "Carriera.\nAppassionato di sport sin dalla tenera et\u00e0, Tommy ha partecipato a campionati regionali e italiani di sci alpino e di tennis. Dall'et\u00e0 di 18 ai 28 anni gioca a pallavolo nell'Olimpia Volley di Aosta (serie C) e nel Biella Volley (serie B2).\nNel 1998 inizia ad allenare alcune squadre femminili valdostane giovanili e partecipanti al campionato regionale di serie C.\nInizia poi la sua carriera di allenatore nella massima serie nel 2002, affiancando dapprima Luciano Pedull\u00e0 e, successivamente all'esonero di questi, Lang Ping alla guida dell'Asystel Novara. Nella stagione 2002-03 la squadra piemontese vince la Coppa CEV a Perugia contro il Las Palmas e gioca la finale dei \"play-off\" scudetto persa dopo quattro gare contro la Despar Perugia. Nella stagione 2003-04, sempre come secondo di Lang Ping, conquista la Supercoppa Italiana nella gara di Siracusa contro Perugia e la Coppa Italia a Bergamo contro la Radio105 Foppapedretti. Al termine del campionato l'Asystel disputa una storica finale scudetto che la vede soccombere di fronte a Bergamo dopo cinque partite.\nNel 2005 esordisce da primo allenatore alla guida della Sant'Orsola di Alba, partecipante al campionato di Serie B1. Affiancato dal direttore sportivo Consuelo Mangifesta, Ferrari guida la squadra al quinto posto in classifica; nel 2006 \u00e8 secondo di Marco Mencarelli nella Nazionale Juniores, che conquista la medaglia d'oro ai Campionati Europei di Saint-Di\u00e9-des-Vosges.\nNella stagione 2006-07 fa il suo esordio da primo allenatore in A1, subentrando in corsa alla guida della Tena Santeramo; con Matteo Bertini secondo allenatore centra l'obiettivo salvezza alla penultima giornata. Nel 2007, sempre come vice di Mencarelli, partecipa ai Campionati del Mondo Juniores a Nakhon Ratchasima, in Thailandia, dove le giovani atlete azzurre, pur confermandosi prima squadra europea, non riescono a conquistare le semifinali.\nAll'inizio della stagione 2007-08 succede nuovamente a Pedull\u00e0 alla guida dell'Unicom Starker Kerakoll Sassuolo esordiente in A1, affiancato da Marco Paglialunga. Con la squadra emiliana partecipa ai quarti dei play-off scudetto, raggiungendo anche la \"final-eight\" di Coppa Italia. \u00c8 confermato alla guida del club anche per la stagione 2008-09, nella quale porta nuovamente la squadra a qualificarsi per la \"final-eight\" di Coppa Italia e a chiudere il campionato di massima serie al settimo posto.\nNel 2010 consegue le qualifiche di Docente nazionale e di Direttore di scuola di pallavolo federale.\nNella stagione 2010-2011 si dedica al settore maschile, allenando la squadra valdostana dell'Olimpia Aosta, nel campionato regionale di serie C, con la quale affronta i play-off.\nNelle stagioni 2011-2012 e 2012-2013, oltre a guidare nuovamente l'Olimpia Aosta, assume la direzione tecnica del settore giovanile della societ\u00e0 e della Scuola di pallavolo Citt\u00e0 di Aosta. \u00c8 stato inoltre incaricato come allenatore della rappresentativa femminile valdostana fino al 2018.\nNel mese di settembre 2012 entra a far parte dello staff di qualificazione nazionale maschile della FIPAV.\nA gennaio 2014 guida, insieme al team manager Tim Kelly una Selezione Universitaria Statunitense al Torneo internazionale Mimmo Fusco (Latina) classificandosi al secondo posto. L'anno seguente ripete l'esperienza al medesimo Torneo, posizionandosi al terzo posto.\nHa allenato le squadre giovanili femminili della Scuola di Pallavolo di Aosta, con cui nella stagione 2016/2017 ha vinto i campionati U13 e U14 regionali regalando alle sue ragazze le finali nazionali di Treviso.\nDal 2018 torna a dedicarsi al maschile, allenando le squadre giovanili dell'Olimpia Aosta e la rappresentativa maschile valdostana fino al 2020.\nNella stagione 2021-2022 \u00e8 alla guida della squadra U17 della Colombo Genova ed \u00e8 direttore sportivo dell'Albaro Volley Genova.\nVita privata.\nSposato con Silvia dal 2002, ha due figli, Gaia e Simone, e vive in Valle d'Aosta.\nAppassionato di musica, nel 1999 ha partecipato come cantautore all'Accademia di Sanremo.\n\u00c8 assaggiatore di vini per l'Associazione O.N.A.V. dal 2009. \nCollegamenti esterni.\nScheda personale sul sito della Lega Femminile"}
{"id": "1706345", "revid": "45367", "url": "https://it.wikipedia.org/wiki?curid=1706345", "title": "Zazie va nel metro", "text": ""}
{"id": "1706346", "revid": "339392", "url": "https://it.wikipedia.org/wiki?curid=1706346", "title": "Kaname Tosen", "text": ""}
{"id": "1706353", "revid": "647919", "url": "https://it.wikipedia.org/wiki?curid=1706353", "title": "Mihalaseni", "text": ""}
{"id": "1706355", "revid": "1543377", "url": "https://it.wikipedia.org/wiki?curid=1706355", "title": "European Champions Tournament 1985-1986", "text": "Il secondo European Champions Tournament fu giocato il 17 ed il 18 gennaio 1986 a Roma, vi parteciparono quattro formazioni rappresentanti Belgio (campione uscente pi\u00f9 campione nazionale), Italia e Paesi Bassi.\nLa finale tra i belgi del ZVK Hasselt e gli olandesi del Drei Keuninge ribad\u00ec la supremazia delle squadre nordiche, lasciando fuori dalla finale l'ospitante Roma Barilla ed i campioni uscenti del ZVC Hoboken."}
{"id": "1706357", "revid": "742538", "url": "https://it.wikipedia.org/wiki?curid=1706357", "title": "Teoria austriaca del ciclo economico", "text": "La teoria austriaca del ciclo economico (in inglese Austrian business cycle theory) \u00e8 una teoria economica, forse la pi\u00f9 importante della scuola austriaca, che ha trattato il fenomeno dei cicli economici. Gli economisti austriaci sostengono che le banche centrali siano la causa del cosiddetto ciclo economico, attraverso un costante aumento dell'offerta di moneta (inflazione monetaria) grazie al sistema monetario detto \"Fiat Currency\" ovvero la moneta fiduciaria. I risultati di tale politica monetaria sono tassi tenuti artificiosamente bassi, e di conseguenza un \"boom\" caratterizzato da una maggiore richiesta di investimenti che in una situazione normale non sarebbero stati richiesti, e quindi una collocazione deficitaria e falsificata di tali investimenti. La correzione di tale situazione, chiamata generalmente recessione, diventa quindi necessaria per una ricollocazione ottimale delle risorse.\nOrigini.\nLa teoria austriaca del ciclo incorpora elementi del pensiero di Carl Menger e di Eugen von B\u00f6hm-Bawerk:\nLa teoria \u00e8 stata ispirata anche da economisti non austriaci; in particolare:\nIn una prima fase, sia Ludwig von Mises (\"The Theory of Money and Credit\", 1912) che Friedrich Hayek (\"Monetary Theory and the Trade Cycle\", 1929) si concentrarono sugli aspetti monetari. In particolare, Hayek riprendeva l'analisi di Wicksell, ritenendo sempre possibile un livello del tasso monetario inferiore rispetto al tasso naturale a causa di nuove invenzioni o scoperte, dell'apertura di altri mercati, di una riduzione dei salari per effetto dell'immigrazione ecc., ovvero di qualsiasi situazione potesse generare un miglioramento nelle aspettative di profitto.\nRiteneva che, in teoria, si sarebbe dovuta mantenere costante l'offerta di moneta imponendo alle banche di non concedere prestiti se non nella misura della loro raccolta in moneta; considerando tuttavia praticamente irrealizzabile una tale soluzione, raccomandava che le banche fossero caute nel concedere credito e che si diffondessero sempre pi\u00f9 la comprensione della natura dei cicli economici e la consapevolezza delle loro fasi.\n\"Prezzi e produzione\".\nIn \"Prices and Production\" (1931), Hayek immagina la transizione tra due situazioni, entrambe di equilibrio (quindi con piena utilizzazione delle risorse disponibili) ma con una maggiore intensit\u00e0 di capitale nella seconda, formulando due ipotesi: la transizione avviene per un aumento del risparmio, oppure per un aumento dell'offerta di moneta.\nLa figura seguente (simile alle figure 2, 3 e 4 del testo) illustra la situazione iniziale e le transizioni secondo le diverse ipotesi. Si segue B\u00f6hm-Bawerk distinguendo tra fattori originari (terra e lavoro), mezzi di produzione (rettangoli grigi) e beni di consumo finali (rettangoli bianchi); le frecce verticali, inoltre, rappresentano le diverse linee produttive: in ogni situazione, a sinistra si hanno i processi produttivi pi\u00f9 indiretti, quindi pi\u00f9 lunghi, poi via via quelli meno indiretti. I rettangoli grigi pi\u00f9 in alto indicano i mezzi di produzione forniti dagli stadi pi\u00f9 alti (meno vicini ai beni di consumo finali) dei processi produttivi, quelli subito sopra i rettangoli bianchi indicano quelli forniti dagli stadi pi\u00f9 bassi. I numeri indicano valori, non quantit\u00e0; indicano quindi la quantit\u00e0 di moneta assorbita da ogni stadio.\nNella situazione iniziale si ha una produzione beni di consumo per 40 unit\u00e0 di moneta ed una di mezzi di produzione per 80 unit\u00e0.\nNel caso di un aumento del risparmio, quindi di una scelta da parte dei consumatori di consumare meno, si ha una diminuzione del rapporto tra la domanda di beni di consumo e quella di mezzi di produzione. Aumenta quindi la produzione dei mezzi di produzione e si ha un generale allungamento dei periodi di produzione, in quanto stadi alti che prima potevano risultare non convenienti lo diventano e vengono quindi realizzati (ad esempio, le imprese possono scegliere di acquistare da altre imprese parti che prima producevano da s\u00e9). In tale processo, diminuiscono i prezzi dei beni di consumo, diminuiscono un po' meno quelli dei mezzi di produzione impiegati negli stadi pi\u00f9 bassi, aumentano i prezzi dei mezzi di produzione impiegati negli stadi pi\u00f9 alti.\nIl processo \u00e8 analogo a quello che si avrebbe se fosse diminuito il tasso d'interesse monetario, in quanto il valore dei mezzi di produzione \u00e8 inversamente proporzionale sia alla lunghezza del periodo di produzione, sia al tasso d'interesse: diminuisce se si allunga il periodo di produzione, ma aumenta se il tasso d'interesse diminuisce.\nSi arriva tuttavia ad un nuovo equilibrio (al centro nella figura) che \u00e8 permanente, in quanto coloro che hanno scelto di consumare meno, quando la transizione si \u00e8 completata godono di un maggior reddito \"reale\" (i prezzi sono diminuiti) e quindi non hanno alcun motivo di aumentare la proporzione del reddito \"monetario\" spesa in consumi. Rimane quindi inalterato quel rapporto tra la domanda di beni di consumo e quella di mezzi di produzione che si era stabilito a seguito della decisione di consumare meno.\nIl caso dell'aumento dell'offerta di moneta viene esaminato da Hayek in due fasi: aumento mediante crediti ai produttori e aumento mediante crediti ai consumatori. Ipotizza in primo luogo che si abbia un aumento del credito ai produttori. Inizialmente si ha lo stesso effetto di prima: un aumento della domanda di mezzi di produzione ed un allungamento dei periodi di produzione (a destra nella figura). Tuttavia la domanda di beni di consumo resta ora invariata, mentre l'offerta diminuisce a vantaggio di quella di mezzi di produzione; aumentano cos\u00ec non solo i prezzi dei mezzi di produzione, ma anche quelli dei beni di consumo. Succede inoltre che, dopo qualche tempo, parte della moneta originata dal credito si traduce in un aumento dei salari e in una conseguente maggiore domanda di beni di consumo. Inizialmente le banche continuano a far credito agli imprenditori, anche dopo l'aumento dei prezzi dei beni finali e grazie ad esso, ma l'espansione del credito e l'aumento dei prezzi devono prima o poi aver termine. Si ha a questo punto un ridimensionamento della domanda di mezzi di produzione, seguito da un ritorno ad una situazione analoga a quella iniziale (non si arriva ad un nuovo equilibrio).\nHayek presenta il processo che segue alla fine dell'espansione creditizia come equivalente a quello che si verificherebbe se l'aumento dell'offerta di moneta avvenisse mediante credito ai consumatori. In entrambi i casi, si ha un aumento del rapporto tra la domanda di beni di consumo e quella di mezzi di produzione. Ne seguono aumento dei prezzi dei beni di consumo e aumento via via minore, fino alla diminuzione, dei prezzi dei mezzi di produzione utilizzati negli stadi pi\u00f9 alti. Cadono in particolare i prezzi dei mezzi di produzione che possono essere utilizzati solo in stadi intermedi e si\nha la cessazione della loro produzione; in generale, si ha un'eliminazione degli stadi pi\u00f9 alti. Sorgono nuove attivit\u00e0 produttive con meno capitale, ma esse possono assorbire solo gradualmente i mezzi di produzione (in particolare i lavoratori) non pi\u00f9 utilizzati negli stadi alti. Si ha quindi una crisi che riporta alla situazione iniziale.\nQuanto ai rimedi, Hayek considera ancora la possibilit\u00e0 di un'offerta di moneta costante, ma ne riafferma le difficolt\u00e0, tanto pi\u00f9 che occorrerebbe ridurre il credito in modo da contrastare il diffondersi di mezzi di pagamento non bancari o un aumento della velocit\u00e0 di circolazione della moneta. Si limita quindi ad una raccomandazione \u00abnegativa\u00bb: il semplice fatto di un aumento della produzione non giustifica un'espansione del credito, le banche non devono temere di danneggiare la produzione con un'eccessiva cautela.\nCritiche.\nSi impone immediatamente un confronto tra la teoria di Hayek e quella di Schumpeter. Nella sua teoria dello sviluppo, Schumpeter delinea un'analoga competizione tra imprese che crescono grazie al credito e imprese costrette a ridimensionarsi. Ci\u00f2 tuttavia accade nell'ambito di produzioni che soddisfano bisogni analoghi (le ferrovie sostituiscono le diligenze) e durante la depressione si ha la scomparsa dei mezzi produttivi e dei beni di consumo vecchi, non di quelli nuovi; vengono distrutte linee produttive vecchie, non gli stadi alti di tutte le linee produttive. Hayek sembra invece talmente vincolato all'idea di una situazione iniziale di equilibrio con pieno utilizzo delle risorse, che non riesce ad immaginare un aumento simultaneo della produzione sia di mezzi di produzione che di beni di consumo, ma solo uno spostamento dall'una all'altra, un aumento dell'una a detrimento dell'altra. Probabilmente ci\u00f2 accade perch\u00e9, come nota Mark Blaug, nella teoria del periodo medio di produzione di B\u00f6hm-Bawerk si ignora del tutto il progresso tecnico e si assume quindi che un aumento della produttivit\u00e0 possa avvenire solo allungando il periodo di produzione, cio\u00e8 aumentando il rapporto capitale/prodotto.\nSi tratta di un punto cruciale: se, dopo l'espansione creditizia, si avesse anche un aumento della domanda e dell'offerta di beni di consumo, non si avrebbe alcuno squilibrio; se invece non si avesse un aumento della domanda, la situazione resterebbe analoga a quella che si avrebbe dopo un aumento del risparmio, quindi anche in questo caso senza squilibrio.\nJohn Hicks ha osservato che deve aversi immediatamente un aumento della domanda di beni di consumo, in quanto l'aumento della domanda di mezzi di produzione \u00e8 anche aumento della domanda di lavoro; si deve quindi avere subito, nell'ambito dell'aumento dei prezzi dei mezzi di produzione, anche un aumento dei salari e quindi della domanda dei beni di consumo; cos\u00ec, come la domanda di mezzi di produzione ne stimola la produzione, quella di beni di consumo stimola immediatamente la produzione anche di essi. Non si ha quindi uno squilibrio causato da una produzione di mezzi di produzione che cresce inizialmente troppo rispetto a quella di beni di consumo. D'altra parte, se non vi fosse un aumento dei salari, i produttori realizzerebbero extra-profitti e sarebbero loro a stimolare la produzione di beni di consumo. La posizione di Hayek risulta cos\u00ec \u00abcompletamente incomprensibile. Il consumo derivato dai salari viene escluso per un motivo; il consumo derivato dai profitti viene escluso per un altro\u00bb.\nPiero Sraffa ha invece osservato che, volendo restare pi\u00f9 aderenti alle tesi di Hayek, volendo quindi ammettere che non si ha un aumento immediato dei salari, questo non pu\u00f2 aversi nemmeno in un secondo momento. Secondo Hayek, infatti, si ha una iniziale stabilit\u00e0 della domanda dei beni di consumo (in caso contrario, non si avrebbe un aumento relativo della domanda dei mezzi di produzione, n\u00e9 lo squilibrio) e l'aumento interviene successivamente, quando la maggior quantit\u00e0 di moneta creata dalle banche viene finalmente distribuita ai fattori originari della produzione; tuttavia, afferma, ci\u00f2 avviene solo per la parte non assorbita dagli stadi addizionali (i rettangoli grigi della figura, che aumentano a 4 a 6).\n\u00abEsattamente\u00bb, replica Sraffa. \u00abMi si permetta di ricordargli che egli ha assunto nel suo libro che il capitale verr\u00e0 accumulato proporzionalmente alla quantit\u00e0 di moneta emessa nella forma di prestiti ai produttori; che il numero di stadi produttivi aumenter\u00e0 proporzionalmente alla quantit\u00e0 di capitale; che la quantit\u00e0 dei pagamenti da farsi [si intende: da uno stadio al precedente] aumenter\u00e0 in proporzione al numero degli stadi: ne risulta che la quantit\u00e0 dei pagamenti cresce proporzionalmente alla quantit\u00e0 di moneta e tutta la moneta addizionale \u00e8 assorbita dal contante necessario per eseguire tali pagamenti\u00bb. Non vi \u00e8 quindi moneta disponibile per aumenti salariali, non si arriva ad un momento in cui la domanda di beni di consumo cresce al punto da costringere i produttori a dismettere gli investimenti effettuati nell'allungamento dei processi produttivi.\n\"Profitti, interesse ed investimento\".\nNicholas Kaldor formul\u00f2 un'altra critica, osservando che durante la fase espansiva del ciclo l'intensit\u00e0 di capitale diminuisce invece di aumentare, in quanto nel breve periodo lo stock di capitale rimane costante e la produzione pu\u00f2 aumentare solo aumentando l'impiego di lavoro. Inoltre se, come dice Hayek, i prezzi crescono pi\u00f9 velocemente dei salari, i salari reali diminuiscono mentre aumenta la produzione di beni di consumo. Le fasi espansive sono quindi destinate a risolversi in recessione non perch\u00e9 l'intensit\u00e0 di capitale aumenta, ma, al contrario, perch\u00e9 diminuisce.\nHayek accett\u00f2 la critica di Kaldor in \"Profits, Interest and Investment\" (1939) e cambi\u00f2 il proprio punto di vista. In quest'opera sostenne infatti che durante la fase espansiva i prezzi dei beni di consumo ed i profitti aumentano mentre il salario reale diminuisce. Si ha quindi una riduzione dell'intensit\u00e0 di capitale, ovvero una sostituzione di capitale con lavoro (fenomeno che defin\u00ec \"effetto Ricardo\"), una minore richiesta di prestiti ed una depressione per le industrie che producono beni capitale.\nKaldor rilev\u00f2 il cambiamento nella posizione di Hayek (aveva sostenuto prima che l'intensit\u00e0 di capitale aumenta durante l'espansione, poi che diminuisce); obiett\u00f2, tuttavia, che la diminuzione degli investimenti non pu\u00f2 mai essere causata da un aumento dei profitti, ma piuttosto da un aumento del tasso di interesse; questo, per\u00f2, pu\u00f2 verificarsi solo se l'investimento aumenta. Kaldor inoltre mostr\u00f2 che i dati statistici relativi al periodo 1929-1941 indicavano una netta correlazione tra profitti, investimenti e produttivit\u00e0, al punto da far ritenere preferibile la posizione originaria di Hayek; peraltro, aggiunse, le innovazioni (quel progresso tecnico che Hayek aveva escluso dalla sua analisi) inducono un aumento continuo del capitale e del prodotto per addetto, indipendentemente dai tassi d'interesse e dai margini di profitto, al punto da smorzare notevolmente le oscillazioni che altrimenti potrebbero osservarsi. Hayek non rispose mai a quest'ultima critica.\nCuriosit\u00e0.\nHayek scrisse nel 1941 un libro eminentemente teorico (\"The Pure Theory of Capital\"), che avrebbe dovuto essere seguito da un altro testo, \"The Dynamics of Capital\", nel quale intendeva esporre una teoria del ciclo di pi\u00f9 ampio respiro, che per\u00f2 non fu mai scritto. Commenta Roger Garrison: \u00abPer quanto ammiriamo gli scritti di filosofia politica di Hayek, possiamo comunque lamentare che \"il Sig. Fluttuazioni\" non abbia proseguito fino in fondo nei suoi sforzi di fornire un'esauriente alternativa all'emergente ortodossia keynesiana\u00bb.\nLo stesso Garrison riporta un passo della biografia di Hayek scritta da Alan Ebenstein, tratto da un'intervista a Milton Friedman: \u00abSono un fervente ammiratore di Hayek, ma non per la sua teoria economica. Credo che \"Prices and Production\" contenga molti errori. Credo che il suo libro sulla teoria del capitale sia illeggibile. D'altra parte, \"The Road to Serfdom\" \u00e8 uno dei grandi libri del nostro tempo\u00bb."}
{"id": "1706359", "revid": "767487", "url": "https://it.wikipedia.org/wiki?curid=1706359", "title": "Villanova (Ostuni)", "text": "Villanova \u00e8 una frazione del comune di Ostuni (BR), situata sulla costa adriatica, a circa 7\u00a0km dal capoluogo del comune di appartenenza e a circa 35\u00a0km dal capoluogo di provincia.\n\u00c8 la frazione principale della cosiddetta \"Marina di Ostuni\" che si estende dal Parco naturale delle Dune costiere (nel quale vi sono il \"Lido Morelli\" e il \"Lido Bosco Verde\") e l'adiacente frazione \"Pilone\", fino alla frazione \"Santa Lucia - Torre Pozzella\". In questo tratto di costa sono comprese le note localit\u00e0 turistiche di \"Rosa Marina\", \"Monticelli\", \"Diana Marina\", \"Gorgognolo\", \"Costa Merlata\" e \"Cala dei Ginepri\".\nVillanova dispone di un porticciolo turistico ai piedi del basso castello fortilizio del XIV secolo, una chiesa ottocentesca e numerose spiagge.\nLa zona del porto \u00e8 il nucleo centrale del paese che comprende anche le zone di \"Camerini\" e \"Fontanelle\".\nStoria.\nIl piccolo centro sorge in prossimit\u00e0 dell'antica Via Traiana, infrastruttura romana di collegamento tra il Nord ed il Sud della Puglia rimasta in uso anche in et\u00e0 normanno sveva.\nNel XII secolo il sistema portuale dell'area adriatica sotto l'autorit\u00e0 di Ostuni \u00e8 ampliato dallo sviluppo della piccola Petrolla, oggi Villanova. Indice dell'espansione sull'Adriatico di Ostuni. Nel 1182 Tancredi Conte di Lecce e signore di Ostuni, concede al vescovo ed ai cittadini ostunesi di fondare un centro presso \"San Nicola di Petrolla\" e di popolarlo. \u00c8 inoltre concesso un mulino ed un forno, riservandosi il diritto di amministrarvi la giustizia.\nIl centro viene rilevato nel percorso di ritorno dalla terza crociata di Filippo II Augusto re di Francia nel 1191 \"et recedens, inde transitum fecit.. per villam que dicitur la Petrolle\".\n\u00c8 l'imperatore Federico II di Svevia a dare la maggiore spinta propulsiva per lo sviluppo del casale. Il 9 ottobre 1239 Federico II ordina ad Andrea di Acquaviva, giustiziere di Terra d'Otranto di verificare perch\u00e9 il suo predecessore Filippo di Maremonte non sia riuscito a far ripopolare Petrolla nonostante il suo ordine. Il 29 febbraio 1240 rinnova l'ordine allo stesso giustiziere e richiede di far pervenire \"ad cameram nostram\" una relazione completa. Pervenuta puntualmente il 6 aprile 1240.\nNel 1277 Carlo I d'Angi\u00f2 fonda Villanova sulle ceneri della scomparsa Petrolla. Gli abitanti di Villanova erano tenuti, insieme agli abitanti di Carovigno alla manutenzione dell'antico castello di Ostuni, uno dei Castra exempta del Regno di Sicilia.\nMonumenti e luoghi d'interesse.\nIl castello.\nNel 1278 vennero costruite le mura di cinta di Villanova, e circa 20 anni dopo venne edificato il castello ad opera degli angioini, che subentrarono nella dominazione di Ostuni agli svevi-normanni, ai quali si deve l'intensificazione della coltivazione dell'ulivo. Da documenti pervenuti, a dimostrazione della sua importanza strategica, risulta che il castello intorno al XV secolo era una struttura adibita a funzione difensiva in piena attivit\u00e0. Infatti la citt\u00e0 di Ostuni sotto la dominazione aragonese, grazie anche al castello e al porticciolo di Villanova, \u00e8 riuscita a conservare lo stato di citt\u00e0 demaniale, quindi libera dalle gabelle feudali.\nA causa delle varie distruzioni del tempo, rimane poco dell'originale costruzione trecentesca. Attualmente il castello \u00e8 costituito da tre corpi che si atteggiano a torrioni quadri con base scarpata. Intorno all'edificio, all'altezza del primo piano, corre un toro tubolare e dal tetto dell'edificio si erge una torretta modellata sul prototipo di un faro."}
{"id": "1706360", "revid": "438678", "url": "https://it.wikipedia.org/wiki?curid=1706360", "title": "Cianurazione", "text": ""}
{"id": "1706363", "revid": "339392", "url": "https://it.wikipedia.org/wiki?curid=1706363", "title": "Kaname Tousen", "text": ""}
{"id": "1706370", "revid": "287204", "url": "https://it.wikipedia.org/wiki?curid=1706370", "title": "Nicseni", "text": ""}
{"id": "1706374", "revid": "1543377", "url": "https://it.wikipedia.org/wiki?curid=1706374", "title": "Monte Hacho", "text": "Il Monte Hacho \u00e8 una piccola collina spagnola alta 204 metri sulla costa nord dell'Africa e sita nel territorio (politico) spagnolo di Ceuta.\nIl monte Hacho si affaccia sul Mediterraneo nello Stretto di Gibilterra, opposto a Gibilterra e quindi alla Rocca di Gibilterra, riconosciuta da alcuni come Abila, una delle Colonne d'Ercole (altri pensano che sia Jebel Musa).\nIl monte Hacho si trova nella piccola penisola sormontata dal forte, la Fortezza di Hacho, costruita dai Bizantini, poi pass\u00f2 sotto diversi dominatori prima di passare dal Portogallo alla Spagna. Ora vi ha sede un distaccamento dell'Esercito spagnolo. Il monte Hacho ospita un convento fondato da Ermita de San Antonio e un monumento dedicato a Francisco Franco che fece partire la Guerra civile spagnola nel Marocco spagnolo nel 1936."}
{"id": "1706379", "revid": "607078", "url": "https://it.wikipedia.org/wiki?curid=1706379", "title": "Lingua miliaca", "text": "La lingua miliaca (codice ISO 639-3 imy) \u00e8 un'antica lingua anatolica del I millennio a.C.\n\u00c8 chiamato anche Licio B perch\u00e9 in passato era considerato una delle due varianti note della lingua licia, la principale delle quali \u00e8 nota come licio A; ora \u00e8 considerato una lingua a s\u00e9 stante. \nOrigine.\nIl nome deriva dalla Milias, un territorio situato a cavallo fra la Licia settentrionale e la Frigia orientale. La lingua \u00e8 attestata da due iscrizioni, una di 45 sillabe sulla stele di Xanthos, e l'altra, pi\u00f9 corta, da un sarcofago di Antifellos. L'iscrizione di Xanthos \u00e8 in versi, con strofe delimitate dall'uso di \u27e8)\u27e9."}
{"id": "1706386", "revid": "61051", "url": "https://it.wikipedia.org/wiki?curid=1706386", "title": "Deutsche Lufthansa AG", "text": ""}
{"id": "1706389", "revid": "287204", "url": "https://it.wikipedia.org/wiki?curid=1706389", "title": "Rachiti", "text": ""}
{"id": "1706392", "revid": "1305772", "url": "https://it.wikipedia.org/wiki?curid=1706392", "title": "Undercover (Tying Tiffany)", "text": "Undercover \u00e8 il primo album della cantante italiana Tying Tiffany. \u00c8 stato pubblicato nell'autunno del 2005 dall'etichetta discografica Jato Music (divisione della societ\u00e0 di publishing Suoni di Jato).\nIl titolo del disco, in lingua italiana, significa letteralmente \"segreto\", \"nascosto\", \"sotto mentite spoglie\".\nIl disco.\nPunto di partenza dell'album \u00e8 rappresentato dal background di Tying Tiffany:\nda un lato la passione coltivata negli anni per la musica industrial, gothic e punk rock;\ndall'altro l'esperienza maturata in giro per l'Europa come bassista e cantante in band \"sotterranee\" quali ad esempio Il Forno del Buon Pane, Prek e Kyoto-Nu\u00e0, e come Disc jockey di Electronic Body Music in vari locali.&lt;br&gt;\nPunto di arrivo \u00e8 un'opera di musica elettronica che, sebbene abbia avuto una gestazione relativamente lunga (come spesso accade per i dischi d'esordio), risulta nel complesso piuttosto organica e stilisticamente coerente. Complici anche una durata non eccessiva (circa mezz'ora) che evita possibili momenti \"piatti\" e la presenza di inframezzi (come \"Telekoma\" o \"Running Bastard\") che funzionano alla stregua di un legante.\nSignificativo il contributo di Lorenzo Montan\u00e0 (musicista e produttore bolognese) che ne cura la realizzazione.\nInteramente cantato in lingua inglese (se si fa eccezione per \"Telekoma\") e musicalmente riconducibile al genere electroclash, concepito con un certo gusto per l'ironia e disseminato di citazioni, il disco presenta ritmiche techno hardcore ed electro dance sulle quali si innestano riff di chitarra elettrica, arpeggi di sintetizzatore, ma anche disco music in stile Giorgio Moroder.\nI videoclip di \"I'm Not a Peach\" e \"I Wanna Be Your Mp3\" sono stati diretti da Swan,\nmentre quello di \"Honey Doll\" \u00e8 stato curato da Gip, autore e presentatore per diversi programmi di MTV e per \"Le Iene\" di Italia 1.\nIl brano \"You Know Me\" \u00e8 incluso anche nella compilation \"Full Body Workout vol. 2\" pubblicato dall'etichetta berlinese Get Physical.\nNel 2009 il brano \"Black Neon\" sar\u00e0 oggetto di un concorso indetto dal portale internet Musicaoltranza: il \u201cTying Tiffany Remix Contest\u201d. I cinque remix vincitori verranno poi raccolti nell'EP (o minialbum) \"Black Neon RMXs\"."}
{"id": "1706400", "revid": "116617955", "url": "https://it.wikipedia.org/wiki?curid=1706400", "title": "Torrente Rava", "text": "Il torrente Rava \u00e8 un affluente di sinistra del fiume S. Bartolomeo di Venafro con una lunghezza di circa 15 km. \nCorso.\nHa inizio dai monti del Lazio, nei pressi di Casalcassinese frazione di Acquafondata, ad Ovest di Pozzilli, attraversa il territorio comunale di questo e la periferia sud di Venafro per poi affluire nel fiume San Bartolomeo di Venafro.\nDescrizione.\nMolte polemiche sono sorte nel corso degli anni riguardo a questo torrente che spesso presenta delle acque schiumose e maleodoranti probabilmente dovute agli scarichi delle industrie del vicino nucleo industriale. \nIn occasione di piogge abbondanti il torrente \u00e8 pi\u00f9 volte straripato causando anche molti danni e disagi dato che attraversa il centro abitato di Pozzilli e la periferia sud di Venafro. Nell'ottobre del 1993, in seguito a piogge molto forti, \u00e8 esondato provocando l'allagamento di una vasta area della zona urbana di Venafro posta nelle vicinanze del torrente."}
{"id": "1706403", "revid": "287204", "url": "https://it.wikipedia.org/wiki?curid=1706403", "title": "Rauseni", "text": ""}
{"id": "1706404", "revid": "125865768", "url": "https://it.wikipedia.org/wiki?curid=1706404", "title": "Marco Frittella", "text": "Biografia.\nTra il 1979 e il 1982 autore dei testi della rubrica televisiva di Raiuno \"Agricoltura Domani\" divenuta successivamente, su sua proposta, \"Linea verde\", dedicata ai temi dell'agricoltura, dell'ambiente e del territorio.\nDal 1982 al 1987 capo ufficio stampa del gruppo parlamentare della DC alla Camera dei deputati e portavoce dei capigruppo Gerardo Bianco, Virginio Rognoni e Mino Martinazzoli.\nCaposervizio politico del GR2, tra l'89 e il '91 \u00e8 stato inviato nella Berlino del crollo del Muro e si \u00e8 occupato dell'ultima fase della guerra civile libanese. Ha intervistato Michail Gorba\u010d\u00ebv, Lech Wa\u0142\u0119sa, Willy Brandt, Michel Aoun, S.Oscar Romero. Come \"quirinalista\" del GR2 ha seguito il Presidente della Repubblica Francesco Cossiga.\nChiamato al TG1 nel 1993 da Albino Longhi, maturato alla scuola di Paolo Frajese, nominato giornalista parlamentare da Demetrio Volcic ha seguito vari presidenti del Consiglio (Dini, Ciampi, e soprattutto Prodi); dal 1996 al 1998 \u00e8 stato capo della redazione parlamentare. Ha condotto la Rassegna Stampa e le edizioni della Notte e della Mezzasera. Dal 2007 al 2009 il direttore Gianni Riotta gli ha affidato la \"nota politica\" in diretta ogni sera da Montecitorio per l'edizione di massimo ascolto.\nRadiotelecronista dell'elezione e del giuramento di numerosi governi e di quattro Presidenti della Repubblica, ha condotto edizioni speciali e straordinarie di tg e gr in occasione di consultazioni politiche, amministrative e referendarie oltre che di altri importanti avvenimenti come l'assassinio di Nicola Calipari, la strage del Bataclan il 13 novembre 2015 e, da ultimo, la rielezione di Giorgio Napolitano, l'elezione di Sergio Mattarella alla Presidenza della Repubblica, la crisi greca, gli Attentati del 13 novembre 2015 a Parigi, il referendum costituzionale del dicembre 2016, la cerimonia in Campidoglio per il 60\u00ba dei Trattati europei di Roma, la cerimonia di santificazione di Paolo VI e mons. Romero.\nDall'ottobre 2009 al giugno 2010, oltre al quotidiano lavoro di notista politico dell'edizione delle 20 e di volto delle edizioni di punta, ha curato e condotto in video la rubrica domenicale dei libri Focus-Billy. Dal giugno 2010 al 2020 ha condotto l'edizione delle 13:30 del telegiornale.\nDal 2007 al 2017 \u00e8 stato professore a contratto presso l'Universit\u00e0 di Roma Tor Vergata come titolare dell'insegnamento di Giornalismo Politico e Radiotelevisivo nel Corso di Laurea Magistrale in Scienze dell'Informazione, della Comunicazione e dell'Editoria e nel Master di II livello di Comunicazione Politico-Istituzionale della Facolt\u00e0 di Giurisprudenza. Ha insegnato per tre bienni alla Scuola di Giornalismo Radiotelevisivo di Perugia e ha tenuto corsi alla Scuola di Giornalismo dell'Universit\u00e0 di Salerno. Per tre bienni ha fatto parte della commissione d'esame della Scuola di Giornalismo della LUISS. Svolge attivit\u00e0 di formatore (media training, public speaking): ha tenuto corsi e lezioni per ENEL, ENI University, Finmeccanica, Scuola Superiore di Polizia, ecc.\nHa scritto e scrive per vari settimanali e quotidiani tra cui \"Il Mondo\", Il Popolo, Avvenire\", \"L'Eco di Bergamo, Il Giornale di Brescia, Giornale di Sicilia. \u00c8 autore dell'illustrazione di copertina del libro di poesie \"Veleno\" di Viviana Meloni (Albatros, 2014). \nNel 2020 ha pubblicato con RAI Libri il saggio \"Italia Green\", la mappa delle eccellenze del made in Italy ambientale.\nConduce con Monica Giandotti l'edizione invernale di Unomattina dal 2020."}
{"id": "1706405", "revid": "56818", "url": "https://it.wikipedia.org/wiki?curid=1706405", "title": "Quanto di luce", "text": ""}
{"id": "1706408", "revid": "1305772", "url": "https://it.wikipedia.org/wiki?curid=1706408", "title": "Brain for Breakfast", "text": "Brain for Breakfast \u00e8 il secondo album della musicista italiana Tying Tiffany, ed \u00e8 stato pubblicato nel 2007 per i tipi dell'etichetta statunitense I Scream Records. \nIl titolo, in lingua italiana, significa letteralmente \"Cervello a colazione\".\nDescrizione.\nIl disco si avvale della collaborazione di vari musicisti.\nTra quelli appartenenti alla scena tedesca vi sono: \nPete Namlook (uno tra i principali esponenti dell'ambient music degli anni novanta) che contribuisce al brano \"State of Mind\";\nNic Endo (gi\u00e0 negli Atari Teenage Riot) che realizza un remix di \"Slow Motion\"; e Wolfgang Schr\u00f6dl (all'epoca cantante, chitarrista e tastierista dei Liquido) che duetta con Tiffany in \"Download Me\".\nVi \u00e8 inoltre la partecipazione di una band italiana, gli abruzzesi Santo Niente, presenti sia a livello compositivo sia a livello esecutivo nel brano \"Unstoppable Spanker\".&lt;br&gt;\nEsistono infine alcuni remix non inclusi nel CD, come ad esempio una versione di \"Pazza\" curata da Frost Dj Sexx oppure una versione di \"I Wanna Be Your Mp3\" curata dai Jingle Brothers.\nAlbum interamente cantato in lingua inglese (fatta eccezione per il brano \"Pazza\"), e stilisticamente riconducibile al filone della musica elettronica, ma con numerose influenze dance, punk, new wave e pop.\nIl disco ha ottenuto vari riconoscimenti da parte della stampa nazionale e internazionale. \nIn particolare: il video musicale di \"Pazza\", diretto da Marco Marchesi, \u00e8 stato tra i finalisti del \"Premio Italiano Videoclip Indipendente\" del MEI (2008) e ha vinto il \"Premio Videoclip Italiano 2008\" patrocinato da Rockol e dall'universit\u00e0 IULM di Milano (sezione \"Indipendenti\" - miglior soggetto);\nmentre il video di \"Slow Motion\", diretto da Emilano Montanari, \u00e8 stato mandato in onda nei circuiti televisivi musicali europei e asiatici.\nSi fa infine notare che il brano \"I Wanna Be Your Mp3\" \u00e8 presente sia su \"Undercover\" sia su \"Brain for Brerakfast\", ma che il relativo videoclip fu realizzato in occasione di \"Undercover\"."}
{"id": "1706410", "revid": "228587", "url": "https://it.wikipedia.org/wiki?curid=1706410", "title": "San Bartolomeo (fiume)", "text": "Il San Bartolomeo \u00e8 un affluente di destra del fiume Volturno. Prende le sue acque sorgive in pieno centro cittadino di Venafro alle pendici del monte Santa Croce e del monte Corno li dove \u00e8 presente il laghetto detto anche \"Pescara\". Dopo aver attraversato la piana di Venafro, con il suo andamento tortuoso, confluisce nel fiume Volturno presso il territorio comunale di Sesto Campano."}
{"id": "1706411", "revid": "1687175", "url": "https://it.wikipedia.org/wiki?curid=1706411", "title": "Stazione di Trento", "text": "La stazione di Trento \u00e8 la principale stazione ferroviaria del capoluogo di provincia di Trento che si trova sulla linea del Brennero. Da questa stazione si dirama la ferrovia della Valsugana che collega Trento con Venezia.\nStoria.\nLa stazione fu aperta il 23 marzo 1859 dal governo austro-ungarico. In origine il fabbricato viaggiatori era diverso da quello attuale ricostruito tra il 1932 e il 1936, infatti nel 1932 si ebbe l'idea di rinnovare la stazione secondo uno stile maggiormente italiano. La nuova stazione di Trento, progettata da Angiolo Mazzoni, venne inaugurata nel 1936 anche grazie a moderne tecniche costruttive dell'epoca, come il cemento armato.\nDurante la seconda guerra mondiale l'edificio venne bombardato ripetutamente provocando severi danni strutturali. Dal 1946 al 1949 fu restaurata. Nel 1950 il suo interno venne arricchito con dei mosaici che riproducono lavori e mestieri, ad opera di Cesarina Seppi.\nStrutture e impianti.\nL'impianto \u00e8 gestito da Rete Ferroviaria Italiana (RFI); nelle sue immediate adiacenze \u00e8 presente la stazione capolinea della ferrovia Trento-Mal\u00e9-Mezzana.\nIl complesso \u00e8 dotato di 5 binari passanti a servizio viaggiatori e 2 binari tronchi denominati rispettivamente tronco Sud (a servizio di alcune corse dirette verso Borgo Valsugana Est e Bassano del Grappa) e tronco Nord (a servizio di alcune corse dirette a Bolzano). I rimanenti binari sono utilizzati a scopo di sosta di treni merci e di ricovero.\nNella stazione di Trento \u00e8 presente una rimessa locomotive e una piattaforma girevole.\nLo scalo merci una volta si trovava poco pi\u00f9 a nord della stazione. Nel 2002 \u00e8 stato spostato andando a costruire l'interporto presso la stazione di Roncafort, a qualche chilometro dalla stazione in direzione Bolzano.\nPer i rivestimenti del fabbricato viaggiatori vennero utilizzati porfido violaceo di Predazzo (incorniciatura finestre, copertura terminale e gradini sottopasso), verdello rosato dei Solteri (rivestimenti interni dell'atrio), giallo bracciato di val di Gresta (parapetti sottopasso), giallo di Mori (seggi e fontanina), granito rosa di val di Fiemme, bianco di Pila (fabbricati a destra e stele Negrelli) proveniente da Villamontagna, granito grigio dalla cima d'Asta, porfido di Pin\u00e8 e porfido rosso di Albiano (rispettivamente lastre e conci per la pavimentazione). Tale composizione policroma risponde molto bene allo stile futurista di Mazzoni che in questo modo pensava di integrare l'arte al design dei materiali, idea in parte visibile ancora al palazzo delle Poste, anch'esso di propria fattura.\nMovimento.\nL'impianto \u00e8 servito da collegamenti a lunga percorrenza nazionali e internazionali svolti da \u00d6BB, Trenitalia, Trenord e NTV, nonch\u00e9 da treni regionali operati da Trenitalia e Trentino Trasporti nell'ambito del contratto di servizio stipulato con la Provincia Autonoma di Trento.\nServizi.\nLa stazione, la cui area commerciale \u00e8 gestita da Centostazioni, dispone di:"}
{"id": "1706415", "revid": "436907", "url": "https://it.wikipedia.org/wiki?curid=1706415", "title": "The Cinema Show", "text": ""}
{"id": "1706417", "revid": "1543377", "url": "https://it.wikipedia.org/wiki?curid=1706417", "title": "Canali CNG", "text": "I canali ionici regolati da nucleotidi ciclici (in inglese \"cyclic nucleotide-gated ion channels\" da cui l'acronimo \"CNG\") sono canali ionici dipendenti da cGMP e cAMP e hanno un ruolo fondamentale in alcuni tipi di trasduzione sensoriale (fototrasduzione e trasduzione olfattiva) e nello sviluppo cellulare. Inizialmente scoperto nelle cellule che compongono la retina dell'occhio, i canali CNG sono stati trovati in molti tipi cellulari diversi sia nel regno animale sia in quello vegetale. I canali CNG possiedono una struttura molto complessa caratterizzata da varie subunit\u00e0 e domini in grado di svolgere una determinata funzione. I canali CNG sono importanti per il corretto funzionamento di vari stimoli sensoriali quali la vista e l'olfatto, cos\u00ec come in altre funzioni cellulari chiave come il rilascio di ormoni e la chemiotassi.\nScoperta.\nLa scoperta dei canali CNG \u00e8 collegata alla scoperta dei messaggeri intracellulari responsabili della mediazione delle risposte nei fotorecettori retinici. Prima della loro scoperta, si pensava che i nucleotidi ciclici avessero un ruolo nelle reazioni di fosforilazione. Nel 1985, attraverso studi sulla retina di rana adattata alla luce, \u00e8 stato scoperto che cGMP \u00e8 in grado di attivare direttamente i canali ionici dei bastoncelli in modo luce-dipendente. I canali CNG sono stati poi individuati nei coni, nelle ciglia chemiosensibili dei neuroni sensoriali olfattivi, e nelle cellule della ghiandola pineale, del cervello, del cuore, dei reni e delle gonadi. Dopo l'identificazione della sequenza amminoacidica, le regioni di DNA codificanti per i canali CNG sono state clonate. Studi funzionali hanno permesso l'identificazione di canali simili in molti altri tessuti.\nFunzione.\nI canali CNG hanno funzioni importanti nella trasduzione del segnale nei fotorecettori retinici e nei neuroni recettori olfattivi. Questi canali sono attivati direttamente da una combinazione del legame di nucleotidi ciclici e di un evento di depolarizzazione o iperpolarizzazione. Sono necessari circa 4 nucleotidi ciclici per attivare ogni canale. I canali CNG non sono selettivi e permettono una libera circolazione di ioni positivi tra l'interno e l'esterno della cellula che esprime canali CNG sulla sua membrana. I canali CNG sono attivati esclusivamente da cAMP o cGMP o da una combinazione di entrambi (cNMP); alcuni tipi di canale risultano tuttavia essere pi\u00f9 selettivi di altri. Anche se l'attivit\u00e0 di questi canali evidenzia una scarsa dipendenza dalla differenza di potenziale di membrana, sono ancora considerati canali voltaggio-dipendenti. Il calcio, la calmodulina, e i processi di fosforilazione sono stati evidenziati come elementi in grado di modulare l'apertura dei canali CNG.\nIl ruolo principale dei canali CNG \u00e8 la trasduzione sensoriale in vari tipi di tessuto. Gli omologhi dei canali CNG in Caenorhabditis elegans, Drosophila melanogaster, e Limulus polyphemus hanno funzioni sconosciute.\nMutazioni a carico dei geni codificanti i canali CNG provocano daltonismo e degenerazione della retina; in particolare, mutazioni nelle subunit\u00e0 A e B provocano acromatopsia completa ed incompleta.\nStruttura dei canali CNG.\nI canali CNG appartengono alla famiglia di canali voltaggio-dipendenti per omologia di sequenza, anche se di fatto sono attivati solo da nucleotidi ciclici. Questi canali sono costituiti da quattro subunit\u00e0 (tetrameri) disposte a formare un poro centrale; ognuna delle subunit\u00e0 pu\u00f2 appartenere a una delle due famiglie o gruppi genetici definiti \"CNGA\" (\"cyclic nucleotide-gated channel alpha\") e \"CNGB\" (\"cyclic nucleotide-gated channel beta\"). Entrambe le subunit\u00e0 sono costituite da sei segmenti trasmembrana con code N-terminali e C-terminali intracellulari. \nIl poro del canale \u00e8 costituito da circa 20 amminoacidi ed ha un diametro di 4-6 \u00c5.\nIl poro non possiede una vera e propria selettivit\u00e0 ionica, infatti i canali CNG sono permeabili a tutti i cationi monovalenti e ioni divalenti. Il legame con i nucleotidi ciclici avviene a livello della coda C-terminale in un sito denominato CNBD. Caratteristica \u00e8 la presenza, solo in alcuni tipi di subunit\u00e0 CNGB, di due siti di legami nelle code terminali per il complesso calcio/calmodulina; questo legame \u00e8 importante nella traduzione olfattiva perch\u00e9 \u00e8 responsabile del meccanismo di adattamento agli odori; questo legame infatti \u00e8 responsabile della diminuzione di probabilit\u00e0 di apertura del canale.\nSono stati effettuati molti studi utilizzando la tecnica di \"single particle imaging\" per comprendere meglio la struttura tridimensionale di questo canale."}
{"id": "1706420", "revid": "15756", "url": "https://it.wikipedia.org/wiki?curid=1706420", "title": "Chiesa di Santa Maria dei Bardi", "text": "La chiesa di Santa Maria dei Bardi, detta popolarmente Santa Maria Sopr'Arno, era un luogo di culto cattolico di Firenze, sito in piazza di Santa Maria Sopr'Arno.\nStoria e descrizione.\nLa chiesa \u00e8 menzionata per la prima volta nel 1181, ai tempi del vescovo Giulio, e viene menzionata di nuovo in una bolla di papa Lucio III del 1184.\nLa chiesa era stata ricostruita nel 1210 grazie ai finanziamenti della famiglia Bardi, ed era una delle pi\u00f9 antiche parrocchiali cittadine. Una targa sulla facciata riportava \"Fuccio mi feci\" e la data 1229, che dovette essere la data di una ristrutturazione, non dell'edificazione come riportano, tratti in inganno, il Vasari, il Baldinucci e Stefano Rosselli. La chiesa era amministrata dai religiosi del santuario della Madonna dell'Impruneta e all'interno conservata una tela dell'Empoli con la \"Madonna dell'Impruneta\". Sul portale si trovavano scolpiti gli stemmi dei Rimbaldesi.\nLa chiesa fu soppressa il 13 maggio 1785 e l'edificio, che si trovava con la facciata dirimpetto al fiume, venne demolito nel 1869 all'epoca dell'ampliamento dei lungarni. Della semplice chiesa, con all'esterno un cassone della sepoltura di Messer Andrea de' Bardi del 1342 (citato in una novella del Sacchetti), resta un dipinto di Telemaco Signorini commissionato dai discendenti della famiglia Bardi, ed eseguito poco prima della demolizione a ricordo della vecchia struttura. Il sepolcro si trova oggi al Museo del Bargello.\nLa novella di Franco Sacchetti.\nNella novella 120 del Trecentonovelle si narra di un ladro che, al tempo della signoria del Duca d'Atene, voleva rubare nella sepoltura di Messer Andrea de' Bardi e nottetempo si introdusse dentro il sarcofago per depredare il cavaliere. Se non altro accadde che poco dopo si present\u00f2 davanti alla chiesa una araldo del Comune, che inizi\u00f2 a bandire. A quel gridare il ladro scoperchi\u00f2 bruscamente la tomba e se ne scapp\u00f2 a gambe levate urlando \"Sia, sia, sia\"!. Ma il banditore, credendo di aver svegliato le anime col suo gridare si prese altrettanto spavento e spron\u00f2 il cavallo al galoppo per fuggire. E il giorno dopo raccont\u00f2 la storia a tutta la citt\u00e0 che si rec\u00f2 a visitare il luogo dell'accaduto e il monumento. Il Duca d'Atene, pensando che l'araldo avesse solo voluto provocare tumulto, minacci\u00f2 di farlo impiccare, ma alla fine, visto il suo vivo spavento ancora presente, lo grazi\u00f2.\nLa leggenda di Ippolito e Dianora.\nSecondo alcuni autori pi\u00f9 tardi, la menzione \"Fuccio mi feci\" (e non \"mi fece\") si sarebbe riferita a una curiosa vicenda narrata, tra gli altri, dal Preposto Lastri: un Ippolito Buondelmonti era innamorato, ricambiato, di una Dianora de' Bardi; i due erano per\u00f2 impossibilitati a sposarsi per via della rivalit\u00e0 tra le loro famiglie. Una notte, con l'intenzione di introdursi nella finestra di lei, il Buondelmonti se ne and\u00f2 in strada portandosi appresso, nascosta, una scaletta di corda: ma, scoperto dagli ufficiali di Guardia e interrogato, piuttosto che intaccare l'onore della ragazza, confess\u00f2 che la scala la portava appresso per rubare. Condannato quindi a morte, chiese e ottenne che il corteo verso la forca venisse a passare sotto le case dei Bardi (che sorgevano dove oggi si trova palazzo Tempi). La fanciulla, riconosciutolo, testimoni\u00f2 le sue vere intenzioni ottenendone la liberazione e riuscendo in seguito a sposarlo. La targa sarebbe stata quindi messa a ricordo dallo stesso Ippolito Buondelmonti, alludendo a come si fosse fatto \"Fucci\", cio\u00e8 ladro come il Vanni Fucci, citato anche nell'Inferno di Dante.\nTuttavia nel 1229 l'Inferno non era ancora stato scritto, n\u00e9 era avvenuto il furto di Vanni Fucci, che \u00e8 del 1293."}
{"id": "1706423", "revid": "36426", "url": "https://it.wikipedia.org/wiki?curid=1706423", "title": "Chiesa di Santa Maria Sopr'Arno", "text": ""}
{"id": "1706424", "revid": "131358", "url": "https://it.wikipedia.org/wiki?curid=1706424", "title": "Croce di Los Angeles", "text": ""}
{"id": "1706426", "revid": "36426", "url": "https://it.wikipedia.org/wiki?curid=1706426", "title": "Chiesa di Santa Maria sopr'Arno", "text": ""}
{"id": "1706427", "revid": "486946", "url": "https://it.wikipedia.org/wiki?curid=1706427", "title": "Galactites pumila", "text": ""}
{"id": "1706428", "revid": "486946", "url": "https://it.wikipedia.org/wiki?curid=1706428", "title": "Galactites elegans", "text": ""}
{"id": "1706429", "revid": "149727", "url": "https://it.wikipedia.org/wiki?curid=1706429", "title": "Torre della radio di Berlino", "text": ""}
{"id": "1706431", "revid": "486946", "url": "https://it.wikipedia.org/wiki?curid=1706431", "title": "Carduus galactites", "text": ""}
{"id": "1706432", "revid": "339392", "url": "https://it.wikipedia.org/wiki?curid=1706432", "title": "Stazione Zoo", "text": ""}
{"id": "1706434", "revid": "486946", "url": "https://it.wikipedia.org/wiki?curid=1706434", "title": "Lupsia galactites", "text": ""}
{"id": "1706437", "revid": "59975", "url": "https://it.wikipedia.org/wiki?curid=1706437", "title": "WEA Records", "text": ""}
{"id": "1706439", "revid": "124733880", "url": "https://it.wikipedia.org/wiki?curid=1706439", "title": "Chiesa di San Pietro (Gallarate)", "text": "La chiesa di San Pietro \u00e8 la pi\u00f9 antica chiesa di Gallarate.\nStoria.\nFu costruita tra il XI secolo e il XIII secolo dai maestri comacini, il suo stile architettonico \u00e8 romanico con elementi gotici, il suo interno \u00e8 a navata unica.\nNel corso dei secoli ha subito diverse modifiche come la costruzione di un campanile, la costruzione di absidi laterali, l'allargamento di quello centrale, l'apertura di finestre barocche, la trasposizione della porta di ingresso ed altre modifiche che ne hanno rovinato la primitiva bellezza.\nNel XV secolo fu trasformata in fortilizio e successivamente fu adibita ad altri usi come luogo per riunioni, locale per falegnami e macelleria.\nNel 1844 fu dichiarato monumento nazionale, dal 1897 al 1911 furono eseguiti lavoro di restauro che consistettero nella demolizione del campanile e delle case addossate alla chiesa, nella ricostruzione dell'antico tetto in legno e dell'abside originario e nella decorazione delle pareti interne. Il 28 ottobre 1911 venne nuovamente consacrata."}
{"id": "1706446", "revid": "12405", "url": "https://it.wikipedia.org/wiki?curid=1706446", "title": "Andijon", "text": ""}
{"id": "1706449", "revid": "1115371", "url": "https://it.wikipedia.org/wiki?curid=1706449", "title": "SAP Center", "text": "Il SAP Center, precedentemente conosciuto come HP Pavilion at San Jose, Compaq Center at San Jose e San Jose Arena \u00e8 un'arena coperta situata a San Jose, California. Ospita le partite dei San Jose Sharks della National Hockey League, dei San Jose SaberCats della Arena Football League e dei San Jose Stealth della National Lacrosse League. Inoltre si svolge qui l'annuale torneo tennistico SAP Open del circuito ATP.\nLa struttura ha temporaneamente ospitato anche i Golden State Warriors di NBA, e le squadre ora scomparse dei San Jose Rhinos della RHI e dei San Jose Grizzlies della CISL.\nStoria.\nI piani per un'arena in San Jose risalgono alla met\u00e0 degli anni 1980, quando un gruppo di cittadini locali form\u00f2 un gruppo dedicato a ottenere un'arena al coperto. Il gruppo ha trascorso gran parte del suo tempo spingendo i funzionari della citt\u00e0 per costruire una tale struttura e, al tempo stesso la possibilit\u00e0 di vendere l'edificio per sport interessati, vale a dire NHL e NBA. Nel alla fine degli anni 1980, l'allora sindaco di San Jose Tom McEnery incontr\u00f2 i cittadini e contribui a rendere il loro sogno in realt\u00e0. La costruzione dell'arena inizi\u00f2 nel 1991.\nL'arena venne inaugurata nel 1993 come \"San Jose Arena\". Dopo la vendita dei diritti di denominazione alla Compaq, il nome ufficiale divent\u00f2 \"Compaq Center at San Jose\", specificando la citt\u00e0 dato che all'epoca esisteva gi\u00e0 un Compaq Center a Houston. Dopo che la Hewlett Packard acquist\u00f2 la Compaq nel 2002, la societ\u00e0 scelse come nome \"HP Pavilion\" (il nome di un modello di computer) invece dei tradizionali \"HP Center\" oppure \"HP Arena\".\nAlla fine di aprile 2007 fu annunciato che l'HP Pavilion di San Jose avrebbe beneficiato di miglioramenti all'edificio, tra cui un tabellone segna punti nuovo simile a quello del TD Banknorth Garden, sede dei Boston Bruins.\nNel giugno del 2013 la SAP acquis\u00ec i diritti di denominazione per l'impianto per le successive cinque stagioni."}
{"id": "1706450", "revid": "1543377", "url": "https://it.wikipedia.org/wiki?curid=1706450", "title": "European Champions Tournament 1986-1987", "text": "Il terzo European Champions Tournament fu giocato dal 17 all'11 gennaio 1987 a Maastricht nel \"Sporthal De Geusselt\", vi parteciparono sei formazioni rappresentanti Belgio, Paesi Bassi (Campione uscente pi\u00f9 campione nazionale), Spagna, Italia e Danimarca.\nLa finale fu giocata a sorpresa dai danesi del Naestved IF ed i vicecampioni uscenti del ZVK Hasselt di nuovo sconfitti seccamente per 7-0. Quella del 1987 rimane l'unica vittoria danese in una manifestazione internazionale di calcio a 5 ad oggi."}
{"id": "1706464", "revid": "228587", "url": "https://it.wikipedia.org/wiki?curid=1706464", "title": "Ku'Damm", "text": ""}
{"id": "1706467", "revid": "287204", "url": "https://it.wikipedia.org/wiki?curid=1706467", "title": "Dryas", "text": "Dryas \u00e8 un genere di piante spermatofite dicotiledoni appartenenti alla famiglia delle Rosaceae, dall'aspetto di piccole erbacee perenni con grandi fiori.\nSistematica.\nIl genere \"Dryas\" comprende pochissime specie i cui fiori hanno un insolito numero di sepali - petali (8) per la famiglia delle Rosaceae che normalmente sono cinque. \u00c8 caratteristico inoltre il fatto che il calice costituisce un unico organo (i sepali del calice formano un unico verticillo, non un insieme di brattee come in altri fiori). Inoltre gli stili derivano da due lunghe setole piumose come per alcune piante delle Ranunculacee (\"Pulsatilla montana\", chiamata anche Anemone pulsatilla oppure le specie del genere \"Clematis\" \u2013 Clematide) evidenziando cos\u00ec un possibile collegamento fra le due famiglie (Rosaceae e Ranunculaceae).\nIn effetti la posizione tassonomica del nostro genere non \u00e8 molto concorde tra i vari botanici. Inizialmente il genere venne posizionato all'interno della sottofamiglia delle \"Rosoideae\" e trib\u00f9 \"Dryadeae\". Ma in seguito fu trasferito alla sottofamiglia delle \"Dryadeae\" insieme ad altri generi: \"Chamaebatia\", \"Purshia\" e \"Cercocarpus\". Tutti \u00e8 quattro questi generi sono caratterizzati dall'ospitare il batterio \"Frankia\".\nQuesta nuova classificazione pi\u00f9 esattamente \u00e8 cos\u00ec organizzata:\nEtimologia.\n\u00c8 la forma delle foglie che ha dato il nome al genere, queste infatti sono molto simili alla quercia che in greco si dice \"Drys\" ( = quercia). Linneo, che per primo us\u00f2 tale nome per questa pianta, fece riferimento alle Driadi, antiche divinit\u00e0 mitologiche che vivevano nei boschi e che gli antichi greci credevano immortali ed eterne come le querce.\nAltri botanici (Carolus Clusius, Lobel de Mathieu (1538-1616) medico e botanico e Jacques Dal\u00e9champs (1513-1588) medico e naturalista francese), sempre attirati dai contorni fogliari che ricordano la morfologia delle foglie della quercia, chiamarono diversamente queste piante \"Chamaedrys\"; nome che rimane in qualche sinonimo.\nMorfologia.\nLe piante di questo genere sono considerate semi \u2013 arbustive. La forma biologica prevalente di questo genere \u00e8 definita come camefita reptante (Ch. rept.) : piante con gemme perennanti situate in posizione basale (massimo 20\u00a0cm dal suolo) e con portamento strisciante.\nRadici.\nLe radici sono del tipo fibroso.\nFusto.\nIl fusto alla base pu\u00f2 essere legnoso e comunque sempre strisciante.\nFoglie.\nLe foglie sono semplici, alterne, picciolate a lamina intera o crenata. La pagina inferiore della foglie \u00e8 sempre tomentosa e biancastra. Sul picciolo fogliare (peloso) sono presenti delle esili stipole.\nInfiorescenza.\nL'infiorescenza generalmente \u00e8 composta da fiori solitari portati su sottili e lunghi peduncoli.\nFiori.\nI fiori sono grandi di colore bianco o giallognolo; sono ermafroditi e attinomorfi.\nFrutti.\nI frutti di queste piante sono composti da numerosi acheni sormontati da una lunga coda piumosa per facilitare al massimo la propagazione dei semi per mezzo del vento.\nTassonomia.\nIl genere comprende le seguenti specie:"}
{"id": "1706469", "revid": "72396", "url": "https://it.wikipedia.org/wiki?curid=1706469", "title": "Ca del monte", "text": ""}
{"id": "1706470", "revid": "2212451", "url": "https://it.wikipedia.org/wiki?curid=1706470", "title": "Francesco Paolo Di Blasi", "text": "Biografia.\nFrancesco Paolo Di Blasi, figlio di don Vincenzo Di Blasi Gambacorta (1709 -1756) e donna Emanuela d'Angelo Catalano nacque nel 1753 a Palermo da nobile famiglia che le cronache araldiche vogliono originaria di Benevento e passata in Sicilia all'epoca dei Vespri Siciliani nel 1282 con re Carlo d'Angi\u00f2. Con il titolo di Baroni di Torre Sparacia, Diesi, Mendola e Cavarretto, la famiglia Di Blasi si era diramata da Salemi ad Alcamo, Castelvetrano, Trapani e dai primi del '600 a Ragusa. Un altro ramo della famiglia otterr\u00e0 inoltre il titolo di marchesi di Camporeale. Nella seconda met\u00e0 del '700 proprio a Palermo, un ramo cadetto dei Di Blasi, diventer\u00e0 il pi\u00f9 illustre della casata e Francesco Paolo, di questo, ne sar\u00e0 proprio la punta ma anche l'ultimo erede. \nFrancesco Paolo rimase orfano di padre a pochi anni dalla nascita. Nel 1756, infatti, suo padre Vincenzo che da poco era divenuto sindaco di Palermo, mor\u00ec a causa di un colpo apoplettico nella casa del suo amico il marchese di Villabianca e Piedigrotta. Don Vincenzo era stato accademico del Buon Gusto e degli Ereini; aveva fondato un'Accademia di poesia siciliana detta \"Dei pescatori oretei\", uomo molto raffinato era stato autore di diversi saggi tra cui un'Apologia filosofica-storica in cui si mostra il sesso delle donne superiore a quello degl'uomini\" (Catania, 1737). L'educazione del piccolo Francesco Paolo allora fu curata da subito dai due zii benedettini Salvatore Maria e Giovanni Evangelista Di Blasi, entrambi monaci benedettini e abati del Monastero di San Martino delle Scale a Palermo. Un'altra zia del giovane Francesco Paolo, donna Vita Caterina, era badessa del Monastero delle Vergini e ancora un altro zio, mons. Gabriele Maria di Blasi, al secolo Giuseppe Pietro Francesco, sar\u00e0 Arcivescovo di Messina, dal 1764 al 1776.\nCrescendo Francesco Paolo, sar\u00e0 educato dall'illuminista Domenico Caracciolo, marchese di Villamarina, giunto nel 1781 in Sicilia, per ricoprire la carica di Vicer\u00e8. Di Blasi entr\u00f2 nelle grazie del Caracciolo e spos\u00f2 in pieno dal cultura illuminista abbracciando la filosofia di Jean Jaques Rousseau. Divenne un brillante avvocato, come prima di lui suo padre Vincenzo e suo nonno, don Scipione Di Blasi ed Ebbano (1673-1734) , a sua volta governatore del Monte di Piet\u00e0, senatore, e ancora sindaco in perpetuo di Palermo. Francesco Paolo, quindi, esercit\u00f2 la professione forense e inizi\u00f2 a pubblicare degli scritti giuridici. Fu inoltre promotore di un'accademia di lingua siciliana a Palermo. Fond\u00f2, infatti, l'Accademia Siciliana, che aveva sede proprio nel palazzo della famiglia Di Blasi sul \"Piano delli tri re\". \nNel 1778 diede alle stampe uno scritto di chiara matrice rousseauiana, \"Dissertazione sopra l'egualit\u00e0 e la disuguaglianza degli uomini in riguardo alla loro felicit\u00e0\". \nQuando nel 1781 giunse il Caracciolo, proprio a lui, Di Blasi proporr\u00e0 la pubblicazione riordinata e completa delle Prammatiche del Regno, cio\u00e8 delle legge sicule, dal 1339 al 1759. L'incarico di farlo gli fu dato dal successore del Caracciolo, il nuovo vicer\u00e9, Francesco d'Aquino, principe di Caramanico.\nLe Prammatiche furono ultimate nell'anno della Rivoluzione francese nel 1789, anno in cui sar\u00e0 nominato dal vicer\u00e9, giudice della Gran Corte Pretoriana di Palermo. Nel 1790, dar\u00e0 alle stampe un'altra opera importante \" Saggio sulla legislazione della Sicilia\". In quegli stessi anni Francesco Paolo veniva iniziato probabilmente intorno al 1790 alla Libera Muratoria. \nMassone, fece parte della Loggia \"La Fratellanza\" (formatasi da una 'gemmazione' della pi\u00f9 antica Loggia palermitana, la \"San Giovanni di Scozia\"), della quale conosciamo la composizione attraverso le testimonianze, ritenute attendibili, di uno dei suoi membri: il danese teologo luterano Friederich M\u00fcnter.\nConquistato dalle idee d'uguaglianza promulgate dalla Rivoluzione francese, avvers\u00f2 il nuovo vicer\u00e9, il tirannico arcivescovo Filippo Lopez y Royo succeduto al Caramanico. Con la scomparsa di quest'ultimo, che chiuse a detta di molti la stagione liberale in Sicilia, si posero le basi per l'ideazione di una congiura da parte del Di Blasi, insieme al barone Ferdinando Porcari, verosimilmente mirata alla cattura del vicer\u00e9 e all'instaurazione di una repubblica siciliana . Tradito da uno dei cospiratori, tale Giuseppe Teriaca, il 31 marzo venne arrestato e successivamente torturato, senza tuttavia rivelare i nomi dei propri complici. Il 18 maggio fu condannato a morte, insieme ad altri tre congiurati, da una corte presieduta dal presidente della Regia Gran Corte Giovanni Battista Asmundo Patern\u00f2. Il Porcari invece, che era riuscito a fuggire, fu messo al bando..\nVenne decapitato nel piano di Santa Teresa (oggi, piazza Indipendenza) il 20 maggio 1795. Assistette all'esecuzione, da casuale testimone oculare, lo studioso di cultura orientale Joseph Hager. \nUna lapide affissa nel muro della caserma Garibaldi, ne ricorda ancora oggi il sacrificio. \nPensiero.\nDi Blasi lasci\u00f2 numerose opere a carattere giuridico. Il suo pensiero si edific\u00f2 nel contesto di quei germi illuministi che la societ\u00e0 siciliana, a fine XVIII secolo, tent\u00f2 di esprimere. Nel saggio \"Sulla legislazione di Sicilia\" si traccia un piano di radicale rinnovamento sociale, ispirato a sentimenti umanitari, egalitari e democratici. In particolare, si delinea un sistema che non esclude la presenza delle classi, ma le struttura su basi economiche che rispondano a principi meritocratici. La tassazione si sarebbe dovuta applicare proporzionalmente secondo i guadagni, cos\u00ec da scongiurare l'ingiustizia dei ceti privilegiati. \nIspirato dalle nuove dottrine del Beccaria, Filangeri e Pagano, Di Blasi si fece inoltre promotore di una riforma giudiziaria, denunciando la pena di morte e la tortura, ancora in uso nel Regno borbonico: \"In Sicilia quanto vi ha di lungherie nelle cause civili, tanto di precipitanza decide della vita di un cittadino. La parola stessa\" ex abrupto \"lo dimostra ad evidenza. Uno accusa: due testimoni lo affermano: qualunque sia la loro condizioni per lo pi\u00f9 fanno fede. Senza sentirsi il supposto reo si mette nelle forze della giustizia: si ricerca del delitto: si astringe a confessare con tormenti. Con una confessione pi\u00f9 delle volte strappata dal timore o dalla vessazione si perfeziona la prova del delitto ed il processo fiscale\"\".\" \nLo storico Rosario Romeo lo cita come \"il solo credente nella religione illuministica che possa annoverarsi nella Sicilia settecentesca\", sottolineando lo spessore innovativo del suo pensiero, la fede nella Ragione e nella possibilit\u00e0 di conseguire la felicit\u00e0 per il genere umano, pur non negandone i limiti connessi a un certo \"utopismo e semplicismo\". \nNella cultura.\nLa sua vicenda \u00e8 narrata da Leonardo Sciascia ne \"Il consiglio d'Egitto.\" \nIl suo personaggio ha un ruolo importante nel romanzo storico \"Calvello il bastardo\" di Luigi Natoli."}
{"id": "1706475", "revid": "69377", "url": "https://it.wikipedia.org/wiki?curid=1706475", "title": "Rocca di Caprileone", "text": ""}
{"id": "1706476", "revid": "486946", "url": "https://it.wikipedia.org/wiki?curid=1706476", "title": "Scarlina", "text": ""}
{"id": "1706483", "revid": "287204", "url": "https://it.wikipedia.org/wiki?curid=1706483", "title": "Fran\u00e7ois Duval (musicista)", "text": "Le sue composizioni pi\u00f9 importanti sono:"}
{"id": "1706484", "revid": "713168", "url": "https://it.wikipedia.org/wiki?curid=1706484", "title": "Alessandro Nunziante", "text": "Al tempo in cui era ufficiale dell'esercito borbonico fu reazionario, amico di Ferdinando II di Borbone e stretto collaboratore di Francesco II sulla cui politica esercit\u00f2 una notevole influenza. Nel luglio 1860, dopo la conquista della Sicilia da parte di Garibaldi, decise di aderire alla causa italiana e lasci\u00f2 Napoli dopo aver dato le dimissioni e restituito le onorificenze.\nPartecip\u00f2 al tentativo, fallito, di Cavour di far sollevare Napoli a favore di Vittorio Emanuele II per contrastare un'eventuale presa di potere di Garibaldi. Fu accusato di essere stato corrotto dal Piemonte e di aver tentato di convincere reparti borbonici ad attaccare il palazzo reale di Napoli.\nPassato nel Regio Esercito si distinse nella terza guerra di indipendenza. Dal 1867 fu deputato e poi senatore del Regno.\nBiografia.\nLe origini e la giovent\u00f9.\nAlessandro Nunziante nacque a Messina 2 mesi dopo la Restaurazione di Ferdinando di Borbone sul trono di Napoli. Era figlio del potente generale Vito Nunziante e di Camilla Barrese. Il 12 novembre 1827 Alessandro entr\u00f2 nella scuola militare \"Nunziatella\" e l'anno successivo suo padre gli acquist\u00f2, com'era consuetudine al tempo, il grado di capitano in uno dei reggimenti siciliani. Completati gli studi a 18 anni, inizi\u00f2 una brillante carriera nel 7\u00ba Reggimento \u201cNapoli\u201d.\nNel 1836 mor\u00ec il padre Vito e nel 1839 spos\u00f2 Teresa Tuttavilla dei duchi di Mignano, figlia del duca di Calabritto, e appartenente ad una delle famiglie pi\u00f9 prestigiose del Regno, bench\u00e9 decaduta. Dal matrimonio nacquero 5 figli: Francesco (morto bambino), Mariano, Maria Elena, che spos\u00f2 il marchese Giuseppe Maria Curtopassi, Maria Camilla (deceduta bambina) e Pasquale (deceduto bambino). Nel 1840 Alessandro perse la madre, e re Ferdinando II inizi\u00f2 a seguire l'educazione militare del giovane che nel 1844 entr\u00f2 nello stato maggiore dell'esercito. Nel 1845 il monarca concesse alla moglie di Alessandro il titolo di duchessa di Mignano e lo rese trasmissibile al marito.\nLe sommosse antiborboniche (1848-1849).\nNel 1846 Alessandro fu promosso maggiore e il Re lo volle definitivamente al suo fianco. Nel 1848, l'anno delle rivoluzioni, era tenente colonnello. Il 15 maggio dello stesso anno, violenti tumulti scoppiarono a Napoli di fronte alla reazione borbonica contro le barricate erette in citt\u00e0. Nunziante partecip\u00f2 alla repressione prendendo parte all'episodio di Palazzo Gravina. Qui, dove era il quartier generale dei ribelli, la difesa fu accanita. I reparti svizzeri del Re e le guardie reali di Nunziante, quando finalmente riuscirono a penetrare nel cortile del palazzo, uccisero tutti i ribelli che furono trovati con un fucile fumante. Sedata definitivamente la rivolta, Ferdinando II ebbe la notizia da Nunziante, che fu insignito della croce di commendatore dell'ordine di San Giorgio.\nRibellatasi anche la Sicilia, l'anno dopo, nel 1849, Nunziante partecip\u00f2 alla spedizione comandata da Carlo Filangieri di riconquista dell'isola. Con i borbonici ormai alle porte di Palermo, ad aprile, una deputazione politica della citt\u00e0 consegn\u00f2 a Filangieri una richiesta di amnistia da sottoporre al Re in cambio della resa. Nunziante ebbe l'incarico di raggiungere Ferdinando II, ma, cambiato il partito dei rivoltosi, il 1\u00ba maggio il piroscafo \"Tancredi\", a bordo del quale Alessandro giungeva a Palermo, fu fatto bersaglio delle cannonate partite dagli spalti della citt\u00e0. Nondimeno, poi, una delegazione di rivoluzionari si rec\u00f2 da Nunziante per chiedere di estendere l'amnistia anche a coloro che avevano commesso reati comuni. Filangieri e Nunziante rifiutarono le trattative e quest'ultimo part\u00ec per Napoli, prevedendo di tornare a Palermo il 6 maggio. Ma il Re era partito per Velletri e Nunziante si pose in viaggio per lo Stato Pontificio, ci\u00f2 che ritard\u00f2 di alcuni giorni il suo ritorno in Sicilia.\nTornato da Filangieri, Nunziante gli comunic\u00f2 che Ferdinando II lo lasciava libero di specificare l'ampiezza dell'amnistia. Chiarito che i colpevoli di reati comuni sarebbero stati amnistiati, nell'anniversario del soffocamento della rivolta napoletana, il 15 maggio 1849, Filangieri e le sue truppe rientrarono pacificamente a Palermo\nLa carriera nell'esercito delle Due Sicilie.\nNel 1850 Nunziante fu promosso colonnello e con questo grado si occup\u00f2 con successo dell'organizzazione dei battaglioni di Cacciatori. Ferdinando II lo ricompens\u00f2 concedendogli la croce di San Ferdinando, mentre la Francia, allora potenza conservatrice, lo insigniva della Legion d'onore. Nel 1855 fu promosso generale di brigata e, pur rimanendo fra gli intimi del Re, si continu\u00f2 ad occupare dei battaglioni Cacciatori. L'amico Ferdinando II, d'altronde, lo soccorreva nei suoi frequentissimi bisogni di danaro, e le pressioni del sovrano influirono inevitabilmente sulla decisione legale per la liquidazione del patrimonio dei Calabritto, del quale a Teresa Tuttavilla, moglie di Nunziante, tocc\u00f2 una quota notevole. Intanto, anche l'Austria concedeva a Nunziante, nel 1856, l'ordine di Leopoldo.\nSalito al trono Francesco II nel maggio 1859, l'influenza di Nunziante presso la corte aument\u00f2 sensibilmente e il giovane sovrano lo nomin\u00f2 suo aiutante generale. La stima del Re aument\u00f2 ancora quando, il 7 luglio, Nunziante contribu\u00ec a soffocare l'ammutinamento di alcuni reparti svizzeri dell'esercito delle Due Sicilie. I ribelli si dispersero ai primi colpi, ma Nunziante insistette ad ordinare il fuoco e gli svizzeri furono decimati. L'ammutinamento fu dovuto al timore di molti soldati di perdere la cittadinanza svizzera con la fine della convenzione militare fra Napoli e Berna, e port\u00f2 allo scioglimento dei reparti elvetici nell'esercito napoletano.\nIl 16 marzo 1860 l'anziano principe Antonio Statella di Cassaro, un liberale moderato, divenne presidente del Consiglio del governo borbonico. Consiglieri del Re erano soprattutto i conservatori e i reazionari che si stringevano attorno alla regina madre Maria Teresa d'Asburgo. Nunziante, che quello stesso mese venne promosso maresciallo di campo, era uno dei pi\u00f9 influenti fra loro e si opporr\u00e0 a qualsiasi cambiamento prospettato dal debole governo Cassaro.\nL'impresa dei Mille e il cambio di fronte.\nDopo lo sbarco di Garibaldi in Sicilia, l'11 maggio 1860, e la successiva battaglia di Calatafimi, Francesco II nomin\u00f2 Ferdinando Lanza comandante delle truppe in Sicilia. Nunziante, che sperava nella nomina e che aveva preparato un piano di difesa dell'isola, rimase deluso, ma il Re lo fece comunque partire allo scopo di controllare che Lanza agisse realmente contro Garibaldi.\nPersa la Sicilia, Nunziante convinse il Re a preparare una spedizione per riconquistarla ammassando 25.000 soldati con i migliori ufficiali. Ma la concessione della costituzione del 25 giugno mut\u00f2 la politica del Regno e il governo di Antonio Spinelli rinunzi\u00f2 all'impresa. D'altronde nel consiglio di guerra del 13 luglio lo stesso Nunziante si dichiar\u00f2 favorevole, assieme al suo antagonista Pianell, a rinunciare definitivamente alla Sicilia, considerando che fosse meglio concentrarsi sulla difesa del territorio continentale.\nIl giorno dopo si costitu\u00ec il nuovo governo guidato da Federico del Re e, al ministero della Guerra, Francesco II prefer\u00ec Pianell a Nunziante. Quest'ultimo aveva avuto anche il compito di convincere Filangieri a riprendere la guida dello Stato, che aveva rifiutato. Nunziante, amareggiato dalle scelte del Re su cui non aveva pi\u00f9 influenza e impressionato dal comportamento passivo di Filangieri, inizi\u00f2 a prendere contatto con i maggiori esponenti dell'opposizione.\nLe dimissioni dall'esercito napoletano.\nIl 2 luglio 1860 chiese le dimissioni dall'esercito e, poich\u00e9 Francesco II prendeva tempo, le rese pubbliche e restitu\u00ec tutte le onorificenze dichiarando di non potere \u00abpi\u00f9 portare sul petto le decorazioni di un governo, il quale confonde gli uomini onesti, retti e leali, con quelli che meritano soltanto disprezzo\u00bb, e lo stesso fece fare alla moglie che restitu\u00ec il brevetto di dama di corte.\nNunziante ader\u00ec cos\u00ec alla causa italiana e a completamento del suo gesto emise due ordini del giorno diretti ai Cacciatori al suo comando. Nei due documenti traspariva un aperto invito alla rivolta:\nLasci\u00f2 Napoli e si rec\u00f2 a Torino dove offr\u00ec la sua collaborazione a Cavour. Costui, temendo una deriva repubblicana, voleva evitare a Garibaldi di prendere Napoli. Il compito di Nunziante sarebbe stato quello di far scoppiare in citt\u00e0 una sommossa a favore di Vittorio Emanuele II.\nIn missione per Cavour.\nA tale scopo Cavour istruiva con una lettera del 30 luglio 1860 l'ammiraglio Persano:\nD'accordo con Cavour, quindi, Nunziante torn\u00f2 a Napoli in incognito il 16 agosto 1860. Prese contatti sia con i riferimenti piemontesi, e cio\u00e8 l'ammiraglio Persano e l'ambasciatore Villamarina, sia con i liberali del luogo, tra cui Nicola Nisco, Carlo e Luigi Mezzacapo, Antonio Ranieri e Giovanni Vacca. Ma i borbonici erano stati avvisati e Nunziante pot\u00e9 scendere dalla nave piemontese che l'ospitava, la \"Costituzione\", solo di notte, per poi rientrare qualche giorno dopo. Il ministro della Guerra Pianell, intanto, aveva cambiato i comandanti di tutti i reparti Cacciatori, quelli su cui Nunziante avrebbe avuto pi\u00f9 ascendente. Quest'ultimo, secondo una sua lettera inviata il 28 agosto a Cavour, propose ai comitati rivoluzionari delle dimostrazioni a favore di Vittorio Emanuele II, affinch\u00e9 le truppe napoletane fossero motivate da un nobile scopo e aderissero al pronunciamento che egli stesso avrebbe emanato. Ma il comitato mazziniano aveva diffuso la voce che Nunziante era stato comprato dai Savoia e che avrebbe tradito i soldati che si fossero uniti a lui.\nSempre nella lettera del 28 a Cavour, Nunziante dichiar\u00f2 di non essere scoraggiato e che aveva intenzione di convincere le truppe borboniche rimaste a Napoli semplicemente di rifiutarsi di combattere, ritenendo disonorevole l'incitamento alla diserzione. Tuttavia, nonostante i comizi e le manifestazioni a favore di Vittorio Emanuele II, la sommossa antigaribaldina non ebbe mai inizio, anche per lo scetticismo a riguardo dell'ambasciatore piemontese Villamarina.\nAvvenuta l'unit\u00e0 d'Italia, Nunziante dovette difendersi dalle accuse che gli venivano fatte da pi\u00f9 parti di aver voluto mettersi al comando dei Cacciatori e attaccare il Palazzo reale di Napoli. Nel numero dell\"Opinione\" del 4 ottobre 1869 scrisse che \u00abnon venne in mente al conte di Cavour di propormi di marciare contro il Palazzo Reale. Simile vilt\u00e0 non poteva essere concepita da un uomo di Stato e molto meno proposta a chi aveva indossato l'onorata divisa del soldato. Il conte di Cavour mi diede solo l'incarico, e io lo accettai, di portare intatta quella parte che avessi potuto dell'esercito napoletano sul Mincio\u00bb.\nNel Regno d'Italia.\nIn cambio del suo impegno e come segno dell'auspicata unit\u00e0 nazionale, Nunziante ottenne di entrare nell'esercito piemontese il 17 novembre 1860 con il grado di Tenente generale. Costituitosi il Regno d\u2019Italia (17 marzo 1861), Nunziante ricevette il titolo di grande ufficiale dell'Ordine dei Santi Maurizio e Lazzaro (30 marzo 1862). Nel 1864 entr\u00f2 nella commissione permanente a difesa generale dello Stato e, scoppiata la terza guerra di indipendenza, ottenne il comando della 4\u00aa Divisione facente parte del 2\u00ba Corpo d'armata agli ordini del generale Domenico Cucchiari. Partecip\u00f2 alla battaglia di Custoza e al successivo assedio della testa di ponte austriaca di Borgoforte, durante il quale dimostr\u00f2 un temperamento brillante.\nFu ricompensato, il 6 dicembre 1866, con il titolo di Grande ufficiale dell'Ordine militare di Savoia e due anni dopo con quello di Grande ufficiale dell'Ordine della Corona d'Italia, onorificenza istituita per celebrare l'unit\u00e0 nazionale. Lo stesso 1868 fu nominato presidente del Comitato per l'Arma di fanteria.\nParlamentare del Regno.\nEntr\u00f2 in politica con la Sinistra storica accedendo alla Camera dei Deputati la prima volta nella X legislatura, nell'elezione suppletiva del 26 maggio 1870 per il collegio di Popoli. Fu sempre rieletto fino alla XIII legislatura. Si dimise nel 1879 per la nomina, il 16 marzo di quell'anno, a senatore concessagli da Umberto I.\nLa sua esistenza continu\u00f2 tranquillamente fino a quando una forte depressione lo port\u00f2 quasi alla pazzia. Mor\u00ec a Napoli nel 1881 a poco meno di 66 anni.\nOnorificenze.\nAlessandro Nunziante fu insignito di numerose onorificenze. Queste quelle di cui si ha notizia da fonti attendibili:"}
{"id": "1706485", "revid": "83531", "url": "https://it.wikipedia.org/wiki?curid=1706485", "title": "Specchio della perfezione", "text": "Specchio di perfezione o \"Speculum perfectionis\" o \"Legenda antiquissima\" \u00e8 un'opera di scrittore anonimo sulla vita di San Francesco d'Assisi composta entro il primo ventennio del Trecento.\nCreduta per molto tempo opera di frate Leone, compagno fedele del santo, lo \"Specchio di perfezione\" \u00e8 in realt\u00e0 opera anonima dovuta ad una revisione di materiali contenuti nella Legenda Perusina.\nIl manoscritto pi\u00f9 antico dello \"Speculum\" si trova a Firenze nel monastero d'Ognissanti e riporta la data del 1318."}
{"id": "1706487", "revid": "175595", "url": "https://it.wikipedia.org/wiki?curid=1706487", "title": "Behelit", "text": ""}
{"id": "1706488", "revid": "543975", "url": "https://it.wikipedia.org/wiki?curid=1706488", "title": "Il telegramma", "text": "Il telegramma era un programma televisivo italiano andato in onda su Antenna 3 Lombardia tra il 1980 e il 1983 per la regia di Beppe Recchia e con la conduzione di Gerry Bruno. Il gioco, a cui si poteva partecipare telefonicamente da casa, consisteva nello scoprire le lettere di un telegramma inviato negli studi televisivi da un noto personaggio.\nLa prima edizione fu collocata, quale trasmissione autonoma, nella fascia oraria del mezzogiorno (allora assoluta novit\u00e0 in Italia), con la partecipazione di Fausto Fidenzio e dei Musical. Le due edizioni successive furono inglobate in due programmi di variet\u00e0 di pi\u00f9 ampio respiro. Nel 1982 fu infatti inserito in \"Non lo sapessi ma lo so\", storico programma con Massimo Boldi e Teo Teocoli.\nIl passaggio di Boldi alle reti Fininvest comport\u00f2 la trasformazione in \"Buccia di banana\", con un nutrito cast di comici tra cui Zuzzurro e Gaspare, Giorgio Ariani, Giorgio Porcaro, Giorgio Faletti."}
{"id": "1706491", "revid": "21079", "url": "https://it.wikipedia.org/wiki?curid=1706491", "title": "Geometrizzazione di Thurston", "text": ""}
{"id": "1706492", "revid": "228587", "url": "https://it.wikipedia.org/wiki?curid=1706492", "title": "Cattedrale di Albenga", "text": ""}
{"id": "1706493", "revid": "1776051", "url": "https://it.wikipedia.org/wiki?curid=1706493", "title": "Marcello Panissera di Veglio", "text": "Fu senatore del Regno d'Italia nella XIII legislatura.\nFu Presidente dell'Accademia Albertina di Belle Arti. Concep\u00ec il monumento dedicato alla realizzazione del traforo ferroviario del Frejus; questo monumento venne inaugurato nel 1879, e si trova al centro di Piazza Statuto a Torino."}
{"id": "1706495", "revid": "120117547", "url": "https://it.wikipedia.org/wiki?curid=1706495", "title": "Delete Yourself!", "text": "Delete Yourself! \u00e8 il primo album della band tedesca Atari Teenage Riot. Il lavoro mostra un'ampia variet\u00e0 di stili musicali, dal rave, al jungle al punk. Inizialmente chiamato 1995, \u00e8 stato in seguito ripubblicato con un nuovo titolo ed una nuova copertina.\nLa canzone \"Speed\" \u00e8 stata usata nel film del 2006 . \"Hetzjagd Auf Nazis!\" era in origine un brano dell'EP solista di Alec Empire \"SuEcide Pt.2\": in questo album c'\u00e8 una versione live cantata dalla band, l'originale sar\u00e0 inserita nel greatest hits \"\"."}
{"id": "1706500", "revid": "1516566", "url": "https://it.wikipedia.org/wiki?curid=1706500", "title": "Feone", "text": "In araldica, il termine feone indica la punta di un dardo munita di denti, da cui anche il nome alternativo ferro di dardo indentato. Frequente nell'araldica francese e in quella inglese, ma pochissimo usato in Italia. Simboleggia \"acutezza di pensiero\".\nPosizione araldica ordinaria.\nIl \"feone\" \u00e8 rappresentato con la punta rivolta in alto nell'araldica francese e con la punta in basso in quella inglese."}
{"id": "1706501", "revid": "599013", "url": "https://it.wikipedia.org/wiki?curid=1706501", "title": "Battaglia di Dunbar", "text": ""}
{"id": "1706512", "revid": "179316", "url": "https://it.wikipedia.org/wiki?curid=1706512", "title": "Pop kills your soul", "text": ""}
{"id": "1706517", "revid": "1632387", "url": "https://it.wikipedia.org/wiki?curid=1706517", "title": "'Ndrina Vrenna", "text": "La 'ndrina Vrenna \u00e8 una cosca malavitosa o 'ndrina di Crotone.\nStoria.\nAnni '70 - Faida di Crotone.\nSecondo il pentito Giuseppe Vrenna fino agli anni '70 i locali attivi anche senza \"societ\u00e0 formata\" o con solo buon ordine dipendevano dal locale di Crotone ed in particolare da suo padre Luigi Vrenna che aveva il ruolo di capobastone e fu anche il fondatore della 'ndrina.\nLuigi Vrenna detto \"U Zirru\", il quale comand\u00f2 il clan sino al 1974 quando venne arrestato come mandante dell'omicidio di due bambini (figli di Umberto Feudale, , detto \"u petruliaru\"). Questo fece iniziare la faida di Crotone. Umberto Feudale, che era dedito al contrabbando di sigarette, qualche mese prima aveva ucciso durante una sparatoria un figlio ventiduenne di Luigi Vrenna, Calogero detto \"Nin\u00ec\", il quale dopo essere stato sparato, venne investito con la macchina mentre era a terra morto in segno di sfregio. Durante la sparatoria rimase ucciso un fratello di Feudale, Ciccio. Dopo la morte di Calogero inizi\u00f2 una caccia ai parenti dei Feudale che culmin\u00f2 con l'uccisione di due bambini di 9 e 14 anni, Salvatore e Domenico Feudale, figli di Umberto. Per l'uccisione dei bambini il clan sub\u00ec numerosi arresti, cadde in declino e fu contestato dalla popolazione di Crotone durante il processo, e si ridimension\u00f2, cos\u00ec altre famiglie del crotonese, provenienti anche da Isola di Capo Rizzuto, Cutro e Cir\u00f2, cercarono di prenderne il posto. Luigi Vrenna mor\u00ec per cause naturali.\nAnni 2000 - Operazione Heracles.\nIl 17 novembre 2003 a Bologna venne arrestato Francesco Mellino considerato il killer del clan, grazie all'operazione \"Bastiglia\", per l'assassinio di Gabriele Guerra, originario di Cervia, pregiudicato in regime di semilibert\u00e0, ucciso perch\u00e9 aveva manifestato la volont\u00e0 di smarcarsi dal sodalizio criminale.\nIl 8 aprile 2008 con l'operazione Heracles vengono arrestate 39 persone presunte affiliate alle cosche Vrenna, Bonaventura e Corigliano a Crotone, Reggio Calabria, nel Lazio e in Emilia-Romagna. Dall'operazione si evincono varie attivit\u00e0 illecite tra cui il traffico di droga, rifornimento di esplosivo dalla criminalit\u00e0 albanese, estorsione dal 2002 a un'impresa di pulizia e intimidazione delle forze dell'ordine da cui in questo periodo si sentivano braccati e obbligavano anche attivit\u00e0 commerciali a ricevere protezioni da appartenenti alla cosca in cambio di denaro. L'11 aprile vengono confermati i fermi a 34 persone.\nIl 28 aprile 2008 con l'operazione Eracles II vennero arrestate dalla polizia 55 persone legate ai Vrenna-Bonaventura-Corigliano. Sono accusati di associazione a delinquere di stampo mafioso, estorsione, detenzione di armi e traffico di sostanze stupefacenti..\nIl 6 marzo 2009 a Montalto Uffugo venne arrestato il capobastone Giuseppe Vrenna, accusato di associazione di tipo mafioso, traffico di droga ed estorsione.\nOggi - Operazioni Old family e Basso Profilo.\nIl 4 giugno 2013 con l'operazione Old Family a Crotone vengono arrestate 35 persone appartenenti alle cosche Vrenna-Ciamp\u00e0-Corigliano-Bonaventura, Farao-Marincola, Ciamp\u00e0-Megna-Cazzato, Grande Aracri e Morabito accusati a vario titolo di associazione di tipo mafioso estorsioni, detenzione di armi e traffico di stupefacenti e di armi, in cui figurano anche nuove leve come Francesco Franco, Andrea Leto, Luca Manente, Corrado Valsavoia, Alfonso Cazzato e Danilo Cazzato. Accusati a vario titolo di estorsioni traffico d'armi e narcotraffico e associazione di tipo mafioso appartenenti al gruppo del boss Egidio Cazzato detenuto nel regime carcerario 41 bis di Ascoli Piceno. Nel 2014 arrivano le sentenze di condanna per vari esponenti come Egidio Cazzato (24 anni) e Danilo Cazzato, Mario Cimino, Mario Citati, Antonio De Biase, Gianfranco Giordano, Corrado Valsavoia e Domenico Palamara (20 anni).\nOrganizzazione.\nAlleanze.\n\u00c8 collegata con tutte le famiglie del crotonese come i Megna, gli Iona e i Grande Aracri.\nParentele.\n In seguito a una cruente faida i Vrenna hanno stretto una forte alleanza con un'altra famiglia crotonese: la potente famiglia Ciamp\u00e0."}
{"id": "1706519", "revid": "174925", "url": "https://it.wikipedia.org/wiki?curid=1706519", "title": "Malattia emolitica del neonato", "text": ""}
{"id": "1706521", "revid": "2519", "url": "https://it.wikipedia.org/wiki?curid=1706521", "title": "Vangsnes", "text": "Vangsnes \u00e8 un piccolo villaggio norvegese nel comune di Vik, contea di Vestland, situato in riva al Sognefjord. "}
{"id": "1706525", "revid": "1318658", "url": "https://it.wikipedia.org/wiki?curid=1706525", "title": "L'Informazione (testata online)", "text": "l'Informazione \u00e8 stato un settimanale (poi mensile) dell'Altomilanese con sede a Busto Arsizio nato nel 1995 dalla fusione di altre riviste preesistenti; oggi la testata esiste solo online, con il nome di l'Inform@zione.\nEsso tratta la cronaca, la politica, la cultura e le tradizioni della citt\u00e0 di Busto Arsizio, dell'Altomilanese e dei comuni della valle Olona.\nStoria.\nIl settimanale originale venne fondato nel 1995, con la decisione di fondere \"Busto Sport\", mensile fondato nel settembre 1980 (diventato quindicinale nel 1987) e \"La scelta\", settimanale di politica, cronaca, costume e tempo libero fondato nel settembre 1990.\nDal 1992, in occasione del carnevale, veniva stesa una monografia in 60.000 copie sulla storia, la cultura e le tradizioni della citt\u00e0 di Busto Arsizio, il cui nome era \"BellimBusto\"; l'iniziativa fu continuata da \"l'Informazione\", che distribuiva gratuitamente il \"BellimBusto\" a tutte le famiglie della citt\u00e0 e a campione alle famiglie della Valle Olona.\nAltre iniziative editoriali erano \"Dialetto in palcoscenico\" (il cui primo numero risale al settembre 1994 e che nasce per far conoscere gli interpreti, le commedie e il dialetto bustocco) e \"Annuario\" (edizione speciale del settimanale distribuita a gennaio in 60.000 copie, che raccoglieva gli eventi pi\u00f9 significativi della vita di Busto Arsizio e dei comuni limitrofi).\nNel 1997 fu la volta di \"Cartolina da Busto\", un'iniziativa editoriale che raccoglieva le foto della citt\u00e0 presentate di settimana in settimana su \"l'informazione\" e che segue anche l'anno successivo.\nNel 2000 arrivarono un libro fotografico sulla Valle Olona, \"Le Stagioni in Valle Olona\" e un'edizione speciale pubblicata in 50.000 copie e dedicata all'operosit\u00e0 bustocca, \"Protagonisti della Storia Industriale\".\nAltre iniziative sviluppatesi negli anni sono state le edizioni (gratuite) di Natale (\"Buon Natale Busto Arsizio\") e Carnevale (\"l'InforNazione\", giornale di satira sul Bustese, 60.000 copie di tiratura),\nNel 2004, in occasione dei 140 anni di anniversario dell'intitolazione a Citt\u00e0 di Busto Arsizio, la redazione de \"l'Informazione\" prepar\u00f2 un libro fotografico intitolato \"Busto c'\u00e8\", al quale, sulla scia del successo, si aggiunse un secondo volume.\nDal 2012 la frequenza divenne mensile; nel 2013 la versione cartacea (e con essa anche il \"BellimBusto\" e \"l'InforNazione\") spar\u00ec, rimanendo ad oggi attiva solo la testata online \"l'Inform@zione\".\nNel 2020 entra a far parte del Gruppo MoreNews.\nRiconoscimenti.\nNel marzo 1995 il Comitato internazionale Fair-Play, in accordo con l'UNESCO, assegn\u00f2 al settimanale \"l'Informazione\" e ad altri sette di diversi paesi del mondo il Diploma d'Onore per la costante attivit\u00e0 di diffusione dei principi del fair-play."}
{"id": "1706526", "revid": "6923", "url": "https://it.wikipedia.org/wiki?curid=1706526", "title": "Heerstra\u00dfe", "text": "La Heerstra\u00dfe \u00e8 un'importante strada radiale di Berlino. Ha inizio in Theodor-Heuss-Platz, nel quartiere Westend, e si dirige verso ovest, attraversando i quartieri Spandau-Wilhelmstadt e Staaken fino al confine cittadino.\n\u00c8 interamente parte della Bundesstra\u00dfe 5; il tratto orientale (fino a Wilhelmstra\u00dfe) \u00e8 anche parte della Bundesstra\u00dfe 2.\nFu realizzata nel 1910 come strada militare (\"Heerstra\u00dfe\" significa \"Strada dell'esercito\"), per collegare la citt\u00e0 alla piazza d'armi di Dallgow-D\u00f6beritz.\nAmpliata negli anni trenta come parte dell'asse est-ovest progettato da Albert Speer, \u00e8 stata ulteriormente ricostruita negli anni sessanta come asse di traffico, eliminando la linea tramviaria che la percorreva.\nLambisce l\"Olympiastadion\" e il \"Corbusierhaus\" realizzata in occasione dell'Interbau del 1957. Attraversa il fiume Havel su un alto terrapieno, in un paesaggio boscoso."}
{"id": "1706527", "revid": "124701977", "url": "https://it.wikipedia.org/wiki?curid=1706527", "title": "Circuito ferroviario di prova di Bologna San Donato", "text": "Il circuito ferroviario di prova di Bologna San Donato \u00e8 un circuito ferroviario dedicato a prove e collaudi di materiale rotabile. Si trova a Bologna, a sud del rione Pilastro, nel quartiere San Donato. Si estende dalla Tangenziale di Bologna fino al territorio comunale di Castenaso. A ovest \u00e8 collegato alla linea di cintura di Bologna tramite due raccordi, nord e sud.\nL'impianto era stato attivato nel 1942 come scalo merci di Bologna San Donato, e fu per decenni la maggiore stazione di smistamento ferroviaria italiana per dimensioni e traffico di merci, e una tra i maggiori al mondo. Era composto da 4 fasci principali che dal punto di vista dimensionale occupavano una lunghezza totale di 4 km: fascio arrivi, fascio direzioni, fascio partenze nord e fascio partenze sud, inoltre, allacciati ai fasci principali, vi sono i fasci secondari: binari del deposito locomotive, fascio Riparandi per OMV, fascio Riordino, binari Omnia L., binari assegnati al servizio Lavori. Ogni fascio binari in origine era retto da dirigenza locale come stazione a s\u00e9 in quanto il movimento era gestito da altrettanti Dirigenti Locali. Successivamente tutti i movimenti dei treni all'interno della stazione sono comandati dalle Cabine \"A\" e \"B\".\nStoria.\nMarzo 1911: il piano regolatore ferroviario di Bologna.\nAlla Esposizione Internazionale di Torino vengono presentati i piani regolatori ferroviari per la sistemazione e l'ampliamento di 53 stazioni italiane. Tra essi c'\u00e8 anche quello di Bologna, redatto nel 1908. Vengono qui gettate le basi per una serie di lavori che saranno effettuati soprattutto dopo la Grande Guerra. Lo sviluppo del traffico e la messa in cantiere della Direttissima Bologna-Firenze consiglier\u00e0 inoltre lo spostamento del traffico merci fuori dallo scalo centrale tramite una linea di cintura dedicata e la costruzione dello scalo merci in San Donato.\nFino alla fine degli anni trenta lo scalo merci in uso resta quello di Bologna Ravone, posto nelle immediate vicinanze a ovest della stazione centrale. Ma l'incremento di traffico richiese uno scalo ben maggiore per cui nel 1941 si decise di costruirne uno nuovo e mantenere Bologna Ravone solo per i carichi minori e di derrate alimentari, essendo esso attiguo allo scalo di Bologna Arcoveggio che serviva l'adiacente mercato ortofrutticolo.\n1942: l'inizio delle attivit\u00e0 dello scalo ferroviario di San Donato (chiamato Stazione Nuova).\n\u00c8 ultimato il nuovo scalo ferroviario di San Donato. Il parco ferroviario, destinato alle merci, occupa un'area pari a quella dell'intero centro storico.\n7 aprile 1944: il bombardamento della Stazione Nuova di San Donato Militare.\nIl 7 aprile 1944 (venerd\u00ec santo), lo scalo ferroviario di San Donato, che gli statunitensi chiamavano la Stazione Nuova, fu bombardato. Parteciparono all'attacco 130 bombardieri Liberator, che sganciano quasi 5000 bombe da 100 libbre. Le vittime civili furono oltre 30; furono colpiti numerosi edifici e fabbricati della periferia. L'attacco alle attrezzature ferroviarie di Bologna, San Ruffillo, Borgo Panigale e Castelmaggiore sar\u00e0 ripetuto a pi\u00f9 riprese nei mesi di maggio e giugno.\nSar\u00e0 preso nuovamente di mira dai bombardamenti alleati negli anni successivi, due formazioni di fortezze volanti americane (51 aerei appartenenti al 97\u00b0 e al 99\u00b0 Bomb Group del 5. Wing), partite dalle loro basi in Algeria, scaricano 150 tonnellate di bombe sullo scalo ferroviario di Bologna, considerato \"the most important railway centre in Italy\". Numerose cadono anche sul centro della citt\u00e0., queste operazioni seguiranno fino alla fine della seconda guerra mondiale.\nAlla fine della guerra la ricostruzione dello scalo fu rapidissima, gi\u00e0 nel 1946 lo scalo era di nuovo operativo.\nDagli anni 1970 in poi.\nNegli anni 1970, in coincidenza con la massima espansione del traffico merci su rotaia, lo scalo San Donato fu ampliato con aggiunte di binari nel fascio destinazioni e partenze. \nPurtroppo a partire dagli anni 1980, con l'incremento del traffico merci su gomma il volume del traffico merci in transito ha subito un ridimensionamento, e di conseguenza anche la consistenza del personale. Sono stati automatizzati alcuni posti di blocco per il movimento veicolare, e sebbene la struttura oggi sia sostanzialmente quella di 35 anni fa, la \u201cvita\u201d non \u00e8 pi\u00f9 quella di un tempo e ci\u00f2 lo si evince subito dai convogli spinti dalla sella di lancio, molto meno frequenti che un tempo, in cui erano praticamente continui.\nDalla seconda met\u00e0 degli anni ottanta lo scalo \u00e8 stato al centro di un profondo processo di rinnovamento tecnologico, che ha portato all'automazione della Sella di lancio \u201cDerrate\u201d nel febbraio 1987, con l'entrata in esercizio della cabina H, e della sella V.O. nel dicembre del 1993, con l'attivazione della nuova cabina C, che ha sostituito il vecchio apparato oleodinamico. Da tale automazione sono rimasti esclusi i primi 10 binari del Fascio Direzioni, utilizzati per il ricovero di materiale riparando o demolendo.\nContestualmente a tali iniziative, sul finire degli anni ottanta si \u00e8 iniziata la progettazione del Sistema Informativo locale, entrato in esercizio nell'aprile del 1992 ed interfacciato con i Sistemi Operativi di governo del lancio e con il sistema di Controllo Centralizzato Rotabili nazionale (C.C.R.), allora in uso. Il 10 gennaio 1996 veniva poi attivato l'A.C.E.I.T. lato estrazioni della cabina B, che ha portato alla soppressione di due cabine A.C.E., ormai obsolete, e di numerosi posti di deviatori a terra. Questa importante opera di innovazione tecnologica veniva completata il 28 ottobre 1999, con la centralizzazione di entrambi i Fasci Partenze; anche in questo caso sono state eliminate due cabine A.C.E. ed alcuni posti da deviatore. L'apparato controlla circa 250 deviatoi elettrici e gestisce centinaia di differenti istradamenti di manovra ed itinerari di treni, sia in arrivo che in partenza. La Cabina B, unitamente alla cabina A e alla cabina I, costituiscono il \u201ccuore\u201d dell'impianto per quanto riguarda tutti i movimenti di treni e manovre, ad eccezione dei selezionamenti a gravit\u00e0, governati dalle cabine C e H.\nDal 3 gennaio 2007 il Sistema Operativo \u00e8 stato staccato dal Sistema Informativo che \u00e8 stato sostituito da SIR (Sistema Impianti e Rotabili). Questo \u00e8 stato un passaggio obbligato a causa della impossibilit\u00e0 di gestire la mole di trasmissioni e dati richiesti dai nuovi standard con una attrezzatura pensata negli anni 80.\nLinea di circonvallazione e servizio navetta \"Le Corsette\".\nLa linea di circonvallazione serve principalmente per l'uscita dei convogli dallo scalo. Fino veniva utilizzata anche per un servizio navetta atto a trasportare il personale (ferrovieri, squadre operative, polfer, ecc.) all'interno dei vari posti. Il servizio era composto da una elettromotrice littorina ALe 880, cadenzata ogni 60 minuti nell'arco delle 24 ore, che metteva in collegamento lo scalo \"San Donato\" con la stazione di Bologna Arcoveggio e al \"capolinea\" \"Tronchetto\", adiacente a Bologna Centrale. Questo servizio era chiamato le \"Corsette\". Il servizio oggi non \u00e8 pi\u00f9 attivo, sostituito da mezzi su gomma.\nDa scalo merci a circuito di prova.\nLo scalo merci vide un progressivo declino del traffico gi\u00e0 a partire dagli anni 1990, principalmente per la diversa politica aziendale, che inizi\u00f2 a favorire il trasporto merci su treni completi e l'utilizzo degli interporti. Le selle di lancio dello scalo furono chiuse nel 2012; da quel momento, lo scalo rimase frequentato unicamente da alcuni treni che eseguivano manovre di ricomposizione, e divenne presto un deposito di rotabili in attesa di demolizione.\nA inizio 2018 fu presa la decisione di sfruttare parzialmente il circuito di circolazione esterna per istituire, insieme a una curva di nuova realizzazione, un percorso ferroviario chiuso, costituito da un ovale di circa 6 km di percorso, da adibire a circuito ferroviario di prova. Il primo treno percorse il nuovo circuito di prova il 15 ottobre 2018.\nStrutture e impianti.\nCircuito.\nIl circuito percorre la linea di Circolazione Esterna Nord del precedente scalo di smistamento; sul lato ovest, in prossimit\u00e0 delle selle di lancio, \u00e8 stata realizzata una curva di raggio 200 m, in rilevato, al fine di chiudere l'anello. La curva taglia gli ex fasci \"VO\" e \"Derrate\".\nL'anello del circuito misura complessivamente , di cui circa a doppio binario. Le rotaie sono di tipo UNI 60. L'alimentazione elettrica \u00e8 a in corrente continua.\nLa velocit\u00e0 massima sul circuito \u00e8 di , innalzabili a 140.\nIl circuito permette di effettuare le corse prova dei nuovi rotabili senza impegnare le linee ferroviarie tradizionali; consente inoltre di testare rotabili che non hanno ancora ricevuto il certificato di ammissione in servizio da parte dell'Agenzia Nazionale per la Sicurezza delle Ferrovie, poich\u00e9 il circuito risulta esterno all'infrastruttura ferroviaria nazionale.\nRaccordo con la linea di cintura.\nL'ex scalo merci era raccordato alla linea di cintura bolognese in maniera tale che i convogli partano verso est facendo poi una larga curva a 180 gradi che li riporta nella stessa direzione di arrivo. Da l\u00ec possono essere instradati sulla linea di riferimento che pu\u00f2 essere Bologna San Ruffillo \"UF\" per la linea Firenze, di Mirandola \"MD\" per la linea Ancona, Castel Maggiore \"CM\" per la linea Padova, Tavernelle \"VL\" per la linea Verona e Lavino \"LV\" per la linea Milano. Per questo motivo lo scalo di smistamento non pu\u00f2 essere definito di testa.\nSistema operativo dell'ex scalo.\nI due sistemi operativi di controllo del lancio sono equipaggiati da una coppia di elaboratori gemelli (Siemens R30 per il Fascio direzioni Derrate, Siemens M70 per il Fascio direzioni V.O) che lavorano in configurazione \u201chot backup\u201d, con costante trasferimento dei dati dall'elaboratore attivo a quello passivo, che \u00e8 sempre pronto a subentrare al primo in caso di guasto.\nL'elaboratore attivo gestisce tutte le periferiche di sistema, quali i terminali utente, i radar tachimetrici, le fotocellule, l'anemometro, la pesa elettronica e, naturalmente, tutto l'apparato frenante. I sistemi operativi dopo il passaggio a SIR necessitano di operazione di data entry.\nLe operazioni di lancio si svolgono in modo conseguente e razionale: la colonna dei rotabili da smistare, i cui tenditori sono stati preventivamente allentati in corrispondenza dei punti di taglio, avanza verso la sella; qui avviene il completo distacco dei ganci di trazione ad opera di un agente in possesso del bollettino di lancio emesso dal SIR; i rotabili liberi discendono la rampa e ne vengono rilevati alcuni valori particolarmente critici (peso, velocit\u00e0, ecc.ecc.). Vengono altres\u00ec rilevate costantemente le principali variabili ambientali, quali la temperatura e l'umidit\u00e0 dell'aria, la direzione e la velocit\u00e0 del vento.\nL'apparato frena i veicoli in due fasi successive, rilevando la velocit\u00e0 di uscita dal freno principale per tarare l'azione dell'unico stadio di frenatura secondario. Il sistema \u201cmira\u201d eventuali veicoli in sosta nel binario (viene infatti definito, gergalmente, \u201ctiro al bersaglio\u201d), consentendo di contenere la velocit\u00e0 di accosto in valori massimi di 1,5 metri al secondo; ci\u00f2 garantisce la massima sicurezza ed integrit\u00e0 dei veicoli e della merce trasportata.\nEx scalo.\nTutto lo scalo era racchiuso dentro una linea periferica di circolazione (5) a doppio binario connessa anch'essa con la linea di cintura di Bologna (1) all'inizio del fascio arrivi (6). I treni arrivavano a questo primo fascio composto da 26 binari; poi venivano sezionati secondo le singole destinazioni dei carri merci e spinti verso due selle di lancio (9). I carri in movimento libero giungevano nel secondo gruppo di fasci binari, i due fasci direzioni (10), composti da un totale di 62 binari e suddivisi in tre gruppi paralleli: 10 binari tronchi e 41 binari in uso nel fascio VO, e 21 binari nel secondo fascio direzioni denominato DE. In questi fasci si formavano i convogli suddivisi per destinazione. Essi venivano poi portati nei due fasci partenze nord (13) e sud (12), composti rispettivamente da 24 e 25 binari. Da qua i treni venivano istradati sulla linea di circolazione (5) dopo avere compiuto una larga curva a 180\u00b0, e poi di nuovo sulla linea di cintura (1).\nMovimento.\nLa gestione del movimento (traffico ferroviario) all'interno dello scalo era organizzato su 9 postazioni:\nCabina A.\nTutti i convogli accedono allo scalo merci di Bologna San Donato esclusivamente dalla linea di cintura (1) tramite due raccordi a doppio binario (2): uno per arrivi e partenze nord (direzioni Pistoia, Milano, Verona e Padova) ed uno per arrivi e partenze sud (direzioni Ancona e Firenze). I due raccordi confluiscono a quello che di fatto \u00e8 l'accesso allo scalo: la Cabina A(3). Essa \u00e8 dislocato nelle immediate adiacenze del ponte sopra la tangenziale nord di Bologna. Nell'angolo sud-est della stessa vi \u00e8 anche la \"Cabina primaria San Donato\" (4): la sottostazione elettrica che alimenta tutto lo scalo. La \"Cabina A\" \u00e8 di fatto una cabina di comando e protezione (posto di blocco) dei transiti dei treni in entrata e uscita. Dagli scambi della Cabina A si aprono tre direttrici: quella centrale, che porta ai 26 binari del fascio arrivi, e le due laterali pi\u00f9 esterne, che sono i binari della linea di circolazione (5) a doppio binario.\nPosto B.\nAl termine del fascio arrivi (6), i binari convergono verso le selle di lancio (9).\nQueste sono discese di qualche decina di metri di dislivello, che grazie alla forza di gravit\u00e0, indirizzano i veicoli ferroviari (precedentemente sganciati e spinti con locomotiva da manovra) nei rispettivi binari dei Fasci Direzioni.\nL'insieme dei due fasci direzioni vengono anche chiamati \"Parigina\" perch\u00e9 proprio nella capitale francese fu attivato il primo impianto di questo genere. Fino ad allora i carri venivano indirizzati nel fascio direzioni a spinta inerziale.\nIn prossimit\u00e0 della sella di lancio vi \u00e8 il \"Posto B\" suddiviso in due parti:\nPosto B Lato Nord.\n\u00c8 la sede ove risiedono le strutture di Trenitalia Cargo (competenza su formazione treni, verifica, programmazione trasporti, coordinamento lavorazioni e smistamento, attribuzione locomotive ecc.) e RFI (competenze su movimento, manovra, lavori, IE, IS ecc.).\nPosto B Lato Sud.\nVi era un tempo, ora queste attivit\u00e0 sono state sospese o spostate al Posto B (lato Nord), ad esempio l'ufficio che assegnava i servizi (i turni dei ferrovieri) oppure la sede della \"Polfer\" (Polizia ferroviaria), inoltre vi era anche la sede della verifica (controllo dei veicoli agli arrivi) che ora invece \u00e8 accentrata al posto E.\nPosto C e Fascio Direzioni.\nI carri in movimento libero dalla sella di lancio, vengono opportunamente diretti al binario di competenza (BINARIO DIREZIONE) rallentati da speciali freni per poi andare a comporre i convogli di destinazione. Il tutto \u00e8 gestito da un operatore che opera con l'ausilio di un sistema operativo Siemens e informativo SIR/ SIRWEB.\nLe operazioni di selezione avvengono nel FASCIO DIREZIONI che \u00e8 composto di due fasci distinti.\nIn origine vi era una attribuzione statica delle direzioni/binari, attualmente invece si applica una attribuzione dinamica della direzione a seconda della percentuale di utilizzazione e completamento.\nIn prossimit\u00e0 della convergenza dei fasci di binari, vi \u00e8 il Posto C. \nQua si trovano i manovratori addetti alla composizione dei treni.\nPosto D.\nA est del Posto C vi sono i due fasci partenze. Quello situato pi\u00f9 a nord (12) \u00e8 formato da 25 binari e accoglieva i convogli pronti a partire per le linee Firenze e Ancona, per questo era chiamato anche fascio sud.\nAttualmente tutte le attivit\u00e0 sono state spostate al Posto E.\nIl fascio ora \u00e8 utilizzato per accantonamento materiali composti di veicoli riparandi od in sosta prolungata.\nCabina B.\nI movimenti di manovra e tutte le operazioni di movimento riguardanti i treni in partenza sono comandati dall cabina \"B\".\nPosto E.\nL'altro fascio partenze (13), localizzato nella parte pi\u00f9 a sud dello scalo e composto da 24 binari, \u00e8 dedicato alla partenza per i treni per le linee Firenze, Ancona, Milano, Verona e Padova. Analogamente al fascio precedente, si chiama fascio nord, anche se ora vi sono stati spostate anche le direzioni SUD. \u00c8 coordinato dal Posto E, questi \u00e8 presenziato da personale sia di TRENITALIA che di RFI che operativamente danno seguito alla programmazione delle lavorazioni avvenuta al Posto B e/o cab C. Analogamente al caso precedente, quando un convoglio parte percorre una larga curva di 180\u00ba verso nord e poi tramite la circolazione esterna (5), si porta in cintura (1).\nRiordino.\nAl centro del fasci partenze vi sono 3 unit\u00e0 operative e ricovero: quella pi\u00f9 a ovest \u00e8 il grande capannone del \"riordino\" (14), pronto ad intervenire qualora ci sia un veicolo con la merce assicurata in maniera non idonea e atta a creare pericolo per la circolazione (come ad esempio un fascio di legname o travature metalliche spostatesi causa lacerazione di un tirante).\nSquadra Rialzo.\nPoco pi\u00f9 a est troviamo la \"Squadra Rialzo\" definita anche come \"OMV\" (Officina manutenzione veicoli) oppure come \"OMR\" (Officina manutenzione rotabili). (15) \nQuesta struttura \u00e8 incaricata di eseguire le manutenzioni e le riparazioni dei veicoli adibiti al trasporto merci. Gli interventi che possono essere fatti sono ad esempio quelli sull'impianto frenante, sul telaio, cassa, porte ecc.\nDeposito locomotive.\nAll'estremit\u00e0 est dello scalo si trova il deposito locomotive (18). Come lascia chiaramente intendere il nome esso \u00e8 il ricovero e la struttura manutentiva dei locomotori destinati al traino dei convogli. Dal Deposito Locomotive vengono messi a disposizione, con caratteristiche compatibili alle linee da percorrere e alla massa del convoglio, i mezzi di trazione per l'effettuazione dei treni in partenza."}
{"id": "1706528", "revid": "149727", "url": "https://it.wikipedia.org/wiki?curid=1706528", "title": "Interbau", "text": ""}
{"id": "1706529", "revid": "486946", "url": "https://it.wikipedia.org/wiki?curid=1706529", "title": "Stadio olimpico di Berlino", "text": ""}
{"id": "1706531", "revid": "1543377", "url": "https://it.wikipedia.org/wiki?curid=1706531", "title": "Calcificazione", "text": " \nLa calcificazione in campo medico \u00e8 il deposito di sali di calcio nei tessuti di un dato organismo.\nPercorso della calcificazione.\nNormale.\nIl calcio assunto dall'individuo segue quasi interamente (99%) la via della depositazione presso le ossa e i denti, la parte restante invece viene disciolta nei liquidi corporei. In caso di fratture il fenomeno della calcificazione effettua un lavoro di riparazione e da questo processo si formano i calli ossei.\nAlterata.\nEsistono numerose patologie che guastano l'equilibrio descritto e queste patologie riguardano anche l'ormone paratirodeo e la vitamina D. Tali anomalie comportano che il calcio si depositi lungo le arterie, nei reni e nei tessuti danneggiando gli organi vicini."}
{"id": "1706533", "revid": "301156", "url": "https://it.wikipedia.org/wiki?curid=1706533", "title": "Trollstigen", "text": "Trollstigen (\"La scala dei troll\" tradotto in italiano) \u00e8 una strada di montagna presso Rauma, a sud di \u00c5ndalsnes, nella contea di M\u00f8re og Romsdal, in Norvegia. Dichiarata il 16 giugno 2012 Strada Turistica Nazionale, presenta 11 tornanti, una pendenza del 12% ed una sola corsia per quasi tutto il percorso. Durante la stagione turistica, pu\u00f2 essere attraversata anche da 2500 veicoli in un giorno solo; in tutta l'estate 2012, vi sono transitati 161.421 veicoli, in aumento rispetto ai 155.230 del 2009.\nSebbene molti tornanti siano stati ampliati tra il 2005 ed il 2012, i veicoli oltre i 12,4 metri non possono circolare sulla strada; va per\u00f2 altres\u00ec ricordato che nel 2011 e nel 2012 gli autobus fino a 13,1 metri hanno potuto viaggiare temporaneamente sulla strada stessa. Presso l'altopiano collocato a 700 metri, vi sono un parcheggio e diversi balconi che si affacciano sulle curve e la cascata Stigfossen.\nGeneralmente, la Trollstigen \u00e8 chiusa da fine autunno a primavera inoltrata. La strada resta quindi operativa tendenzialmente da met\u00e0 maggio a ottobre, ma questo dipende dalle condizioni climatiche, che possono ampliare o ridurre tale periodo.\nStoria.\nNel 1905 fu rilasciata una licenza per la costruzione di un sentiero per cavalli sullo Stigfjellet, il cosiddetto \"sentiero Kl\u00f8vstien\". Tuttavia, gi\u00e0 a quei tempi si pensava di costruire una strada che potesse collegare Sylte e Rauma. Sebbene molti abitanti locali pensassero che fosse un'idea folle costruire una strada sullo Stigfjellet, nel 1916 lo Storting diede l'autorizzazione a farlo e i lavori cominciarono pochi anni dopo.\nL'opera cominci\u00f2 nel 1928 e fu subito ostacolata dalla ripidit\u00e0 dei monti, dal rischio di frane, dalla frequenza di allagamenti e tempeste. Inoltre, a causa del lungo inverno, i lavori da novembre ad aprile erano praticamente sempre fermi. Dopo otto anni, per\u00f2, la nuova strada, a cui fu dato il nome di Trollstigen, fu inaugurata il 31 luglio 1936 da Haakon VII.\nTuttavia, i motivi alla base della scelta di costruire questa strada vanno ricercati nel turismo, che in questa zona cominci\u00f2 a crescere dalla fine del XIX secolo. Per motivi di marketing, alle montagne intorno a Trollstigen furono dati nuovi nomi come \"Kongen\" (Il re), \"Dronningen\" (la regina), \"Bispen\" (il vescovo) e \"Trollveggen\" (la Parete del Troll), mentre la cascata \"Knivsfl\u00e5fossen\" a Geiranger fu rinominata Syv S\u00f8stre (le Sette Sorelle).\nTra il 2005 e il 2012 furono realizzati dei lavori per ampliare i tornanti, e al termine di questi fu realizzato anche un museo. La strada fu quindi dichiarata Strada Nazionale Turistica da Magnhild Meltveit Kleppa, l'allora Ministro dei Trasporti."}
{"id": "1706541", "revid": "74801", "url": "https://it.wikipedia.org/wiki?curid=1706541", "title": "Sunndals\u00f8ra", "text": "Sunndals\u00f8ra \u00e8 un centro amministrativo della municipalit\u00e0 di Sunndal (Norvegia) nei pressi della foce del fiume Driva nel fiordo Sunndalsfjord. "}
{"id": "1706545", "revid": "1564499", "url": "https://it.wikipedia.org/wiki?curid=1706545", "title": "Oasi naturale Valle della Caccia", "text": "L'Oasi naturale Valle della Caccia \u00e8 un'oasi di 450 ettari situata nel comune di Senerchia in provincia di Avellino.\nDescrizione.\nSituata nell'alta valle del Sele \u00e8 stata realizzata nel 1992. Fa parte amministrativamente dell'oasi naturale del Monte Polveracchio ed \u00e8 inclusa nel Parco regionale Monti Picentini. L'area totalmente montuosa, delimitata dalle vette dei monti; Monte della Croce 1533 metri, Raia della Volpe 1631 metri, Monte la Picciola 1520 metri, comprende la valle della caccia e le sorgenti del fiume Acquabianca.\nSentiero-natura.\nRaggiungibile da una strada comunale di Senerchia, in loc. Acquabianca, presenta un sentiero-natura che si snoda dall'ingresso dell'oasi, lungo la valle, attraversata dal fiume Acquabianca. Il percorso, lungo 1\u00a0km, accessibile anche ai meno esperti di trekking, si presenta delimitato da staccionate in legno, con punti di sosta e sorgenti di acqua potabile. Termina davanti alla cascata dell'Acquabianca alta circa 30 m.\nFlora.\nLa riserva presenta una vegetazione variegata. La parte pedemontana \u00e8 caratterizzata da piante rare come l\"Erica terminalis\" e l\"Acer lobelii\". La parte montana \u00e8 coperta da betulle e dal raro pino nero.\nFauna.\nNumerose sono le specie presenti:"}
{"id": "1706548", "revid": "1494169", "url": "https://it.wikipedia.org/wiki?curid=1706548", "title": "Laze Biose", "text": ""}
{"id": "1706549", "revid": "767487", "url": "https://it.wikipedia.org/wiki?curid=1706549", "title": "MetaSDRAM", "text": "MetaSDRAM \u00e8 una nuova tecnologia per memorie RAM annunciata dalla piccola impresa MetaRAM e Hynix Semiconductor.\nQuesta tecnologia ha la capacit\u00e0 di far supportare moduli RAM da 4GB a 8GB anche a macchine che supportano fisicamente una quantit\u00e0 di memoria inferiore."}
{"id": "1706550", "revid": "2519", "url": "https://it.wikipedia.org/wiki?curid=1706550", "title": "Korgen", "text": "Korgen \u00e8 un centro abitato situato nella municipalit\u00e0 di Hemnes, nella contea di Nordland in Norvegia.\n\u00c8 il centro amministrativo del comune ed il principale centro abitato con i suoi 1555 abitanti (al 1\u00ba gennaio 2005). Korgen \u00e8 collegata via terra a Mo i Rana, Mosj\u00f8en og Bleikvassli (Riksvei 806).\nIn passato \u00e8 stato una municipalit\u00e0 autonoma, separata da Hemnes il 1\u00ba luglio 1918 e poi nuovamente unita il 1\u00ba gennaio 1964."}
{"id": "1706551", "revid": "83531", "url": "https://it.wikipedia.org/wiki?curid=1706551", "title": "Antonio Guarino", "text": "Biografia.\nDopo la maturit\u00e0 classica, ottenuta a Milano, si \u00e8 laureato in Giurisprudenza alla Federico II nel 1936, discutendo una tesi di diritto romano con Siro Solazzi. \nVince il concorso Eiar nel 1936, preferendo per\u00f2 la carriera accademica. Nel 1950, su indicazione di Antonio Veltroni, collabora alla costituzione della redazione campana e calabra della Rai. In seguito collaborer\u00e0 lungamente con la RAI. \nPrincipalmente noto come studioso del diritto di Roma antica, \u00e8 stato magistrato e avvocato. Insegn\u00f2 presso la Universit\u00e0 degli Studi di Catania (dal 1942) e poi, per oltre trent'anni, all'Universit\u00e0 degli Studi di Napoli Federico II, della quale ricopr\u00ec dal 1989 la carica di professore emerito. La sua vasta produzione scientifica comprende principalmente argomenti di diritto romano, ma si allarga anche a temi di storia in genere e di diritto moderno. \n\u00c8 stato anche accademico dei Lincei e dottore \"honoris causa\" delle Universit\u00e0 di Aix \u2013 Marseille e . \nMembro del Parlamento come senatore degli Indipendenti di Sinistra nella settima legislatura del 1976/79, ha lungamente collaborato ai giornali (Corriere della Sera, Il Mattino ed altri). \u00c8 stato insignito della \u00abMedaglia d\u2019oro ai benemeriti della scuola della cultura e dell\u2019arte, onorificenza conferita dalla Presidenza della Repubblica\u00bb (decr. 2 \u2013 6 \u2013 1967). \nPubblic\u00f2 numerose monografie e articoli per il \"Corriere della Sera\", \"Il Mattino\" e inoltre collabor\u00f2 con la RAI. Fu eletto senatore nella VII Legislatura (1976-1979) per la Sinistra Indipendente. Fu socio dell'Accademia Nazionale dei Lincei. \nMor\u00ec nel 2014, qualche mese dopo aver compiuto cent'anni."}
{"id": "1706553", "revid": "486946", "url": "https://it.wikipedia.org/wiki?curid=1706553", "title": "Hynix Semiconductor", "text": ""}
{"id": "1706557", "revid": "648716", "url": "https://it.wikipedia.org/wiki?curid=1706557", "title": "Chiesa di San Michele a Montecarelli", "text": "La chiesa di San Michele a Montecarelli si trova nel comune di Barberino di Mugello. \nStoria e descrizione.\n\u00c8 stata costruita sulle rovine di un castello costruito dai conti Codiglioni intorno all'anno Mille. Nel 1360 il castello passa in mano agli Alberti di Mangona, che lo radono al suolo e costruiscono la chiesa che tuttora vediamo.\nAll'epoca della sua fondazione dipendeva dalla \"chiesa di San Gavino\". La sua forma \u00e8 rettangolare e la facciata a capanna \u00e8 dotata di una loggia; il campanile \u00e8 a vela. Su un architrave della canonica c'\u00e8 la data dell'anno 1615, epoca probabile di una sua ricostruzione. La chiesa fu restaurata nel 1917."}
{"id": "1706559", "revid": "1566286", "url": "https://it.wikipedia.org/wiki?curid=1706559", "title": "Chunky Pandey", "text": "Biografia.\n\u00c8 apparso in oltre cinquantacinque film, di cui molti di Bollywood.\nHa esordito nel 1987 con \"Daraar\", ma si \u00e8 fatto notare accanto a Anil Kapoor nel film \"Tezaab\" l'anno dopo.\nIn seguito ha recitato anche in molte pellicole in bengali."}
{"id": "1706577", "revid": "125459175", "url": "https://it.wikipedia.org/wiki?curid=1706577", "title": "Rita Marchisio", "text": "Il suo primato \u00e8 di 2 ore, 29 minuti, 36 secondi; prima classificata a Venezia (Italia) l'11 ottobre 1987.\nBiografia.\nLe sue migliori prestazioni le ha ottenute dopo i 30 anni di et\u00e0, in particolare il suo primato personale in maratona lo ottiene a 37 anni.\nIndossa la maglia azzurra per 22 volte (solo 18 secondo gli annuari della Federazione). In carriera ha portato a termine 20 maratone.\nNel 1984 si aggiudica il titolo italiano a Rovereto sui 10.000 m con il tempo di 33'29\"68. Vince il titolo italiano della mezza maratona nel 1983 (1h15'01) e nel 1984 (1h12'08). Nel 1987 si aggiudica il titolo italiano della maratona a Venezia con il tempo di 2h29'36.\nAi Campionati del Mondo di Helsinki 1983 si classifica all'11\u00ba posto con il tempo di 2h35'08, mentre si ritira ai Campionati del Mondo di Roma 1987.\nAi Campionati Europei di Atene 1982 si classifica al decimo posto con il tempo di 2h44'09 e quattro anni dopo a quelli di Stoccarda si posiziona al tredicesimo posto con 2h42'06."}
{"id": "1706599", "revid": "118397606", "url": "https://it.wikipedia.org/wiki?curid=1706599", "title": "Andrea Falconieri", "text": "Biografia.\nNato a Napoli, Falconieri frequent\u00f2 numerose corti aristocratiche italiane, come Modena e Parma, Genova e dal 1639 fu alla Corte del vicer\u00e9 in Napoli, come musicista. Fra il 1616 e il 1620 compose 7 raccolte (sei di canzoni e uno di mottetti). Dopo questo periodo probabilmente occup\u00f2 un posto di musicista presso la corte di Firenze. Tra il 1621 e il 1628, viaggi\u00f2 e soggiorn\u00f2 in Spagna e in Francia. Rientrato in Italia fu presente (1628) al matrimonio fra Margherita de' Medici e il duca di Parma Edoardo I; in seguito ritorn\u00f2 nella sua Napoli, dove mor\u00ec (probabilmente) durante la famigerata epidemia di peste di quell'anno.\nIl suo lavoro comprende Madrigali, Mottetti e altre composizioni strumentali. Fra le sue opere rimasteci possiamo ricordare \"Il Libro Primo di Canzoni, Sinfonie, Fantasie, Capricci, sonate per violini, viole; dedicato a Juan Jos\u00e9 d'Austria, figlio del re spagnolo Filippo IV\": in questo lavoro combina lo stile italiano con quello spagnolo. Sicuramente prima del 1650 compose molti brani ispirati al celebre e molto prolifico tema della Follia."}
{"id": "1706600", "revid": "275274", "url": "https://it.wikipedia.org/wiki?curid=1706600", "title": "Perline", "text": "Le perline sono tavole di legno piallato e con incastri sui lati denominati maschio e femmina, che possono venire utilizzate per vari scopi, specie in campo edilizio nel rivestimento di pareti e soffitti dove si parla infatti di \"perlinato\".\nNei tetti si distingue il perlinato del sottotetto esterno (di gronda) e quello interno. Le perline fanno parte dell'orditura piccola di un tetto assieme a listelli e controlistelli.\nLa cos\u00ec detta orditura grossa invece, contiene le travi primarie (di banchina, rompitratta e di colmo) e le travi displuvio/compluvio.\nI perlinati possono essere anche applicati alle pareti come rivestimento secondo diverse pose.\nBigiotteria.\nSono chiamate cos\u00ec anche le perle non naturali, in vetro, vetro dicroico, ceramica o materiali plastici, utilizzate in bigiotteria a scopo ornamentale."}
{"id": "1706604", "revid": "125803301", "url": "https://it.wikipedia.org/wiki?curid=1706604", "title": "Antonio Monda", "text": "Insegna presso il Film and Television Department della New York University e collabora a varie testate giornalistiche, tra le quali La Repubblica, La Stampa, Vogue, RAINews 24 e RaiPlay. In precedenza ha scritto anche su Il Mattino e sulla Rivista dei Libri/The New York Review of Books. \nBiografia.\nHa vissuto i primi anni della propria vita a Cisterna di Latina, dove il padre Dante, originario di Marigliano (Napoli), era sindaco democristiano in una delle prime giunte di centrosinistra.\nLa citt\u00e0 di adozione \u00e8 stata Roma, dove il padre si \u00e8 trasferito per esercitare il mestiere di avvocato. \u00c8 l\u00ec che ha studiato presso l'istituto Massimiliano Massimo e si \u00e8 quindi laureato in giurisprudenza presso l'Universit\u00e0 La Sapienza. Nel 1994 si \u00e8 trasferito a New York, dove vive insieme alla moglie Jacqueline Greaves, giamaicana, e ai figli Ignazio, Caterina e Maril\u00f9, autrice della saga fantasy \"L\u2019eredit\u00e0 dell\u2019ombra\" (2012). \u00c8 nipote, da parte materna, di Riccardo Misasi, uomo politico democristiano che \u00e8 stato ministro della Pubblica Istruzione e del Mezzogiorno. Il fratello Andrea Monda, dal 2018 direttore dell'Osservatore Romano, \u00e8 autore di numerosi saggi sulla narrativa fantastica di J. R. R. Tolkien e C. S. Lewis, oltre che di \"Benedetta Umilt\u00e0\", un saggio su papa Benedetto XVI.\nDopo il primo romanzo \"Assoluzione\", incentrato sul problema della presunzione d'innocenza e dell'etica del diritto, ha dato il via a un progetto letterario di dieci libri ambientati a New York nel ventesimo secolo. Ognuno di questi romanzi \u00e8 ambientato in un decennio diverso, e i libri sono legati da personaggi ricorrenti. Il primo romanzo della serie \u00e8 \"L'America non esiste,\" vincitore del premio Premio Cortina d'Ampezzo, ambientato negli anni cinquanta, a cui ha fatto seguito \"La casa sulla roccia\" (anni sessanta)\",\" \"Ota Benga\" (anni dieci), \"L'indegno\" (anni settanta), \"L'evidenza delle cose non viste\" (anni ottanta), Io sono il fuoco (anni quaranta), Nel territorio del diavolo (anni novanta) e Il principe del mondo (anni venti). In tutte queste opere risulta evidente un interesse per temi etici e spirituali e una costante riflessione sul senso ultimo dell'esistenza. \nOltre ai romanzi ha scritto la raccolta di racconti e immagini \"Nella citt\u00e0 nuda\" (2013), i saggi \"La Magnifica Illusione, Viaggio nel cinema americano\" (2004), \"Tu Credi?\" \"Conversazioni su Dio e la religione\" (2006), \"Hanno preferito le tenebre\" (2010) e \"Lontano dai sogni\" (2011), un libro intervista con Ennio Morricone, e \"Il Paradiso dei lettori innamorati\" (2013), una raccolta di interviste a grandi scrittori sui loro film preferiti. Nel 2005, ha organizzato al Museum of Modern Art di New York, insieme a Mary Lea Bandy, una retrospettiva su cinema e spiritualit\u00e0 intitolata \"The Hidden God\", in occasione della quale ha curato un'antologia pubblicata dalla casa editrice del museo.\nIn occasione dell\u2019uscita americana di Unworthy (L\u2019Indegno), presso Penguin Random House, Philip Roth ha scritto: \u201ccon finezza narrativa Monda ha realizzato un libro potente e compatto, che sembra un morboso racconto erotico del Boccaccio, nel quale viene esposto la tormentata lussuria del clero.\u201d I suoi libri sono tradotti in inglese, francese, spagnolo, olandese, portoghese, brasiliano, ebraico, giapponese, coreano e cinese.\nLa sua prima attivit\u00e0 lavorativa \u00e8 nel cinema, dove ha lavorato come assistente di Paolo e Vittorio Taviani ne La Notte di San Lorenzo (1981). Ha diretto numerosi documentari, tra i quali Oltre New York, viaggio nella cultura ebraica americana (1986), Stranieri in America (1987) e il lungometraggio Dicembre, presentato al Festival di Venezia nel 1990.\nAll'arrivo negli Stati Uniti ha lavorato per cinque anni come \"super\" (una via di mezzo tra il portiere e l'uomo di fatica di un palazzo) presso uno stabile dell'Upper East Side. Inizia in quello stesso periodo la carriera universitaria, che lo porta a conseguire la \"tenure\" presso la New York University nel 2003. Parallelamente, il suo appartamento su Central Park West diviene uno dei pi\u00f9 importanti salotti culturali newyorkesi, frequentato abitualmente da personalit\u00e0 quali Meryl Streep, Al Pacino, Tom Hanks, Don DeLillo, Bernardo Bertolucci, Derek Walcott, Paul Auster, Martin Scorsese, Philip Roth e Arthur Miller. \nIl New York Times lo ha definito \u201cil pi\u00f9 vitale, se non l\u2019ultimo salotto culturale di New York.\u201d Antonio Di Bella ha dedicato al salotto la sua canzone \u201c85 e Central Park West\".\nRitorna al cinema recitando per Wes Anderson ne \"Le avventure acquatiche di Steve Zissou\" (2005), e poi, co-producendo, con Davide Azzolini, \"Enzo Avitabile music life\", diretto da Jonathan Demme. Il documentario viene presentato al Festival di Venezia del 2012.\nHa curato e organizzato numerose mostre presso il MoMA, il Solomon Guggenheim Museum, il Lincoln Center, il Museum of Moving Images. Insieme a Richard Pena e Giorgio Gosetti, ha creato nel 2000 \"Open Roads, New Italian Cinema\", retrospettiva di cinema italiano presso il Lincoln Center.\nNel 2004 ha creato, insieme a Mario Sesti, \"Viaggio nel cinema americano\", organizzando e moderando incontri con i protagonisti del cinema statunitense presso l'Auditorium di Roma.\nNel 2006 ha fondato insieme a Davide Azzolini, il festival letterario Le Conversazioni, di cui \u00e8 direttore artistico, che si tiene a cavallo tra giugno e luglio a Capri. Dal 2009 Le Conversazioni ha cominciato ad ospitare eventi anche presso la Morgan Library e la New York Historical Society di New York e quindi anche a Roma, Napoli, Palermo e Bogot\u00e0.\nNel 2020, ha avviato nell'ambito delle Conversazioni, un progetto online chiamato Writers on Writers, nel quale 180 tra le personalit\u00e0 pi\u00f9 importanti del mondo dell'arte e della cultura hanno letto in video un brano del loro libro preferito. Tra i partecipanti: Woody Allen, Renzo Piano, Orhan Pamuk, Marilynne Robinson, Richard Gere e Frances McDormand.\nNel febbraio del 2015 \u00e8 stato nominato direttore artistico della Festa del Cinema di Roma. Tra le novit\u00e0 apportate l'abolizione del concorso e la creazione degli Incontri Ravvicinati, che da allora sono diventati l'elemento caratterizzante della Festa. Il mandato di direttore artistico \u00e8 stato rinnovato nel 2018.\nInsieme a Maurizio Molinari ha condotto per il TG5 la trasmissione di approfondimento televisivo \"Lettera da New York\". In seguito ha iniziato a collaborare con il telegiornale de La7. Dall'ottobre del 2013 \u00e8 autore e conduttore della rubrica \"Central Park West\" per RaiNews24, e dal marzo 2021 del podcast \"New York Stories\" per La Repubblica.it. Da novembre 2020 \u00e8 autore e conduttore della rubrica \"I film della mia vita\" per RaiPlay. \nDal 1994 insegna nel dipartimento di cinema della Tisch School of the Arts della New York University.\nIl New York Times gli ha dedicato due lunghi ritratti, nel 2007 e nel 2014, dove lo ha definito \"un istituto di cultura raccolto in una sola persona\" e \"il custode della gloria di New York\"."}
{"id": "1706605", "revid": "287204", "url": "https://it.wikipedia.org/wiki?curid=1706605", "title": "'Ndrina Gentile", "text": "La 'ndrina Gentile \u00e8 una cosca malavitosa o 'ndrina della 'ndrangheta calabrese originaria di Amantea. Le attivit\u00e0 illecite che svolgono sono l'estorsione, il traffico di droga e l'usura.\nStoria.\nBeni per 1.200.000 euro sono stati confiscati dalla Dia di Catanzaro a Francesco Suriano, 37 anni, condannato con sentenza definitiva per estorsione aggravata dal metodo mafioso. Suriano \u00e8 nipote di Tommaso Gentile, attualmente detenuto, ritenuto capo dell\u2019omonimo clan mafioso operante nell\u2019hinterland di Amantea, in provincia di Cosenza. Il provvedimento eseguito questa mattina \u00e8 stato richiesto dalla procura generale della Corte d\u2019Appello di Catanzaro dopo la condanna di Suriano per estorsione aggravata dal metodo mafioso e dalla finalit\u00e0 di agevolare la cosca mafiosa Lanzino-Di Puppo di Cosenza.\nSecondo i giudici della Corte d\u2019Appello il valore dei beni mobili e immobili sequestrati \u201c\u00e8 manifestamente sproporzionato rispetto alla situazione di pressoch\u00e9 totale impossidenza dichiarata del nucleo familiare\u201d.\nMuovendo da queste premesse, la Corte d\u2019Appello di Catanzaro ha disposto la confisca di: Intero compendio aziendale della ditta individuale \u201cScalise Carolina\u201d, con sede in Amantea (CS) via Regina Margherita n. 143 con insegna \u201cLA MAISON\u201d (commercio al dettaglio di articoli di abbigliamento, di calzature, di borse e di accessori di abbigliamento); Quota sociale della societ\u00e0 \u201cSURIANO FOOTBALL CLUB SNC DI SURlANO FRANCESCO &amp; c., con sede in Amantea (CS) (gestione di impianti di campi di calcetto e di impianti sportivi in genere); Quota sociale della societ\u00e0 cooperativa a responsabilit\u00e0 limitata \u201cJET SERVICES SOCIETA\u2019 COOPERATIVA SOCIALE\u201d, con sede in Amantea (CS) (pulizia e lavaggio aree pubbliche, rimozione neve e ghiaccio).\nQuota sociale della societ\u00e0 in accomandita semplice \u201cPLANET CENTER S.A.S. DI SURlANO FRANCESCO &amp; c., con sede in Amantea (CS) (commercio all\u2019ingrosso e al dettaglio di autovetture, di autoveicoli e motoveicoli di ogni tipo, nuovi ed usati); Nr. 4 immobili; Nr. 3 beni mobili registrati; Nr. 1 rapporto finanziario; Nr. 4 polizze assicurative; per un valore stimato di 1.200.000 euro."}
{"id": "1706612", "revid": "729019", "url": "https://it.wikipedia.org/wiki?curid=1706612", "title": "Volkspark Prenzlauer Berg", "text": "Il Volkspark Prenzlauer Berg \u00e8 un parco pubblico di Berlino. Si trova al limite orientale del quartiere omonimo, al confine con Fennpfuhl.\nStoria.\nL'area, precedentemente occupata da orti urbani, fu scelta dopo la seconda guerra mondiale come deposito delle macerie prodotte dai bombardamenti, che furono depositate dal 1963 al 1967 fino a formare una collina di 91 m d'altezza. L'area porta la denominazione attuale dal 1969.\nIl \"Volkspark Prenzlauer Berg\" fu teatro, fino al 1989, di cerimonie ufficiali della Repubblica Democratica Tedesca. Come in altri casi, nell'area verde si trovano statue rappresentanti temi del realismo socialista."}
{"id": "1706614", "revid": "2519", "url": "https://it.wikipedia.org/wiki?curid=1706614", "title": "Storforshei", "text": "Storforshei \u00e8 un villaggio nella municipalit\u00e0 di Rana in Norvegia, a nord-est di Mo i Rana. Ha una popolazione di 690 abitanti . "}
{"id": "1706615", "revid": "36426", "url": "https://it.wikipedia.org/wiki?curid=1706615", "title": "Specola di Lucca", "text": "La Specola di Lucca \u00e8 una costruzione che in origine avrebbe dovuto essere un osservatorio astronomico di Marlia, in provincia di Lucca. Essa \u00e8 sito in localit\u00e0 San Pancrazio all'interno del parco della Villa Reale di Marlia ed \u00e8 stata edificata nel 1819.\nStoria.\nLa Specola fu pensata da Maria Luisa di Borbone-Spagna come osservatorio del Reale Liceo di Lucca (vedi Universit\u00e0 di Lucca). Con il Decreto della Real Casa del 17 settembre 1819, la duchessa ratificava la volont\u00e0, al fine di ampliare le conoscenze scientifiche ed il prestigio del Ducato di Lucca, di costruire un Osservatorio Astronomico. Per il progetto la duchessa si avvalse della consulenza dell'astronomo Franz Xaver von Zach per individuare il sito adatto all'osservatorio e per l'acquisto degli strumenti. Il progetto architettonico fu pensato e diretto da Lorenzo Nottolini.\nPer la direzione dell'Osservatorio fu chiamato l'astronomo Jean-Louis Pons. Egli, in attesa che fosse completata la costruzione della Specola inizi\u00f2 comunque le osservazioni celesti e durante la sua permanenza nel Ducato di Lucca (dalla fine del 1819 alla fine del 1824) scopr\u00ec sei nuove comete.\nSecondo le idee di Nottolini, a partire da un'ampia piattaforma che si innalzava a valle per quasi cinque metri, la Specola avrebbe dovuto presentare una torre di osservazione, in asse rispetto all'ingresso e al porticato. Ai lati della torre di osservazione sarebbero dovuti sorgere due ampi saloni per la collocazione della strumentazione tecnica di misurazione e controllo dei movimenti degli astri e da questi, rispettivamente, due piccole sale e due piccoli ambienti di servizio .\nDeclino.\nLa morte della duchessa Maria Luisa di Borbone e la successione del figlio Carlo Ludovico ebbero ripercussioni negative sulla vita della Specola. Il duca infatti, cedendo alle pressioni del primo ministro Ascanio Mansi, soppresse la cattedra di astronomia nell'universit\u00e0. La costruzione della Specola quindi, gi\u00e0 in fase avanzata, rimase interrotta. Dell'osservatorio non fu mai terminata l'imponente torre di osservazione.\nJean-Louis Pons fu allora costretto ad abbandonare Lucca per Firenze dove and\u00f2 a dirigere la Specola su invito del granduca di Toscana Leopoldo II.\nLa Specola oggi.\nDopo alcuni anni di abbandono, oggi la Specola, pur mantenendo l'originario ed elegante aspetto architettonico, ha perso la sua connotazione astronomica ed \u00e8 una residenza privata all'esterno del parco della villa Reale."}
{"id": "1706617", "revid": "767487", "url": "https://it.wikipedia.org/wiki?curid=1706617", "title": "Mario Magrini", "text": "Carriera.\nIn carriera ha totalizzato 179 presenze e 21 reti in Serie A con le maglie di Triestina, e , e 24 presenze in Serie B nelle file di Spezia e ."}
{"id": "1706620", "revid": "1543377", "url": "https://it.wikipedia.org/wiki?curid=1706620", "title": "Dimocarpus longan", "text": "Il longan (Dimocarpus longan ) \u00e8 un albero fruttifero tropicale appartenente alla famiglia Sapindaceae, originario della Cina meridionale (, cantonese: \"long-ngan\"; letteralmente \"occhio di drago\"; thailandese: \u0e25\u0e33\u0e44\u0e22). Si trova anche in Indonesia e nel Sud-est asiatico. \u00c8 chiamato anche \"gu\u00ecyu\u00e1n\" () in cinese, \"lengkeng\" in Indonesia, \"mata kucing\" (letteralmente \"occhio di gatto\") in Malesia, \"qu\u1ea3 nh\u00e3n\" in vietnamita, \"mora\" in cingalese (Sri Lanka) e ugualmente \"longan\" in tagalog.\nDescrizione.\nL'albero pu\u00f2 crescere fino a 12 metri di altezza, e la pianta \u00e8 molto sensibile al gelo. Gli alberi di longan richiedono suolo sabbioso e temperature che tipicamente non vanno al di sotto dei 0 gradi Celsius. I frutti maturano nel mese di ottobre.\nIl longan (\"occhio di drago\") \u00e8 cos\u00ec chiamato a causa della somiglianza del frutto ad un bulbo oculare quando viene sgusciato (Il seme nero traspare attraverso la polpa traslucida come una pupilla/iride). Il seme \u00e8 rotondo e duro.\nColtivazione.\nLa pianta \u00e8 ampiamente coltivata nel sudest asiatico.\nIn Vietnam, le cultivar pi\u00f9 diffuse sono \"Tieuhue\" e \"Xuongcomvang\". In Australia si coltivano principalmente \"Kohala\", \"Chompoo\", \"Haew\", e \"Biew Kiew\".\nUsi culinari.\nIl frutto \u00e8 commestibile, e nel Sud-est asiatico, dove \u00e8 molto apprezzato, \u00e8 spesso usato per zuppe, snack, dessert e cibi a base di salse agrodolci, o freschi o essiccati, a volte conservati in scatola con sciroppo nei supermercati. I semi del longan fresco possono essere bolliti e mangiati, con un caratteristico sapore di noce.\nI longan essiccati (cinese: \u5713\u8089; pinyin: \"yu\u00e1nr\u00f2u\"; letteralmente \"carne rotonda\") sono spesso usati nella cucina cinese e nelle zuppe dolci cinesi da dessert. Nella dietetica e nella medicina erboistica cinesi, si crede che la pianta abbia un effetto sul rilassamento. In contrasto con il frutto fresco, che \u00e8 bianco e succoso, la polpa dei longan essiccati \u00e8 marrone scura, tendente quasi al nero. Nella medicina cinese il longan, in gran parte come il litchi, \u00e8 considerato un frutto \"caldo\"."}
{"id": "1706621", "revid": "27767", "url": "https://it.wikipedia.org/wiki?curid=1706621", "title": "Busi Giovanni Cariani", "text": ""}
{"id": "1706622", "revid": "547034", "url": "https://it.wikipedia.org/wiki?curid=1706622", "title": "Ricalcificazione", "text": " \nPer ricalcificazione in campo medico, si intende un'aggiunta di sali di calcio all'organismo, per curare il possibile deficit degli stessi.\nConseguenze.\nLa sostituzione si rende necessaria in quanto si recuperano l'eccitabilit\u00e0 neuromuscolare e la contrazione cardiaca, si raggiunge il mantenimento dei giunti intercellulari e per aumentare la resistenza delle ossa a possibili compressioni.\nPossibili danni.\nLe ossa se non ottengono una ricalcificazione quando necessiti diventano fragili e possono andare incontro a rotture (fratture)."}
{"id": "1706626", "revid": "320578", "url": "https://it.wikipedia.org/wiki?curid=1706626", "title": "Tiny Personal Firewall", "text": ""}
{"id": "1706627", "revid": "27767", "url": "https://it.wikipedia.org/wiki?curid=1706627", "title": "Francesco Raibolini", "text": ""}
{"id": "1706629", "revid": "149727", "url": "https://it.wikipedia.org/wiki?curid=1706629", "title": "Capanna dello Zio Tom", "text": ""}
{"id": "1706630", "revid": "287204", "url": "https://it.wikipedia.org/wiki?curid=1706630", "title": "Sardinia blues", "text": "Sardinia Blues \u00e8 un romanzo di Flavio Soriga, pubblicato da Bompiani nel 2008.\nTrama.\nPani, Licheri e Corda sono tre giovani trentenni laureati e disoccupati, che trascorrono l'estate nella casa al mare di Licheri a S'Archittu passando da serate nelle discoteche della zona a sconclusionate avventure, come il furto di carte d'identit\u00e0 bianche da rivendere al mercato nero. Ciascuno di loro ha alle spalle un passato difficile (Pani \u00e8 malato di talassemia, Licheri \u00e8 un ex-drogato, Corda \u00e8 uno scrittore fallito) e una sfortunata storia d'amore con una ballerina. Sar\u00e0 l'amante quarantenne di Pani a dargli un obiettivo da raggiungere: recuperare il testamento del padre, ancora vivo, per controllare se quest'ultimo ha lasciato i suoi averi alla badante polacca che lo assiste."}
{"id": "1706632", "revid": "287204", "url": "https://it.wikipedia.org/wiki?curid=1706632", "title": "Adriano Lombardi", "text": "Capitano dell' nei primi anni della Serie A, della squadra \u00e8 stato anche allenatore in varie circostanze.\n\u00c8 morto all'et\u00e0 di 62 anni per sclerosi laterale amiotrofica. Negli ultimi anni di vita, colpito dalla malattia, era diventato attivista dell'Associazione Luca Coscioni e nominato presidente onorario dell'Avellino.\nNel 2008, a un anno dalla morte, il Club irpino ha ritirato la sua maglia col numero 10, e nel 2011, in data 8 giugno, gli ha intitolato lo Stadio Partenio. Nell'occasione, si \u00e8 svolta una partita che ha visto protagonisti ex calciatori, compagni di squadra di Adriano Lombardi.\nDiffuso dagli altoparlanti un brano dedicato all'atleta, dal titolo \"Adriano Capitano\", il cui testo evidenzia i valori di lealt\u00e0 sportiva del calciatore, espressione costante del suo impegno professionale.\nCarriera.\nGiocatore.\nA 19 anni entra nelle giovanili della Fiorentina, che nel novembre 1965 lo cede al , in Serie C.\nDopo un'altra stagione in Serie C all', approda nella serie cadetta con la maglia del , con cui \u00e8 poco impiegato (5 presenze senza reti). Nell'autunno 1968 torna in Serie C, in prestito al , con cui ottiene la promozione in Serie B come riserva di Giorgio Zoff e Paolo Pestrin; rientrato al Lecco (nel frattempo retrocesso in Serie C), disputa due stagioni da titolare in terza serie.\nNel 1971 inizia la stagione al Rovereto, per poi essere ceduto a novembre al , con cui disputa un campionato di Serie B giocando con continuit\u00e0. Dopo due stagioni nel , sempre in Serie B, ritorna a Como e contribuisce con 17 presenze e 1 rete alla promozione dei lariani in Serie A. Nella successiva sessione autunnale del calciomercato, senza aver esordito nella massima serie, viene ceduto in Serie B, all'.\nIn Irpinia inizia il periodo pi\u00f9 prestigioso del \"Rosso di Ponsacco\". Nella stagione 1977-1978, capitano dell'Avellino, \u00e8 tra i principali artefici della promozione dalla B alla A, con 9 reti in 31 partite. \u00c8 capitano dell'Avellino anche nel primo anno in Serie A, conquistando la salvezza.\nNoto e curioso l'aneddoto del suo mancato debutto in Serie A alla prima di campionato, il 1\u00ba ottobre 1978 in -: dimentica i documenti e l'arbitro Maurizio Mattei, poi designatore della CAN, gli impedisce di giocare, sostenendo di non sapere chi fosse anche se la conoscenza personale avrebbe potuto valere come identificazione. Il giorno dopo, alcuni giornali riportano le foto di tutte le volte in cui Mattei aveva arbitrato partite nelle quali aveva giocato il capitano biancoverde. L'esordio arriva la settimana successiva, nella sconfitta per 3-1 contro la sul neutro di Napoli, all'et\u00e0 di 33 anni.\nNel 1979 torna per la terza volta al , contribuendo alla promozione dei lariani in Serie A al termine del campionato 1979-1980 e disputando altre due stagioni nella massima serie. La sua esperienza calcistica termina in Svizzera, con il Chiasso.\nAllenatore.\nEsordisce come allenatore sulla panchina del Chiasso, dove aveva chiuso la carriera, per poi passare al Derthona, nel 1985. In seguito allena, tra le altre, la Casertana, con cui vince il campionato di Serie C1 1990-1991 e dove fa ritorno nel Campionato Nazionale Dilettanti 1998-1999.\nSiede anche sulle panchine di in pi\u00f9 riprese (Serie B e Serie C), Benevento, , , e . Chiude la sua carriera di allenatore nella Turris alla comparsa dei primi sintomi della malattia.\nDopo il ritiro.\nSi ammala di sclerosi laterale amiotrofica (il cosiddetto \"morbo di Lou Gehrig\") cos\u00ec come altri calciatori professionisti:\nNegli anni della malattia sar\u00e0 iscritto e attivista dell'Associazione Luca Coscioni e parteciper\u00e0 a molte iniziative pubbliche. Muore a 62 anni, dopo 8 di sofferenze e di lotta contro questa malattia.\nStando alle dichiarazioni fatte da Ferruccio Mazzola all\"Espresso\", la sua morte sarebbe da ricondurre all'utilizzo di sostanze dopanti ai tempi della Fiorentina e che avrebbero portato alla morte prematura dei suoi ex compagni di squadra Bruno Beatrice (leucemia), Ugo Ferrante (tumore alla gola), Nello Saltutti (infarto), Giuseppe Longoni (vasculopatia) e Massimo Mattolini (insufficienza renale), Giancarlo Galdiolo (demenza frontale temporale). Nonch\u00e9 alle malattie di Domenico Caso (tumore al fegato), Giancarlo De Sisti (ascesso frontale)."}
{"id": "1706634", "revid": "1048993", "url": "https://it.wikipedia.org/wiki?curid=1706634", "title": "Martina Gedeck", "text": "Biografia.\nTra i film interpretati dalla Gedeck sono da ricordare \"Ricette d'amore\" (2001), in cui recita accanto a Sergio Castellitto, \"Le particelle elementari\" (2006), \"Le vite degli altri\" (2006), vincitore del premio Oscar come miglior film straniero nel 2007, \"The Good Shepherd - L'ombra del potere\" (2006) e \"La banda Baader Meinhof\" (2008). Ha recitato anche in italiano nel film di Daniele Luchetti \"Anni felici\" del 2013. \u00c8 una delle pi\u00f9 conosciute e premiate attrici tedesche."}
{"id": "1706635", "revid": "15302802", "url": "https://it.wikipedia.org/wiki?curid=1706635", "title": "Denis Sciama", "text": ""}
{"id": "1706640", "revid": "2519", "url": "https://it.wikipedia.org/wiki?curid=1706640", "title": "\u00c5 i Lofoten", "text": "\u00c5, spesso indicato come \u00c5 i Lofoten (\"i\" significa \"in\") per distinguerlo da altri luoghi chiamati ugualmente \u00c5, \u00e8 un villaggio nella municipalit\u00e0 di Moskenes, nelle Isole Lofoten, Norvegia.\nIl suo nome significa in norvegese \"piccolo fiume\", ma riveste anche un altro, doppio, significato: \u00e8 sia l'ultima lettera dell'alfabeto norvegese che l'ultima citt\u00e0 delle Lofoten raggiungibile seguendo la Strada Europea E10, oggi chiamata in quel punto Strada di Re Olav.\n\u00c5 \u00e8 per tradizione un villaggio di pescatori specializzati in pesca del merluzzo, (stoccafisso).\nLa citt\u00e0 ospita il Museo dello stoccafisso delle Lofoten ed il Museo norvegese dei villaggi di pescatori.\n\u00c8 il comune al mondo col nome pi\u00f9 corto insieme ad Y e U."}
{"id": "1706641", "revid": "167900", "url": "https://it.wikipedia.org/wiki?curid=1706641", "title": "Longan", "text": ""}
{"id": "1706642", "revid": "3115", "url": "https://it.wikipedia.org/wiki?curid=1706642", "title": "Giovanni Battista Casoni", "text": "Biografia.\nNato a Lerici (La Spezia) nel 1610, si trasferisce a Genova nel 1634. Sposatosi con la sorella della moglie di Domenico Fiasella, detto \"il Sarzana\", ne diventa allievo e principale collaboratore. Dal cognato apprende la capacit\u00e0 di dipingere sia favole mitologiche che momenti di religiosit\u00e0 cristiana.\nArtista particolarmente interessato agli effetti di luce sulla scia del caravaggismo, si dedica alle scene di \"notturni\". Lo studio degli effetti delle luci artificiali lo interessa gi\u00e0 ai suoi esordi come dimostra uno dei suoi primi lavori certi: la \"Cena in Emmaus\" di Levanto, firmata e datata 1641. Molte le sue opere nelle grandi collezioni storiche di Genova e della Liguria in genere.\nCasoni collabor\u00f2 con Raffaele Soprani alla stesura della biografia del cognato Fiasella, edita nel 1674 nelle \"Vite de' pittori, scultori e architetti genovesi e de' forestieri che in Genova operarono\".\nMorto il 10 giugno 1686, fu sepolto nella chiesa di S.Maria della Pace, la stessa in cui era stato sepolto il cognato e maestro Domenico Fiasella."}
{"id": "1706645", "revid": "1833487", "url": "https://it.wikipedia.org/wiki?curid=1706645", "title": "Museo dello stoccafisso delle Lofoten", "text": "Il T\u00f8rrfiskmuseum (Museo dello stoccafisso delle Lofoten in norvegese) \u00e8 dedicato alla pesca in Norvegia, con particolare riguardo a quella dello stoccafisso. Si trova nel villaggio di \u00c5, nella municipalit\u00e0 di Moskenes, situata nelle isole Lofoten nel nord-ovest della Norvegia. \nAll'interno del museo si trovano antiche imbarcazioni usate per la pesca del merluzzo e diverse specie di stoccafisso pescato nell'arcipelago delle Lofoten.\nCollegamenti esterni.\nhttps://web.archive.org/web/20110716133828/http://www.lofoten-info.no/stockfish.htm"}
{"id": "1706646", "revid": "2121138", "url": "https://it.wikipedia.org/wiki?curid=1706646", "title": "Little Poland", "text": "Little Poland, in italiano \"Piccola Polonia\" \u00e8 il nome informale per parte del quartiere di Greenpoint nel distretto di Brooklyn a New York.\nIl nome \u00e8 stato dato a seguito dell'afflusso di immigrati polacchi dopo il 1900.\nPrima vari posti a New York ebbero il nome di Little Poland."}
{"id": "1706647", "revid": "339392", "url": "https://it.wikipedia.org/wiki?curid=1706647", "title": "Martina Zoana Mel Navratilova", "text": ""}
{"id": "1706648", "revid": "767487", "url": "https://it.wikipedia.org/wiki?curid=1706648", "title": "Lou Dalfin", "text": "I Lou Dalfin sono un gruppo musicale italiano di folk rock nato nel 1982 nelle valli occitane del Piemonte al fine di rivisitare la musica tradizionale occitana.\nStoria.\nIl gruppo fu fondato da Sergio Berardo a Caraglio (CN), sua citt\u00e0 di residenza, nel 1982. Inizialmente, si trattava di un gruppo di musica folk, che riprendeva canti e musiche tradizionali dell'Occitania caratterizzandosi per l'uso di strumenti acustici (ghironda, fisarmoniche, violino, clarinetto, plettri). Questa formazione pubblica due album, \"En Franso i ero de Granda Guera\" nel 1982 e \"L'Aze d'Alegre\" nel 1984. Nel 1985 il gruppo si scioglie, e i suoi componenti si impegnano in altri progetti.\nNel 1990 Sergio Berardo, con Riccardo Serra, Fabrizio Simondi e Dino Tron, riforma il gruppo sempre con base a Caraglio, con per\u00f2 una nuova impostazione: recuperare s\u00ec la musica tradizionale, ma rielaborarla e contaminarla con la musica moderna, in particolare rock, jazz, reggae. Agli antichi strumenti acustici (ghironda, fisarmonica, vari tipi di cornamusa) si affiancano cos\u00ec gli strumenti tipici della rock band (chitarra elettrica, basso elettrico, batteria, tastiere).\nIl gruppo inizia l'attivit\u00e0 con concerti nelle vallate occitane, ma l'area di attivit\u00e0 ben presto si espande, e da met\u00e0 anni novanta il gruppo inizia a partecipare a manifestazioni musicali a livello nazionale e internazionale (\"Mercat de musica viva\" di Vic, Catalogna nel 1993, \"Arezzo Wave\" nel 1994, \"Printemps De Bourges\" di Cher in Francia nel 1995). Nel 1992 viene pubblicato il primo album della nuova formazione, \"W Jan d' l'Eiretto\"; l'album successivo, \"Gibous, Bagase e Band\u00ec\", esce nel 1995, \u00e8 prodotto da Madaski e viene distribuito da una major (Sony Music).\nNel 1997 viene pubblicato un album live, \"Radio Occitania Libre\", insieme al gruppo basco \"Sustraia\" registrato in parte durante il Salone della Musica di Torino del 1996 e in parte negli studi della Radio della Svizzera italiana. Il disco successivo, \"Lo viatge\", esce nel 1998. Nel 2001 il gruppo pubblica \"La flor de Lo Dalfin\", disco registrato in presa diretta che alterna brani nuovi a reinterpretazioni di vecchi brani.\nNel 2004 esce \"L'\u00f2ste del Diau\", cui segue una tourn\u00e9e estiva in Italia e Francia che porta il gruppo a esibirsi anche davanti alle telecamere della RAI. Sempre nel 2004, \"Lou Dalfin\" ricevono il Premio Tenco per il miglior album in dialetto.\nNel 2005 esce il DVD \"Al Temps de F\u00e8sta en Occitania\", che contiene la registrazione completa di un concerto e una serie di documentari inediti sulla cultura occitana. Nello stesso anno \"Lou Dalfin\" partecipano al progetto \"Seguendo Virgilio - dentro e fuori il Quartetto Cetra\", omaggio a Virgilio Savona del Quartetto Cetra, album in cui vari artisti rivisitano alcuni brani di Savona. Il gruppo partecipa con il brano \"Evviva la belota\", versione occitana di \"Evviva lo scopone\".\nSempre nel 2005 collaborano alla realizzazione del film \"Il vento fa il suo giro\". Una delle scene del film \u00e8 ambientata durante un loro concerto; il brano che suonano \u00e8 \"Sitors\", tratto dall'album \"L'Oste del Diau\".\nUn'altra tourn\u00e9e internazionale ha luogo nel 2006, quando il gruppo suona in festival di tutta Europa.\nIl 18 maggio 2007 esce l'album \"I Virasolelhs\", con cui il gruppo festeggia i 25 anni di attivit\u00e0 e da cui segue una fittissima serie di concerti che tocca tutta Italia e raggiunge i principali festivals di Francia, Spagna, Belgio, Paesi Bassi e Scozia.\nIl 23 gennaio 2009 esce l'album \"Remescla\", che contiene brani degli ultimi due album in studio remixati dai Feel Good Productions e da altri DJ della scena internazionale e parallelamente continua intensissima l'attivit\u00e0 live.\nFormazione.\nLe formazioni negli anni.\nPrimi due album.\nHanno collaborato al disco: Tarcisio Martini (fisarmonica cromatica), Valerio Pellegrino (clarinetto), Anna Maria Ovidi (voce), Marco Lovera (trombone), Ivo Giorgis (tamburino), Cristina Cavallo (oboe);\nHanno collaborato al disco: Donata Pinti (voce), Alberto Cesa (voce), Bruno De Rosa (oboe), Roberto Beccaria (clavicembalo), Agostino Zucca (violino, scacciapensieri), Yves Rousguisto (charamel), Guido Berruti (fagotto), Valerio Pellegrino (clarinetto), Maurizio Davico (flauto traverso), Marco Lovera (trombone), Daniela, Chaco, Bodo, Cucu (ballerini)."}
{"id": "1706649", "revid": "15302981", "url": "https://it.wikipedia.org/wiki?curid=1706649", "title": "T\u00f8rrfiskmuseum", "text": ""}
{"id": "1706654", "revid": "1876595", "url": "https://it.wikipedia.org/wiki?curid=1706654", "title": "Iron Man (serie animata 1994)", "text": "Iron Man \u00e8 una serie televisiva a cartoni animati basata sull'omonimo personaggio della casa editrice Marvel; \u00e8 stata prodotta nel 1994 dai Marvel Studios, dalla TMS Entertainment e dalla New World Television; si compone di due stagioni per un totale di 26 episodi. Le due stagioni della serie, prodotte in due tempi, si differenziano notevolmente.\nTrama.\nPrima stagione.\nNella prima stagione le origini del personaggio sono state leggermente modificate: Tony non ha frammenti di mina nel cuore, ma nella schiena, che gli provocano dolori lancinanti, ma senza paralizzarlo; viene rapito assieme a Yinsen dal potente e malvagio Mandarino, e non da Wong Chu. Solitamente indossa un'armatura che a riposo, \u00e8 avvolta su s\u00e9 stessa ed ha la forma di una valigetta; quando ne ha bisogno, pu\u00f2 fare affidamento sulla sua immensa sala delle armature, piena di ogni variante al progetto.\nSeconda stagione.\nNella seconda stagione questo scenario viene per\u00f2 modificato: appare la piastra alimentata che supporta il cuore di Tony, si ridimensiona la sala delle armature; questo perch\u00e9 l'armatura che indossa ora Tony si trasforma in un istante nel modello che gli occorre al momento, senza bisogno di essere sostituita. Questo stile narrativo e stilistico viene poi ripreso nella serie animata \"L'incredibile Hulk\".\nDoppiaggio.\nSia nel doppiaggio originale che in quello italiano molti personaggi hanno cambiato voce tra la prima e la seconda stagione."}
{"id": "1706658", "revid": "15303046", "url": "https://it.wikipedia.org/wiki?curid=1706658", "title": "\u00c5 (Norvegia)", "text": ""}
{"id": "1706662", "revid": "287204", "url": "https://it.wikipedia.org/wiki?curid=1706662", "title": "Appomattox", "text": ""}
{"id": "1706666", "revid": "110157", "url": "https://it.wikipedia.org/wiki?curid=1706666", "title": "Universit\u00e0 di Adelaide", "text": "L'Universit\u00e0 di Adelaide o University of Adelaide \u00e8 un'universit\u00e0 pubblica australiana di Adelaide. Fondata nel 1874, \u00e8 la terza pi\u00f9 vecchia d'Australia.\nVi hanno studiato 5 premi Nobel e 101 studenti insigniti del premio Rhodes Scholarship. Fa parte del Group of Eight.\nI suoi campus principali sono situati sul boulevard culturale di North Terrace nel centro della citt\u00e0 vicino alla Galleria d'arte del Sud Australia, il Museo dell'Australia Meridionale e la Biblioteca statale dell'Australia Meridionale.\nNel resto della citt\u00e0 ha altri 4 campus: Roseworthy College a Roseworthy; The Waite Institute a Glen Osmond; Adelaide University Research Park a Thebarton; e il National Wine Centre (Centro nazionale del Vino) nelle Adelaide Park Lands."}
{"id": "1706667", "revid": "54354", "url": "https://it.wikipedia.org/wiki?curid=1706667", "title": "University of Adelaide", "text": ""}
{"id": "1706668", "revid": "1226", "url": "https://it.wikipedia.org/wiki?curid=1706668", "title": "Ponte di Bassano", "text": ""}
{"id": "1706669", "revid": "1305772", "url": "https://it.wikipedia.org/wiki?curid=1706669", "title": "Seragnoli", "text": "Seragnoli \u00e8 un cognome italiano"}
{"id": "1706674", "revid": "6923", "url": "https://it.wikipedia.org/wiki?curid=1706674", "title": "Monte San Giusto", "text": "Geografia fisica.\nTerritorio.\nIl centro principale si trova ad un'altitudine di 236 m s.l.m. (circa 10\u00a0km dal mare), mentre la frazione Villa San Filippo si trova a valle, in prossimit\u00e0 del corso del fiume Chienti. Sono presenti anche il fiume Ete Morto e il fiume Cremone.\nStoria.\nI primi insediamenti nell'area sangiustese, documentati storicamente, risalgono all'epoca romana (et\u00e0 di Nerva 96-98 d.C.), con il nome di \"Mons Iustiti\u00e6\" (altro possibile nome antico \u00e8 \"Telusiano\"), distrutto con le invasioni barbariche nel III secolo.\nCon l'arrivo dei longobardi passer\u00e0 sotto il controllo del Ducato di Spoleto e sar\u00e0 dotato di un castello, sostituito poi dalla chiesa di Sant'Agostino. Costruito in zona Monte Reale, questo toponimo indicherebbe un territorio fiscale posto sotto il diretto controllo del re, per la sua importanza strategica, dato che per \"Mons Iustiti\u00e6\" passavano le strade romane provenienti da \"Urbs Salvia\" a mare, da \"Firmum\" a \"Pausul\u00e6\" e da Falerio a \"Pausul\u00e6\".\nGrazie a questo posizionamento geografico favorevole fu epicentro degli insediamenti romani intorno ad esso. Questa centralit\u00e0 fu mantenuta per tutto il Medioevo, divenendo nel XII secolo libero comune.\nMonumenti e luoghi d'interesse.\nMonte San Giusto raggiunse il suo massimo splendore dopo l'elezione a vescovo di Chiusi del sangiustese Niccol\u00f2 Bonafede, che trasform\u00f2 la citt\u00e0 natale in una vera e propria corte rinascimentale.\nSociet\u00e0.\nEtnie e minoranze straniere.\nGli stranieri residenti a Monte San Giusto al 31\u00ba dicembre 2019 erano 1.164 e rappresentavano il 15,1 % della popolazione residente.\nEconomia.\nMonte San Giusto \u00e8 un centro internazionale della pelletteria e della calzatura presente dalla fine dell'Ottocento. Inoltre, per quanto riguarda l'artigianato, diffusa e rinomata \u00e8 l'arte della tessitura finalizzata alla realizzazione di tappeti e di tanti altri prodotti caratterizzati da motivi artistici pregiati.\nUn'altra risorsa del centro \u00e8 l'agricoltura.\nSport.\nHanno sede nel comune le societ\u00e0 di calcio: Associazione Calcio Sangiustese, Telusiano Calcio e Real Molino. Le squadre di Calcio a 5: Five Team e Futsal Monte San Giusto, disputano la Serie D. Ha inoltre sede nel comune la societ\u00e0 di pallavolo FEA Telusiano Volley."}
{"id": "1706675", "revid": "599013", "url": "https://it.wikipedia.org/wiki?curid=1706675", "title": "Michela Cupido", "text": "Carriera.\nClub.\nMichela Cupido cresce calcisticamente nella squadra della sua citt\u00e0, giocando con la squadra ligure nelle varie denominazioni, dal Sarzana al della stagione 2001-2002, tre campionati di Serie B e quattro in Serie A.\nSuccessivamente milita per un anno nel prima di difendere per quattro stagioni, di nuovo nella massima serie, la porta dell'.\nIn seguito alla mancata iscrizione della societ\u00e0 toscana al campionato di Serie A, si trasferisce nel 2007-2008 al Milan contribuendo alla salvezza della squadra.\nLe sue prestazioni non lasciano indifferenti la Torres che la acquista a partire dalla stagione 2008-2009.\nCon la squadra sarda nella stagione 2009-2010 esordisce nella UEFA Women's Champions League e si aggiudica due Supercoppe italiane, il campionato di Serie A 2009-2010 e 2010-2011 e altrettante Coppe Italia.\nNazionale.\nVanta tre presenze in nazionale maggiore. Ha partecipato Campionato europeo di calcio femminile 2005 in Inghilterra e al Campionato europeo di calcio femminile 2009 in Finlandia senza mai scendere in campo."}
{"id": "1706678", "revid": "203463", "url": "https://it.wikipedia.org/wiki?curid=1706678", "title": "Urbanistica di Parma", "text": "Dalla preistoria ai giorni nostri\nPreistoria.\nRecenti indagini archeologiche hanno confermato l'esistenza di un impianto urbano anteriore all'insediamento dei Celti (VI secolo a.C.) e riconducibile ad ambiente di cultura etrusca, ma forse Parma era un centro abitato gi\u00e0 nell'Et\u00e0 del bronzo. \u00c8 ormai accertato che nella posizione attuale della citt\u00e0 sorgeva una \"terramare\" sorta di villaggio su palafitte di forma quadrangolare, costruito sulla terraferma, generalmente in vicinanza di un corso d'acqua.\nLa terramare parmigiana, situata all'altezza dell'attuale borgo Valorio, sorgeva sulla confluenza di vie che penetravano nell'Appennino ma gli insediamenti erano posti probabilmente sia sul lato destro che su quello sinistro del torrente, formando nuclei indipendenti tra di loro. A quest'epoca (tra il 1500 a.C. e l'800 a.C.) sorsero anche le prime necropoli delle attuali Piazza Duomo e Piazzale della Macina.\nEt\u00e0 romana.\nPer consolidare ed estendere la loro presenza nel nord della Penisola i Romani decisero di fondare nuove colonie e, nel 183 a.C., venne fondata la colonia di Parma. A ciascuna delle circa 2.000 famiglie installate vennero assegnati otto iugeri di terreno (circa 20.000 m2). Oltre all'assegnazione dei terreni la creazione della citt\u00e0 repubblicana dovette insistere sull'antico abitato terramaricolo il cui centro si situava approssimativamente all'altezza dell'attuale parte terminale di via Repubblica. Nel 44 a.C. la citt\u00e0 venne distrutta da Marco Antonio ma Ottaviano Augusto, primo imperatore dei Romani, la ricostru\u00ec poco pi\u00f9 a ovest verso il torrente riaggregando al suo interno anche le zone, meno abbienti, edificate in epoca repubblicana. La riedificazione ripropose il Foro quale centro urbano, corrispondente, in larga parte, all'attuale Piazza Garibaldi ancor oggi cuore della citt\u00e0. Il reticolo di strade che delimitava gli isolati di quell'epoca \u00e8 tuttora chiaramente visibile. Per questioni di salubrit\u00e0, la citt\u00e0 si espanse in particolare verso sud mentre la massima espansione verso nord corrispondeva alla fine dell'attuale strada Cavour. Vennero inoltre edificati, a sud il teatro (ubicato vicino a barriera Farini, di fronte alla chiesa di Sant'Uldarico) e a l'est l'anfiteatro (area tra il palazzo Imperiale dell'Arena e palazzo Marchi), le terme (palazzo dell'Universit\u00e0), la basilica fuori dalle mura (piazza Duomo) a dimostrazione dell'elevato raggiungimento di ricchezza e prestigio ottenuto dalla citt\u00e0. Oltre all'acquedotto, la citt\u00e0 fu dotata di una rete idrica sotterranea e le abitazioni riscaldate con tubi sotto i pavimenti in cui scorreva acqua calda.\nIV secolo.\nParma diviene sede Vescovile ma l'imperatore Graziano, per frenare la decadenza demografica ed economica della citt\u00e0 invia nelle campagne circostanti una popolazione barbarica della Tracia, i Taifali. Alla fine del secolo vengono edificate le mura.\nV secolo.\nTeodorico fa restaurare, o forse creare ex novo, un ponte, l'acquedotto e altri edifici pubblici, i canali Maggiore e Comune (tuttora esistenti) e delle fognature, che contribuiscono alla rinascita della citt\u00e0 dopo i barbarici saccheggi degli anni precedenti.\nVI secolo.\nSotto il dominio bizantino Parma \u00e8 una citt\u00e0 prospera e florida. In questo periodo assume il nome di Crisopoli, cio\u00e8 la citt\u00e0 dell'oro. Sul finire del secolo la Cattedrale viene trasferita nella Chiesa di San Lorenzo entro le mura mentre sembra che quella antica paleocristiana fosse stata riservata al culto ariano.\nX secolo.\nAllo scadere dell'anno Mille la citt\u00e0 era ancora in larga parte racchiusa entro le mura romane. A nord, la porta Eridania conduceva al Po, ad est sorgeva la Porta Romana oltre la quale si ergeva l'antico anfiteatro romano ormai in rovina e trasformato dai Longobardi in fortezza, a sud la Porta Pediculosa, il cui nome deriva da un bassorilievo ancora perfettamente conservato, nelle cui vicinanze, nel X secolo, si potevano scorgere i ruderi dell'antico teatro romano, mentre ad ovest il ponte in pietra di epoca augustea, ancora in parte visibile e situato all'altezza dell'attuale Ponte di Mezzo, collegava la citt\u00e0 ad una piccola borgata oltre il torrente e da cui si irradiavano le strade per Piacenza e Luni. Ben presto, non essendo la citt\u00e0 in grado contenere l'espansione demografica, le antiche aree cimiteriali poste a sud e a nord (dove sorgeva l'antica basilica paleocristiana) vennero occupate da sobborghi. Nel 983 d.C. l'abate di Cluny consegner\u00e0 la regola all'abate del neofondato monastero di San Giovanni, tuttora esistente e situato alle spalle della cattedrale.\nXI secolo.\nIl potere della citt\u00e0 viene assunto dal Vescovo che decide di erigere, a partire dal 1090 il nuovo palazzo vescovile e a ricostruire la cattedrale. In questa \"citt\u00e0 privata\" eretta a ridosso delle antiche mura romane e anch'essa protetta da mura di cinta, sorgeranno quindi tra i monumenti pi\u00f9 prestigiosi di Parma quali il Duomo ed il Battistero. Nello stesso periodo Federico Barbarossa decise di costruire il suo palazzo nell'area precedentemente occupata dall'arena romana, ad ovest della citt\u00e0, facendone riutilizzare il materiale. Il palazzo divenne presto un polo di espansione urbanistica collegato alla citt\u00e0 grazie ad un ventaglio di strade. A sud invece, con i resti del teatro romano venne costruito il convento di Sant'Ulderico. Nel 1169 il comune decise, pur in contrasto con il vescovo e l'imperatore, di costruire un palazzo comunale nel Foro.\nXII secolo.\n\u00c8 un secolo marcato da importanti modifiche urbanistiche. Nel 1177 un'alluvione disastrosa devia il corso del torrente di circa 130 metri asportando parte del borgo nato fuori le mura, sulla sponda ovest del corso d'acqua. Tale borgo, denominato \"Capo di Ponte\", verr\u00e0 in seguito anch'esso racchiuso da mura e completamente edificato dal Comune con la costruzione ad ovest di una nuova porta, Porta Parma. Il vecchio ponte augusteo trovandosi interrato e a quel punto inutilizzabile verr\u00e0 sostituito da un nuovo ponte di pietra, mentre un secondo ponte in legno detto \"dei Salari\", viene costruito pi\u00f9 a sud. La deviazione verso ovest del torrente causata dall'alluvione, permette alla citt\u00e0 di recuperare nuovi spazi consentendo una forte espansione urbanistica. Anche la zona ad est delle antiche mura si espande fino all'attuale Porta San Michele e presto le nuove aree urbane si trovano circondate da nuove mura perimetrali. Alla fine del XII secolo a Parma vivevano pi\u00f9 di 12.000 abitanti.\nXIII secolo.\nGi\u00e0 nei primi decenni del XIII secolo vengono edificati e fortificati nuovi quartieri per accogliere i nuovi inurbati. Nel 1212 il borgo dell'Oltretorrente (ovest del torrente Parma) quintuplica la propria superficie addizionandosi di una nuova porta, Porta Santa Croce, eretta pi\u00f9 a ovest, in direzione di Piacenza. In corrispondenza del lato posto pi\u00f9 a sud di questo quartiere viene costruito un nuovo ponte denominato \"di donna Egidia\" che permetteva il collegamento con un nuovo ampliamento urbano creatosi dall'altra parte del corso d'acqua, a sud delle antiche mura romane, dove venne costruita una nuova porta d'accesso denominata Porta Nuova ben presto superata da borgate sorte all'esterno della cinta muraria. Nel 1283 viene ultimato un ponte in pietra, posto a nord dei precedenti, chiamato \"di Galeria\". Il Foro cittadino subisce una riduzione di superficie imposta dalla costruzione del Palazzo del Capitano del Popolo (Palazzo del Torello) e dei due corpi costituenti il palazzo del Podest\u00e0. Accanto al Palazzo del Popolo viene edificata un'alta Torre Civica che per molti secoli e fino al suo crollo rappresenta il simbolo e l'orgoglio della citt\u00e0.\nXIV secolo.\nAumentano di numero e di taglia i complessi religiosi che occupano le aree verdi periferiche le quali, successivamente fortificate, contribuiranno a fornire riserve strategiche alimentari alla citt\u00e0 in caso di assedio oltre a consentire le future espansioni urbane. Il quartiere Oltretorrente ospita la maggior superficie di queste aree verdi che spetteranno in larga parte ai padri Domenicani. Parte dei terreni posti a nord verranno invece utilizzati come stanziamento per i Francescani. Bernabo' Visconti provveder\u00e0 a fortificare le estremit\u00e0 del ponte in pietra \"di Galeria\" con una torre (sponda ovest) e un castello (sponda est) inglobato pi\u00f9 tardi nel Palazzo farnesiano della Pilotta. Lo stesso Bernab\u00f2 Visconti ordino', per difendere la porta Santa Croce (lato ovest del borgo dell'Oltretorrente), la costruzione di una roccaforte (1363) e di un terzo castello a difesa di Porta Nuova, utilizzato poi dallo stesso quale residenza cittadina. Successivamente, nel timore di sollevazioni popolari, parte del centro cittadino, corrispondente agli edifici intorno all'area del Foro, viene racchiusa da una cinta merlata collegata al resto della citt\u00e0 tramite quattro porte.\nXV secolo.\nNella citt\u00e0 di Parma, grazie al giubileo del '400, nascono 38 osterie, 50 sulla via Emilia. Nel 1410 a causa di una terribile epidemia di peste la popolazione cittadina \u00e8 ridotta tra i 10 e i 15.000 abitanti. Nel 1422 viene riaperto il canale del Naviglio per mantenere vivi i collegamenti tra il cuore della citt\u00e0 e il Po ma verso la fine del secolo viene definitivamente interrato. Nel 1442 viene fatta selciare la piazza Grande della citt\u00e0, luogo di ritrovo dei parmigiani. Nel 1471 inizia la costruzione del castello della Rocchetta, che verr\u00e0 in seguito incorporato nella Pilotta, ed una biblioteca pubblica nei pressi della cattedrale.\nXVI secolo.\n\u00c8 il secolo in cui Parma diviene capitale di uno Stato (1545). Un censimento effettuato nello stesso anno rivela che Parma, citt\u00e0 di medie dimensione per quell'epoca, contava 19.532 abitanti. Il nuovo status di capitale fece raggiungere alla citt\u00e0, in meno di trent'anni, il numero di 26.000 cittadini. L'espansione verso nord dell'Oltretorrente viene limitata dalla realizzazione di un grande giardino di corte, l'attuale Parco Ducale e la costruzione della sede di rappresentanza della corte (pi\u00f9 tardi trasformato in Palazzo Ducale). Con lo scopo di valorizzare e trasformare il decadente quartiere Oltretorrente viene edificata nel 1566 la chiesa Santa Annunziata. Parte delle mura poste a sud-est viene estesa per inglobare, nel 1591, la grande fortezza a forma pentagonale della Cittadella. Nel 1513 viene aperta la strada del Seminario, tra il Battistero e la chiesa di San Giovanni e nel 1514 ampliata strada San Michele (oggi via Repubblica).\nXVII secolo.\nNel 1630 un'epidemia di peste fece calare la popolazione di Parma da 30\u00a0000 a 13\u00a0000. Nel 1603, su ordine del duca Ranuccio Farnese, in corrispondenza della precedente fortezza Viscontea iniziano i lavori dell'imponente palazzo della Pilotta, piccola citt\u00e0 nella citt\u00e0, sede dei servizi di corte. Lo sviluppo tecnologico delle armi di quel tempo, costringe la citt\u00e0 a rinforzare le mura con bastioni pi\u00f9 adatti alle artiglierie. Da notare la realizzazione voluta da Ranuccio I Farnese, di quattro bastioni a forma di cuore posti a nord-est della cinta, lungo l'attuale viale Mentana tra porta San Barnaba e porta San Michele. L'obbligo di residenza in citt\u00e0 voluto dal duca favorisce la costruzione tra le mura di sontuosi palazzi mentre per continuare l'opera di valorizzazione dell'Oltretorrente viene eretta, nel 1604, la chiesa di Santa Maria del Quartiere. Nel 1606 crolla la torre del Comune, alta 240 piedi era tra le maggiori d'Italia.\nXVIII secolo.\n\u00c8 un periodo caratterizzato da una forte presenza in citt\u00e0 di artisti, artigiani e uomini di cultura che rendono Parma una citt\u00e0 internazionale e multilingue. La citt\u00e0 conta in questi anni il pi\u00f9 grande numero di abbonati all'Encyclop\u00e9die di Diderot e d'Alembert, dopo Parigi. L'illuminato ministro borbonico Du Tillot affida all'architetto Ennemond Petitot il compito di intervenire sull'intero tessuto urbano con una volont\u00e0 rappresentativa che puntava a Parma quale mito di una nuova Atene d'Italia e il desiderio di risanare l'economia cittadina anche con la riqualificazione di edifici gi\u00e0 esistenti. Si ipotizz\u00f2 addirittura di delineare una pianta generale di riedificazione cittadina. Da ricordare in quel periodo il rifacimento dello Stradone in grande boulevard cittadino, la razionalizzazione dei profili stradali, l'uniformazione delle facciate e gli interventi posti in opera per affrontare la crescita demografica, la carenza di abitazioni e gli affitti esorbitanti. Grandi aree verdi periferiche vengono destinate a nuovi insediamenti industriali serviti da nuove strade di collegamento.\nXIX secolo.\nPer gran parte del secolo la situazione urbanistica generale rimase pressoch\u00e9 immutata. Sotto l'occupazione napoleonica viene creato il collegamento diretto Parma - La Spezia destinato a divenire uno degli assi di sviluppo urbano Nord-Sud della citt\u00e0. In un'area a sud-est della citt\u00e0, viene realizzato il cimitero della Villetta. Nel XIX secolo ed in particolare sotto la reggenza di Maria Luigia la citt\u00e0 di Parma, a differenza del Ducato stesso, registra un forte aumento demografico, dal 1814 al 1854, la popolazione cittadina passa rispettivamente da 29.841 abitanti a 45.673, mentre si assiste contemporaneamente ad una diversificazione qualitativa tra zone urbane residenziali agiate, gravitanti intorno alla corte e quartieri popolari degradati. Nel 1893 venne aperta un'arteria di grande rilievo a nord della citt\u00e0, Viale Mentana, spartiacque stradale tra la zona nord delle nuove industrie di fine secolo e i quartieri popolari composti da case a schiera poste sul lato sud dell'arteria stessa.\nXX secolo.\nNei primi anni del secolo il comune di Parma era costituito quasi interamente da territorio urbano con una popolazione di 57.000 abitanti (censimento avvenuto attorno al 1911), mentre ne contava circa 10.000 di meno nel 1901. Solo con l'abbattimento della cinta muraria, avvenuto agli inizi del XX secolo la citt\u00e0 inizio' ad espandersi nuovamente grazie all'edificazione di nuovi quartieri, in particolare in corrispondenza delle strade che si irradiano dai piazzali delle antiche Porte, come il quartiere operaio di S. Leonardo nella zona nord, residenzialmente meno appetibile che vide lo sviluppo contemporaneo di numerose fabbriche, ed intorno alla fortezza della Cittadella in cui inizia a svilupparsi un quartiere per benestanti. La viabilit\u00e0 mostr\u00f2 un progresso nel 1910 con l'inaugurazione nel maggio delle linee tranviarie elettriche. Inoltre, nel 1900 erano entrati in funzione un nuovo acquedotto ed un nuovo macello; nel periodo intercorrente fra il 1901 e il 1903 i ponti Verdi e Italia, seguiti dallo stabilimento dei Bagni Pubblici sul Lungoparma nel 1906; nel 1907 apriva l'albergo Croce Bianca in piazza della Steccata, nel 1909 le nuove Poste, e nel 1913 il supercinema Orfeo. Durante il ventennio fascista vennero demoliti numerosi quartieri medievali dell'Oltretorrente. Questo risanamento fu decretato non solo per ragioni da salubrit\u00e0 ambientale ma anche per questioni politiche. Gli spazi creati vennero impostati su assi ortogonali snaturando la storia di un antico tessuto abitativo medievale. Nel secondo dopoguerra l'antico quartiere ebraico, adiacente al torrente e alla centrale strada Mazzini (che collega il ponte centrale o ponte di Mezzo a Piazza Garibaldi) viene quasi completamente demolito a causa della fatiscenza di alcuni edifici. Al suo posto nasce l'attuale Galleria Mazzini e la Galleria Polidoro dal nome di uno dei borghi del quartiere, nei cui pressi sorgono il palazzo dell'Universit\u00e0 ed il Conservatorio. Nello stesso periodo inizia la copertura dei canali cittadini, compreso il canale naviglio che d\u00e0 il nome all'omonimo borgo. I canali attraversavano il centro storico andando ad alimentare alcuni piccoli mulini per cereali rimasti solo nella toponomastica cittadina (es. Vicolo del Mulino, nei pressi di borgo del Naviglio) e formavano una serie di vie d'acqua per il trasporto delle merci, soppiantate dallo sviluppo del trasporto su strada. L'ampliamento dell'area urbanizzata nel comune di Parma, molto lento fino al 1960, ha subito un'accelerazione che ha portato al suo raddoppio nei primi anni novanta e ad aumentare di un ulteriore 28% dal 1994 al 2003, facendo cos\u00ec registrare in questi ultimi nove anni un tasso di espansione mai visto prima."}
{"id": "1706679", "revid": "466539", "url": "https://it.wikipedia.org/wiki?curid=1706679", "title": "Villa Valmarana (Lisiera)", "text": "Villa Valmarana, situata nel centro di Lisiera di Bolzano Vicentino, \u00e8 una villa veneta originariamente progettata dall'architetto Andrea Palladio intorno al 1563. Il progetto di Palladio fu realizzato, come successe anche in altri casi, solo parzialmente; l'edificio \u00e8 stato in buona parte ricostruito dopo le pesanti distruzioni della seconda guerra mondiale. \u00c8 dal 1996 tra i patrimoni dell'umanit\u00e0 dell'UNESCO, assieme alle altre ville palladiane del Veneto.\nStoria.\nLa villa che vediamo oggi \u00e8 molto diversa da quella progettata da Palladio per Gianfrancesco Valmarana. Un'idea del progetto palladiano \u00e8 resa nell'incisione dei \"Quattro libri dell'architettura\" (1570), che mostra una struttura con doppio ordine di logge serrate da torricelle su entrambi i fronti, ma il disegno in questo caso mostra \u2014 ancora pi\u00f9 che altrove \u2014 diverse incertezze e imprecisioni.\nIn ogni caso il cantiere della villa si interrompe nel 1566 per la morte di Gianfrancesco e viene probabilmente concluso in economia dal nipote Leonardo Valmarana (figlio di suo fratello Giovanni Alvise), committente della cappella Valmarana in Santa Corona a Vicenza ed erede del grande palazzo palladiano di famiglia in citt\u00e0, Palazzo Valmarana. Il secondo ordine delle logge non venne mai costruito e il settore mediano fu concluso con una specie di attico.\nQuasi distrutta (come il palazzo omonimo di Vicenza) dai bombardamenti angloamericani nel corso della seconda guerra mondiale, la villa \u00e8 stata ricostruita. Nel 1996 \u00e8 stata inserita nel patrimonio dell'umanit\u00e0 \"Citt\u00e0 di Vicenza e ville palladiane del Veneto\" dall'UNESCO."}
{"id": "1706682", "revid": "834", "url": "https://it.wikipedia.org/wiki?curid=1706682", "title": "Sapi", "text": "L'area safari di Sapi \u00e8 un'area protetta del distretto di Urungwe dello Zimbabwe che, dal 1984, \u00e8 iscritta tra i patrimoni dell'umanit\u00e0 dell'UNESCO, insieme a Mana Pools e Chewore.\nDescrizione.\nLa storia del parco Sapi inizia nel 1964, quando viene istituita l'area protetta. Attualmente il parco protegge 118\u00a0000 ettari di terra.\nIl parco si trova nella parte bassa del corso dello Zambesi, vicino al confine con il Mozambico. Nel punto in cui confluiscono i fiumi Sapi e Zambesi si trovano alcuni appartamenti per i turisti ma, a causa della scarsit\u00e0 delle strade, i movimenti dei visitatori sono molto limitati. Durante la stagione delle piogge si pu\u00f2 viaggiare nel parco solo a bordo di canoe.\nTra le specie animali del parco si ricordano elefanti, bufali, leopardi e ghepardi. Vi si trova anche un'importante colonia di coccodrilli del Nilo.\nLa caccia \u00e8 limitata, ed il parco viene diviso in zone concesse annualmente per lo sfruttamento dei diritti di caccia."}
{"id": "1706683", "revid": "61051", "url": "https://it.wikipedia.org/wiki?curid=1706683", "title": "Silvia Fuselli", "text": "Ha fatto parte della rosa della nazionale italiana che ha partecipato ai campionati europei nel 2009, vestendo la maglia azzurra della nazionale in 50 incontri e realizzando 11 reti.\nCarriera.\nClub.\nDopo aver trascorso gli anni delle giovanili nell'Ulivetese 1984, nel 1996 esordisce in campionati di Serie B con la stessa squadra. La stagione seguente, passa al Lucca dove resta per 6 stagioni, sino cio\u00e8 al 2003 quando si trasferisce all' dove rimane per 3 stagioni sportive. Al termine della stagione 2005-2006 con 9 reti all'attivo \u00e8 la maggiore realizzatrice della squadra, raggiungendo il dodicesimo posto nella classifica marcatori del campionato a pari merito con Tatiana Zorri ()\nNel 2006 si trasferisce al Torino per la stagione entrante, durante la quale si conferma essenziale pedina per il reparto offensivo. In campionato Fuselli, con 13 reti all'attivo su 16 incontri disputati, \u00e8 la seconda migliore realizzatrice della squadra dietro a Maria Ilaria Pasqui (17), contribuendo sostanzialmente a far raggiungere alle granata posizioni di alta classifica mantenute per tutta la stagione, concludendo in seconda posizione pur se a 13 punti da un imprendibile . Anche in Coppa Italia la squadra si rivela superiore alle avversarie cedendo solamente nella doppia finale persa ancora con il Bardolino Verona con il medesimo risultato, 3-1 sia all'andata che al ritorno.\nDurante il calciomercato estivo 2007 si accorda con la . Ancora una volta alla sua prima stagione con la nuova squadra targata Europsin si rivela determinante per il percorso che la vede protagonista in campionato; con 13 reti realizzate su 21 presenze, migliore realizzatrice delle torresine, contribuisce a rimanere saldamente al secondo posto, con il solo Bardolino Verona ancora superiore e che al termine del campionato conquista il suo terzo titolo. Tuttavia in Coppa Italia Fuselli, autrice di oltre 10 marcature, riscatta la doppia finale dell'anno precedente riuscendo a prevalere sulle avversarie grazie alla regola dei gol fuori casa, togliendo il trofeo alle detentrici per aggiungerlo per la settima volta nel palmar\u00e8s della squadra sassarese. Grazie a questo risultato ha l'occasione di debuttare in un incontro internazionale per club, partecipando per la prima volta alla UEFA Women's Champions League per l'edizione 2009-2010 e debuttando il 3 luglio 2009, primo impegno della stagione entranyte, nell'incontro valido per la prima fase di qualificazione e vinto per 1-0 dalla Torres sulle slovacche dello Slovan Duslo \u0160a\u013ea \nRimane con la Torres per sette stagioni di seguito, durante le quali ha vinto 11 trofei a livello nazionale: 4 volte lo Scudetto, 2 la Coppa Italia e 5 volte la Supercoppa italiana. Dopo sette stagioni con la maglia della squadra sarda firma, nel settembre 2014, per l'.\nAlla sua prima stagione con la maglia gialloblu scende in campo in tutte le 26 partite di campionato e, grazie anche alle 6 reti siglate, al termine del campionato conquista il suo quinto scudetto personale e il quinto titolo di Campione d'Italia per la societ\u00e0.\nNel luglio 2016 ha lasciato il Verona per vestire la maglia del , societ\u00e0 con cui gioca la sola stagione 2016-2017 prima di svincolarsi, con un tabellino di 4 reti su 22 presenze in campionato, a fine giugno 2017.\nDurante il calciomercato estivo 2017 Fuselli decide di tornare a Verona, questa volta per\u00f2 accordandosi con il neopromosso Fimauto , alla sua seconda partecipazione alla Serie A, per giocare con la nuova maglia la stagione 2017-2018. Il ritorno in Serie A della squadra coincide con una maggiore sinergia con il maschile, che da anni aveva avviato una collaborazione con il Valpo, che per la stagione entrante utilizza le tenute di gioco e la grafica del Chievo unita allo storico sponsor Fimauto. Con un organico ulteriormente rinforzato Fuselli e compagne affrontano il campionato mantenendo posizioni di media classifica, raggiungendo la matematica salvezza con il pareggio per 1-1 con il alla sedicesima giornata e terminando al sesto posto con 26 punti, uno in pi\u00f9 delle rivali dell'. Durante il campionato Fuselli viene impiegata in 18 incontri su 22, avendo occasione di segnare 5 reti che la rendono la maggiore realizzatrice della squadra a pari merito con Valentina Boni. A questi si aggiungono le tre presenze e la rete siglata in trasferta al nell'incontro di andata di Coppa Italia che porta il risultato sul parziale di 3-1, incontro poi terminato 5-2 per le gialloblu.\nFuselli conferma la sua presenza anche per la stagione successiva, dove la societ\u00e0 si iscrive con la nuova denominazione di . \nNell'estate 2019, dopo la mancata iscrizione delle clivensi alla massima serie, decide di ritirarsi dal calcio giocato. Diventa quindi allenatrice, cominciando come vice di Emiliano Bonazzoli sulla panchina del .\nNazionale.\nFuselli viene convocata dall'allora commissario tecnico Pietro Ghedin nella nazionale italiana fin dal 2006, schierata il 3 agosto 2006 durante l'amichevole persa 5-0 con la campione d'Europa in carica; in quella occasione entra al secondo tempo, rilevando Teresina Marsico partita titolare.\nNel marzo 2007 Ghedin la convoca per l'edizione 2007 dell'Algarve Cup dove Fuselli ha l'occasione di mettersi in luce siglando tre reti, una doppietta il 12 marzo, durante la fase a gironi, nell'incontro vinto 4-1 sull', e la rete della vittoria sulla Germania, sconfitta per 1-0 nella finale per il settimo posto del 14 marzo; si colloca al terzo posto nella classifica marcatrici, a pari merito con la svedese Victoria Svensson.\nLa prestazione le assicura la presenza in rosa con la squadra che affronta le qualificazioni al campionato europeo di Finlandia 2009, durante il quale debutta il 5 maggio 2007, nell'incontro perso 2-0 con la . Condivide con le compagne il percorso che vede l'Italia giungere seconda nel gruppo 2 e conquistare l'accesso alla fase finale dopo aver sconfitto ai play-off le avversarie della . In Finlandia Ghedin la impiega in due occasioni, durante la fase a gironi, il 28 agosto quando nell'incontro del gruppo C perso 2-0 con la Svezia al 69' rileva Melania Gabbiadini, e una settimana pi\u00f9 tardi, ai quarti di finale, quando all'87' sostituisce Carolina Pini nell'incontro perso 2-1 con la Germania che elimina le Azzurre dal torneo.\nGhedin la convoca anche per la fase di qualificazione UEFA al Mondiale di Germania 2011 dove gioca complessivamente otto incontri, cinque del gruppo 7 nel quale l'Italia si classifica al primo posto, il ritorno della gara di play-off di perso 3-2 con la e i due del 23 e 27 ottobre 2010 che danno il diritto all'Italia di giocarsi in A/R l'ultimo posto disponibile con gli un mese pi\u00f9 tardi, incontri dove Fuselli, pur convocata, non scende in campo.\nCon l'arrivo di Antonio Cabrini alla guida della nazionale le convocazioni di Fuselli si riducono; l'ultimo incontro ufficiale con la maglia azzurra lo gioca l'8 maggio 2014, in occasione della partita vinta per 8-0 sulla e valida per la fase di qualificazione UEFA, gruppo2, al Mondiale di Canada 2015."}
{"id": "1706684", "revid": "110157", "url": "https://it.wikipedia.org/wiki?curid=1706684", "title": "Distretto di R\u00edmac", "text": "Il distretto di R\u00edmac \u00e8 un distretto del Per\u00f9 che appartiene geograficamente e politicamente alla provincia e dipartimento di Lima, ubicato a nord della capitale peruviana.\nDistretti confinanti.\nConfina a nord con il Distretto di Independencia; a sud con il Distretto di Lima, a est con il Distretto di San Juan de Lurigancho; e a ovest con lei Distretto di San Mart\u00edn de Porres."}
{"id": "1706685", "revid": "111529825", "url": "https://it.wikipedia.org/wiki?curid=1706685", "title": "Cremello", "text": "Il cremello (o crema) \u00e8 un mantello equino particolarissimo: i cavalli hanno i peli molto chiari (da crema ad avorio), la pelle rosa e gli occhi azzurri. I puledri sono chiari fin dalla nascita, al contrario dei cavalli grigi.\nGenetica.\nIl gene Cr che lo caratterizza \u00e8 dominante incompleto ed \u00e8 un gene di diluizione. In questo caso per\u00f2 \u00e8 presente in due copie, quindi CrCr (omozigosi). &lt;br&gt; \nIn eterozigosi se agisce sul mantello baio genera il mantello \"Isabella\"; se invece agisce sul sauro genera il mantello \"Palomino\". \nIl gene che caratterizza il cremello non \u00e8 per\u00f2 caratteristico di tutte le razze equine, sebbene appaia in alcune come il Quarter Horse, il Morgan, il Lusitano, l'Akhal-Teke."}
{"id": "1706686", "revid": "827882", "url": "https://it.wikipedia.org/wiki?curid=1706686", "title": "Panino", "text": "Un panino \u00e8 una forma di pane di piccola pezzatura, la quale per ellissi pu\u00f2 indicare anche il \"panino imbottito\".\nTipologia.\nMolte forme di pane possono essere considerate \"panini\", come ad esempio il filoncino, la rosetta, la michetta, il biove o la biova, la biovetta, il bocconcino, la spaccatella. Si tratta spesso di denominazioni regionali che variano da una localit\u00e0 all'altra. Alla ricetta-base possono venir aggiunti ingredienti tradizionalmente impiegati nella panificazione od ereditati da culture altre: le olive, il rosmarino, l'olio extravergine di oliva, semi vari (che vanno dai chicchi di segale, girasole al finocchio ed al sesamo, nonch\u00e9 al papavero - tipico della Mitteleuropa).\nLa variabilit\u00e0 regionale dei nomi dati alle forme di pane non \u00e8 peraltro un fenomeno solo italiano ma si ripropone in varie altre aree geografiche.\nLa composizione dell'impasto ha determinato nella storia della panificazione diverse elaborate varianti - alcune delle quali anche dall'effetto psicotropo (come illustra l'illuminante saggio di Piero Camnporesi, \"Il pane selvaggio\", Milano, Il saggiatore, 1998 ii edizione)\nUso nei panini imbottiti.\nLa variet\u00e0 nel campo dei panini imbottiti non riguarda solamente gli ingredienti dell'imbottitura ma anche il tipo di panino da utilizzare. Nei libri di ricette in base al risultato voluto vengono consigliati diversi tipi di pane."}
{"id": "1706695", "revid": "287204", "url": "https://it.wikipedia.org/wiki?curid=1706695", "title": "Arbitrary code execution", "text": "In sicurezza informatica, larbitrary code execution (in italiano: \"esecuzione arbitraria di codice\") \u00e8 una terminologia usata per descrivere l'abilit\u00e0 di un attaccante ad eseguire qualsiasi comando su un potenziale obiettivo, sia un calcolatore che un processo eseguito su di esso.\nVulnerabilit\u00e0.\nDi solito \u00e8 comune parlare di vulnerabilit\u00e0 da arbitrary code execution per descrivere una falla di un software che d\u00e0 a un attaccante un modo di eseguire codice arbitrario. Un programma che \u00e8 stato progettato per sfruttare questo tipo di vulnerabilit\u00e0 si chiama \"arbitrary code execution exploit\".\nMolte di queste vulnerabilit\u00e0 permettono di eseguire codice macchina e molti exploit inoltre iniettano ed eseguono shellcode per dare all'attaccante un modo facile di eseguire i comandi manualmente.\nL'abilit\u00e0 di far scattare l'esecuzione del codice da una macchina a un'altra \u00e8 spesso nominato come \"remote code execution\" (RCE) ovvero \"esecuzione di codice da remoto\". Questo \u00e8 il peggior effetto che una falla possa avere poich\u00e9 permette all'attaccante di avere completamente il controllo del processo vulnerabile. Da ci\u00f2 l'attaccante pu\u00f2 avere il controllo completo della macchina che sta eseguendo quel processo. Le vulnerabilit\u00e0 da arbitrary code execution sono comunemente sfruttate dal malware eseguito sulla macchina senza il consenso del proprietario.\nL'arbitrary code execution \u00e8 comunemente raggiunta attraverso il controllo sul program counter (conosciuto anche come instruction pointer) di un processo in esecuzione."}
{"id": "1706696", "revid": "54354", "url": "https://it.wikipedia.org/wiki?curid=1706696", "title": "Esecuzione arbitraria di codice", "text": ""}
{"id": "1706699", "revid": "767487", "url": "https://it.wikipedia.org/wiki?curid=1706699", "title": "TruPrevent Technologies", "text": "TruPrevent Technologies, sono una serie di tecnologie sviluppate da Panda Security per una protezione proattiva a casa e nelle aziende, in opposizione ai prodotti tradizionali come gli antivirus che offrono una protezione reattiva.\nTruprevent Technologies offre una generica protezione contro molte tecniche comunemente usate dal nuovo malware, e politiche e regole sviluppate sulle nuove vulnerabilit\u00e0 che appaiono ogni giorno."}
{"id": "1706702", "revid": "161374", "url": "https://it.wikipedia.org/wiki?curid=1706702", "title": "Statale dei Giovi", "text": ""}
{"id": "1706703", "revid": "113757", "url": "https://it.wikipedia.org/wiki?curid=1706703", "title": "Universit\u00e8 de Corse", "text": ""}
{"id": "1706704", "revid": "113757", "url": "https://it.wikipedia.org/wiki?curid=1706704", "title": "Universit\u00e0 di Corsica", "text": ""}
{"id": "1706706", "revid": "636928", "url": "https://it.wikipedia.org/wiki?curid=1706706", "title": "Villa Trissino (Cricoli)", "text": "Villa Trissino in localit\u00e0 Cricoli a Vicenza \u00e8 una villa veneta appartenuta all'umanista Giangiorgio Trissino e tradizionalmente legata alla figura dall'architetto Andrea Palladio. Con decreto ministeriale del 18/7/1960 venne sottoposta a vincolo storico artistico architettonico e dal 1994 \u00e8 nella lista dei patrimoni dell'umanit\u00e0 dell'UNESCO, assieme a Vicenza \"citt\u00e0 di Palladio\" e alle altre ville palladiane del Veneto.\nStoria.\nQuesta villa non \u00e8 sicuramente opera di Palladio, ma \u00e8 uno dei luoghi del suo mito, anzi ne \u00e8 l'origine. La tradizione vuole infatti che proprio qui, nella seconda met\u00e0 degli anni 1530, il nobile vicentino Giangiorgio Trissino dal Vello d'Oro (1478-1550) abbia incontrato il giovane scalpellino Andrea di Pietro impegnato nel cantiere della villa. Intuendone in qualche modo le potenzialit\u00e0 e il talento, Trissino ne cura la formazione portandolo con s\u00e9 in alcuni suoi viaggi a Roma per lo studio e l'osservazione delle architetture classiche, lo introduce presso l'aristocrazia vicentina e, nel giro di pochi anni, lo trasforma in un architetto cui impone l'aulico nome di Palladio.\nGiangiorgio Trissino dal Vello d'Oro era un letterato, autore di opere teatrali e di grammatica, e a Roma era stato accolto nel ristretto circolo culturale di papa Leone X Medici, dove aveva conosciuto Raffaello. Abile dilettante di architettura (si sono conservati i suoi disegni del proprio palazzo in citt\u00e0 e un abbozzo di trattato sull'architettura), \u00e8 probabilmente responsabile in prima persona della ristrutturazione della villa di famiglia a Cricoli, appena fuori Vicenza, ereditata dal padre Gaspare.\nTrissino non demolisce l'edificio preesistente, di forme gotiche, ma ne ridisegna in primo luogo il fronte principale verso sud, che diviene una sorta di manifesto di adesione alla nuova cultura costruttiva fondata sulla riscoperta dell'architettura romana antica. Fra due torri preesistenti inserisce una loggia con tripla arcata al piano terra, che si ispira probabilmente alla facciata di villa Madama a Roma di Raffaello, cos\u00ec come pubblicata da Sebastiano Serlio nel \"Terzo libro dell'architettura\" (edito a Venezia nel 1540).\nNella riorganizzazione degli spazi interni la sequenza delle stanze laterali, di dimensioni diverse ma legate da un sistema di proporzioni interrelate (1:1; 2:3; 1:2), individua uno schema che diventer\u00e0 un tema chiave nel sistema progettuale palladiano. Il cantiere \u00e8 certamente concluso nel 1538.\nA fine Settecento l'architetto vicentino Ottone Calderari interviene pesantemente sull'edificio su commissione del conte Teodoro Trissino dal Vello d'Oro e nei primi anni del Novecento una seconda campagna di lavori cancella le ultime tracce della fabbrica gotica, compiendo una postuma \"palladianizzazione\" della villa.\nCon decreto ministeriale del 18/7/1960, la villa \u00e8 stata sottoposta a vincolo storico artistico architettonico. Nel 1994 \u00e8 parte del Patrimonio dell'umanit\u00e0 dell'UNESCO \"citt\u00e0 di Vicenza e le ville palladiane del Veneto\"."}
{"id": "1706707", "revid": "339392", "url": "https://it.wikipedia.org/wiki?curid=1706707", "title": "Glucosammine", "text": ""}
{"id": "1706715", "revid": "287204", "url": "https://it.wikipedia.org/wiki?curid=1706715", "title": "Goodbye (singolo)", "text": ""}
{"id": "1706716", "revid": "599013", "url": "https://it.wikipedia.org/wiki?curid=1706716", "title": "Rebecca, la prima moglie", "text": ""}
{"id": "1706721", "revid": "287204", "url": "https://it.wikipedia.org/wiki?curid=1706721", "title": "Diocesi di Kyoto", "text": ""}
{"id": "1706723", "revid": "889336", "url": "https://it.wikipedia.org/wiki?curid=1706723", "title": "Chewore", "text": "L'area safari di Chewore \u00e8 un'area protetta situata in Zimbabwe. Dal 1984 \u00e8 considerata un patrimonio dell'umanit\u00e0 dell'UNESCO insieme ai parchi Mana Pools e Sapi.\nDescrizione.\nIl parco di Chewore \u00e8 stato istituito nel 1994 come area in cui la caccia era vietata. L'area copre una superficie di Chewore 339\u00a0000 ettari. Il parco \u00e8 gestito dallo Zimbabwean Department of National Parks and Wildlife Management.\nIl terreno \u00e8 diviso in due dalla gola in cui scorre, per 30 chilometri, il Mupata, lungo il confine settentrionale. La parte della valle compresa tra le gole di Kariba e Mupata \u00e8 larga e sabbiosa. Il clima \u00e8 temperato, con precipitazioni annuali di 700\u00a0mm (soprattutto estive) ed una temperatura media di 25 \u00b0C. Il terreno \u00e8 solcato da corsi d'acqua stagionali.\nTra le specie vegetali ci sono Brachystegia, Faidherbia albida, Kigelia africana, Trichilia emetica e Colophospermum mopane.\nNel parco si trovava una popolazione di 500 rinoceronti neri, la pi\u00f9 vasta dell'Africa, ma il bracconaggio ha eliminato questo vanto del parco. Altre specie animali sono Loxodonta africana, ippopotami, leoni, leopardi, ghepardi, licaoni, iene ridens, tassi del miele, facoceri del Capo, potamocheri, zebre e numerose specie di antilopi. I coccodrilli del Nilo sono molto numerosi. Lungo il fiume si trovano 380 specie di uccelli tra cui Agapornis lilianae, Nicator chloris, Glareola nuchalis, aquile e Erythrocercus livingstonei. Tra le specie ittiche ci sono pesci tigre, Tilapia, Heterobranchus longifilis, Distichodus mossambicus, Distichodus schenga, Mormyropsanguilloides e Protopterus annectens.\nNel parco sono stati rinvenuti reperti risalenti all'et\u00e0 del ferro\nNon ci sono insediamenti umani permanenti a causa della difficolt\u00e0 degli spostamenti all'interno del parco, ma soprattutto per le malattie che lo infestano (prima fra tutte la malaria)."}
{"id": "1706731", "revid": "123985958", "url": "https://it.wikipedia.org/wiki?curid=1706731", "title": "Emangioma cavernoso", "text": "Lemangioma cavernoso, o semplicemente cavernoma, in campo medico, \u00e8 una forma di angioma (lesione vascolare a carattere benigno) localizzata a livello cerebrale.\nEpidemiologia.\nSolitamente compare fin dalla nascita ma quando la persona cresce le manifestazioni tendono ad annullarsi. L'incidenza \u00e8 dello 0,5%, pu\u00f2 comparire anche nei primi decenni di vita.\nMorfologia.\nLa forma caratteristica delle cisti, di colore rosso porpora \u00e8 dovuta al loro riempimento di sangue.\nSintomatologia.\nI sintomi e segni clinici riscontrati sono cefalea, emorragia, ma pi\u00f9 spesso l'emangioma non comporta alcun sintomo specifico. \nA seconda dell'area del cervello colpita pu\u00f2 portare crisi epilettiche.\nEsami.\nPer una corretta diagnosi della lesione occorre effettuare una risonanza magnetica all'individuo.\nTerapia.\nLa terapia consiste nella somministrazione di steroidi iniettati localmente, efficaci per la riduzione della massa.\nInoltre per i casi pi\u00f9 gravi \u00e8 previsto l'utilizzo dell'intervento chirurgico. Negli ultimi anni \u00e8 utilizzata la tecnica non invasiva \"Gamma Knife\" per curare gli angiomi."}
{"id": "1706736", "revid": "138457", "url": "https://it.wikipedia.org/wiki?curid=1706736", "title": "Haflinger", "text": ""}
{"id": "1706744", "revid": "93556", "url": "https://it.wikipedia.org/wiki?curid=1706744", "title": "Statua della Libert\u00e0 (Washington)", "text": "La Statua della Libert\u00e0 (in inglese \"Statue of Freedom\"), conosciuta anche come \"La Libert\u00e0 armata\" (\"Armed Freedom\"), \u00e8 una statua di bronzo, opera dello scultore Thomas Crawford, che orna il vertice della cupola del Campidoglio a Washington.\nDescrizione.\nOriginariamente il nome formale imposto alla statua fu \"La Libert\u00e0 trionfante in guerra e in pace\". La Libert\u00e0 \u00e8 allegoricamente rappresentata da una donna che impugna nella destra una spada nel fodero e stringe nella sinistra una corona di alloro, simbolo di vittoria, sostenendo al contempo uno scudo a stelle e strisce, simbolo degli Stati Uniti. La donna indossa un elmo adorno di stelle con una testa d'aquila sulla sommit\u00e0. Una fibbia con incise le lettere U.S. chiude le sue vesti. La Libert\u00e0 \u00e8 in piedi su una sfera di ghisa sulla quale si legge il motto nazionale: E pluribus unum (\"Da molti uno solo\"). La parte bassa del basamento, sormontata dalla sfera, \u00e8 decorata con fasci littori e ghirlande. \nLa statua \u00e8 alta sei metri, pesa approssimativamente 6800 chili ed \u00e8 posta ad un'altezza di circa 88 metri dal suolo. \nStoria.\nNei disegni del progetto della nuova cupola del Campidoglio eseguiti dall'architetto Thomas U. Walter appariva un'enorme statua monumentale a coronamento della struttura. \nNel 1854 allo scultore statunitense Thomas Crawford fu commissionata una statua raffigurante la libert\u00e0. Lo scultore ne esegu\u00ec un modello in gesso nel suo studio che si trovava a Roma. Crowford mor\u00ec per\u00f2 nel 1857, prima ancora che il modello avesse potuto lasciare il suo studio. Il modello fu diviso in vari pezzi e spedito negli Stati Uniti via nave. La spedizione fu densa di inconvenienti in quanto la nave da trasporto rischi\u00f2 due volte il naufragio e alla fine deposit\u00f2 il suo carico alle Bermude, dove un'altra nave dovette recarsi per terminare il trasporto. Finalmente, nel 1859 i vari pezzi del calco in gesso furono assemblati a Washington. All'inizio del 1860, Clark Mills, la cui fonderia sorgeva nei dintorni della capitale statunitense, riusc\u00ec a fondere i sei pezzi principali della statua. I lavori di rifinitura si fermarono a causa della Guerra Civile, ma alla fine del 1862 la statua fu finalmente messa in mostra sul prato di fronte al Campidoglio. Nel 1863 la costruzione della cupola giunse a una fase sufficientemente avanzata da permettere l'installazione della statua. La Libert\u00e0 fu nuovamente smontata e sollevata in vari pezzi sulla sommit\u00e0 della cupola, venendo poi riassemblata sul suo piedistallo. La testa e le spalle della statua vennero assemblate per ultime, il 2 dicembre 1863, salutate da 35 colpi di cannone ai quali fecero eco gli spari di saluto delle dodici fortezze che circondavano Washington.\nRestauro.\nIl 9 maggio 1993 la statua fu rimossa dal suo sito per una serie di restauri che durarono cinque mesi. La statua fu imbracata e trasportata a terra da un elicottero, dando la possibilit\u00e0 a tutti di vedere da vicino l'opera dopo 130 anni. I restauri si erano resi necessari a causa di estesi fenomeni di logoramento e corrosione della superficie di bronzo e per via di una piccola frattura e dell'arrugginimento del piedistallo di ghisa. \nIl restauro si svolse secondo un piano particolareggiato gi\u00e0 predisposto in base a uno studio del 1991. La \"United States Capitol Preservation Commission\" stanzi\u00f2 allo scopo 780.000 dollari raccolti privatamente tramite donazioni. Il restauro fu effettuato dalla \"New Arts Foundry\" di Baltimora, nel Maryland. \nAnche il piedistallo della statua fu restaurato, senza per\u00f2 essere rimosso dalla cupola. La frattura nel metallo fu riparata permanentemente e tutta la struttura fu consolidata, ripulita e riverniciata. Dopo questo ciclo di restauri il basamento e la statua vengono ispezionati ed eventualmente ripuliti periodicamente ogni due-tre anni. Il restauro della statua fu completato approssimativamente in quattro mesi. La \"Statua della Libert\u00e0\" fu rimessa in sito sul piedistallo, sempre mediante un elicottero, il 23 ottobre 1993, nel corso dei festeggiamenti per il bicentenario del Campidoglio. \nNel corso di queste celebrazioni, il modello di gesso predisposto a suo tempo da Crowford, rimasto per 25 anni in un deposito, fu restaurato e riassemblato, tornando in esposizione permanente nel gennaio del 1993. \nLa testa della statua fu riprodotta in un francobollo degli Stati Uniti che \u00e8 stato ristampato nel 2006."}
{"id": "1706746", "revid": "124780569", "url": "https://it.wikipedia.org/wiki?curid=1706746", "title": "Istiocitosi blu mare", "text": "L'istiocitosi blu mare racchiude diverse forme di patologie che hanno come caratteristiche comuni l'interessamento della milza e del midollo, dove si manifestano grandi elementi cellulari (dimensioni 50-60 \u00b5m).\nMorfologia.\nL'aspetto del citoplasma granulare mostra una colorazione blu o verde, causate da un pigmento bruno. Proprio come un tipico caso di colorazione di Giemsa.\nEpidemiologia.\nL'incidenza delle forme primitive \u00e8 pi\u00f9 alta nei primi decenni di vita della persona.\nTipologia.\nEsistono le forme primitive e quelle secondarie, esse differenziano per diversi motivi.\nEziologia.\nLe forme primitive sono di causa sconosciuta ma collegate ad un deficit enzimatico, le secondarie sono causate da un non assimilazione della produzione di materiale lipidico, che comporta l'accumulo di esso.\nSintomatologia.\nLe forme primitive mostrano epatosplenomegalia, mentre le altre dipendono dalle varie malattie collegate, e quindi si riscontrano leucemia mieloide cronica, anemia emolitica e tante altre.\nPrognosi.\nLa sua evoluzione ha una finalit\u00e0 benigna, soprattutto per le forme primitive."}
{"id": "1706749", "revid": "124144060", "url": "https://it.wikipedia.org/wiki?curid=1706749", "title": "Francesco Carnelutti", "text": "Biografia.\nFrancesco Carnelutti fu uno dei pi\u00f9 eminenti avvocati e giuristi italiani. Nato a Udine nel 1879, dopo gli studi classici a Treviso e la laurea in Giurisprudenza all'Universit\u00e0 degli Studi di Padova, ha insegnato all'Universit\u00e0 Bocconi di Milano (1909-1912), all'Universit\u00e0 degli Studi di Catania (1912-15), all'Universit\u00e0 degli Studi di Padova (1915-35), alla Statale di Milano (1936-46) e alla Sapienza di Roma (1947-49). Nel 1924 ha fondato e diretto la \"Rivista di diritto processuale civile\".\nPrese parte ai lavori preparatori del Codice di procedura civile del 1942, influendo soprattutto nella parte relativa al processo di esecuzione, e alcuni suoi concetti in materia di prova legale furono interamente ripresi nel libro VI del codice civile del 1942. In precedenza, su incarico del guardasigilli aveva redatto un progetto di codice di procedura civile, che tuttavia non fu utilizzato. N\u00e9 ebbe miglior sorte un progetto di codice di procedura penale da lui allestito nel dopoguerra, sempre su incarico del ministro della Giustizia. \nMaestro del diritto sostanziale civile e penale, fondatore del diritto del lavoro e del diritto industriale, \u00e8 stato anche avvocato di fama e grande giurista. Fu Maestro di grandi giuristi tra cui Alberto Trabucchi e Francesco Bettiol.\n\u00c8 stato con Giuseppe Capograssi uno dei fondatori dell'Unione giuristi cattolici italiani. Di sentimenti monarchici, nel dopoguerra fu esponente di spicco dell'Unione Monarchica Italiana.\nPensiero giuridico.\nLa sua ricerca ha spaziato in molteplici campi del diritto. Nel 1975, a Udine \u00e8 stata fondata la Fondazione Forense Francesco Carnelutti, costituita dai Consigli degli Ordini di Udine, Trieste, Gorizia e Tolmezzo, che ha lo scopo di aiutare la crescita della cultura forense e giudiziaria e di fornire agli avvocati un servizio di aggiornamento nei diversi settori forensi e dell'attivit\u00e0 giudiziaria.\nTra le sue idee che hanno maggiormente segnato il diritto moderno, e ricordate da generazioni di studenti fino ad oggi, sono le celebri \"coppie carneluttiane\" relative a tutte le possibili figure del rapporto giuridico, di cui si parla nella \"Teoria generale del diritto\" del 1951 (ad esempio, diritto soggettivo/obbligo; potere o diritto potestativo/soggezione; potere/dovere; facolt\u00e0/onere; facolt\u00e0/obbligo; interesse legittimo/obbligo; interesse legittimo/soggezione). Carnelutti fu il primo ad argomentare che le situazioni soggettive non vengono a formare combinazioni fisse di elementi simmetrici, perch\u00e9 mentre al potere (o potest\u00e0) e al diritto soggettivo corrisponderebbe sempre, dal lato passivo del rapporto, la soggezione, invece alla facolt\u00e0 potrebbero corrispondere dal lato passivo ora l'obbligo ora l'onere. Dopo l'intuizione di Carnelutti, tutta la dottrina ha proseguito sulla medesima strada, aprendo il rapporto alla pluralit\u00e0 di correlazioni tra situazioni giuridiche.\nOpere.\nArticoli in rivista (parziali)\nOpere monografiche\nSaggi non giuridici"}
{"id": "1706767", "revid": "124292270", "url": "https://it.wikipedia.org/wiki?curid=1706767", "title": "Zietta Li\u00f9", "text": "Biografia.\nLea Maggiulli Bartorelli, arrivata a Napoli giovanissima dopo aver sposato un signore napoletano conosciuto negli anni di guerra, inizi\u00f2 a dedicarsi all'insegnamento e quindi al giornalismo con lo pseudonimo di Zietta Li\u00f9 scrivendo rubriche per bambini su varie testate partenopee e nazionali.\nCollabor\u00f2 a lungo con il Corriere di Napoli curando la rubrica Bambinopoli, poi col Corriere dei Piccoli e col Giornale della Scuola.\nFu autrice di poesie, racconti e spettacoli teatrali, nonch\u00e9 di scritti di vario genere pubblicati anche in antologie scolastiche (\"Tredicino\", \"Il piccolo indiano\", \"La favola pi\u00f9 bella\", \"L'amore di Cappuccetto Rosso\", \"Fiordilino\", \"Voli di fantasia\", \"Il cuore e la strada\", \"Le favole belle\", \"Fresca fiorita\").\nCollabor\u00f2 con il primo centro di produzione Rai di Napoli alla trasmissione \"Il nostro piccolo mondo\" (in cui ebbe modo di presentare il Trio Bennato, da lei scoperto in alcuni locali napoletani e costituito dai tre fratelli Edoardo, Eugenio e Giorgio Bennato, nella loro prima apparizione televisiva) e fond\u00f2 \u00abLa ribalta\u00bb, scuola di teatro e recitazione per fanciulli della buona borghesia napoletana che ebbe tra i tantissimi alunni Roberto De Simone, Fausta Vetere, Giulio Adinolfi, Rosa Russo Iervolino, Peppe Barra, Manlio Luise, Alighiero Noschese, Mario Pane.\nMor\u00ec a Napoli nel 1987.\nEra madre della regista teatrale Velia Magno, deceduta nel 2021 per Covid-19."}
{"id": "1706770", "revid": "339392", "url": "https://it.wikipedia.org/wiki?curid=1706770", "title": "Foulard bianchi", "text": ""}
{"id": "1706774", "revid": "599013", "url": "https://it.wikipedia.org/wiki?curid=1706774", "title": "Doug Chandler", "text": "Carriera.\nChandler \u00e8 uno dei 4 piloti della storia dell'AMA a vincere il cosiddetto \"AMA Grand Slam\", cio\u00e8 a vincere il miglio, il mezzo miglio, lo short track, il TT racing e le gare su asfalto. \u00c8 stato inserito nella Motorcycle Hall of Fame nel 2006.\nDopo i successi nel motocross inizia a competere nelle gare sugli ovali del dirt track. Nel 1983 ottiene il riconoscimento di esordiente dell'anno in AMA. La sua prima gara su asfalto risale al 1988 nella gara di Mid-Ohio, nella classe Pro-Twins. Il suo primo titolo nella AMA Superbike \u00e8 del 1990, in sella a una Kawasaki del team Muzzy. Nello stesso anno ottiene anche due vittorie nel campionato mondiale Superbike, a Brainerd ed a Sugo.\nNella stagione 1991 si trasferisce nel motomondiale, approdando al Team Roberts Yamaha Castrol, gli viene affidata una Yamaha YZR 500. Al suo primo anno ottenne un buon nono posto assoluto in classifica generale. Per l'anno successivo accetta l'ingaggio della Suzuki ed a fine campionato si classifica quinto, subito dietro il compagno di squadra Kevin Schwantz. Chandler gareggia le stagioni 1993 e 1994 per la squadra Cagiva. Inizia il 1993 con un podio in Australia ma poi non ottiene altri risultati di rilievo in stagione.\nTerminata la stagione 1994 lascia il motomondiale e ritorna in AMA Superbike con una Harley-Davidson. Dopo un anno passato a sviluppare le Harley Davidson da superbike, ritorna a correre per il team Muzzy per il 1996 e vince i titoli 1996 e 1997 dell'AMA Superbike. Con questi risultati affianca Fred Merkel e Reg Pridmore tra i vincitori di 3 campionati AMA Superbike.\nMalgrado una brutta caduta nella gara del mondiale Superbike a Laguna Seca nel 1998, finisce 2\u00ba assoluto dietro Ben Bostrom nell'AMA Superbike. Rimane in Kawasaki fino al 2002, prima di passare alla Ducati per il suo ultimo anno di corse. Nel 2003 partecipa alla gara inaugurale del campionato AMA Supermoto mostrando la sua versatilit\u00e0 ha vinto la gara anche in questa categoria.\nIl 22 luglio 2007 ha corso la tappa di Laguna Seca del campionato AMA Superbike anche se non partecipa pi\u00f9 continuativamente a nessun campionato dedicandosi all'attivit\u00e0 di istruttore nei corsi sull'utilizzo della moto.\nVita privata.\n\u00c8 sposato con Sheri Griffiths, che ha incontrato quando il padre di lei lavorava per la squadra Honda del campionato dirt bike. Alla loro figlia hanno dato nome Rainey, in omaggio al campione del mondo della classe 500 Wayne Rainey."}
{"id": "1706777", "revid": "1776051", "url": "https://it.wikipedia.org/wiki?curid=1706777", "title": "Patrizia Pesenti", "text": "Biografia.\nNata a Locarno, ha frequentato il liceo Kantonsschule Z\u00fcrcher Oberland a Zurigo. Laureata all'Universit\u00e0 di Zurigo in giurisprudenza nel 1983, \u00e8 avvocato dal 1985. Dal 1985 al 1999 \u00e8 stata giudice del Tribunale dei minorenni. \u00c8 stata eletta nel Consiglio di Stato del Canton Ticino il 18 aprile 1999.\nIl suo percorso professionale e politico comprende anche:\nDal gennaio 2004 al 2008 ha presieduto la Commissione LAMal della Conferenza dei direttori cantonali della sanit\u00e0. Ha diretto il Dipartimento della sanit\u00e0 e della socialit\u00e0 in seno al Consiglio di Stato ticinese. Il 3 dicembre 2009, davanti al Comitato cantonale del suo partito, ha annunciato l'intenzione di non sollecitare un quarto mandato."}
{"id": "1706778", "revid": "574302", "url": "https://it.wikipedia.org/wiki?curid=1706778", "title": "Golden Globe per il miglior film straniero in lingua inglese", "text": "Il Golden Globe per il miglior film straniero in lingua inglese venne assegnato al miglior film straniero in lingua inglese dalla HFPA (\"Hollywood Foreign Press Association\"). Venne assegnato dal 1957 al 1973 contemporaneamente al Golden Globe per il miglior film straniero in lingua straniera a cui era unificato prima, dopo e durante questo intervallo di anni, in un unico premio, il Golden Globe per il miglior film straniero. Anche con il Samuel Goldwyn International Award vennero premiati i film stranieri.\nVincitori e candidati.\nL'elenco mostra il vincitore di ogni anno, seguito dai film che hanno ricevuto una candidatura. Per ogni film viene indicato il titolo italiano e titolo originale tra parentesi, il regista e la nazione di appartenenza."}
{"id": "1706779", "revid": "574302", "url": "https://it.wikipedia.org/wiki?curid=1706779", "title": "Golden Globe per il miglior film straniero in lingua straniera", "text": "Il Golden Globe per il miglior film straniero in lingua straniera venne assegnato al miglior film straniero in lingua straniera dalla HFPA (\"Hollywood Foreign Press Association\"). \nVenne assegnato dal 1957 al 1973, contemporaneamente al Golden Globe per il miglior film straniero in lingua inglese, a cui era unificato prima e dopo questo intervallo di anni, in un unico premio, il Golden Globe per il miglior film straniero. Anche con il Samuel Goldwyn International Award vennero premiati i film stranieri.\nVincitori e candidati.\nL'elenco mostra il vincitore di ogni anno, seguito dai film che hanno ricevuto una candidatura. Per ogni film viene indicato il titolo italiano e titolo originale tra parentesi, il regista e la nazione di appartenenza."}
{"id": "1706780", "revid": "1543377", "url": "https://it.wikipedia.org/wiki?curid=1706780", "title": "Ferdinando Petruccelli della Gattina", "text": "Prolifico scrittore di idee liberali e anticlericali, spesso anticonformista, fu un esule del governo borbonico a seguito dei moti insurrezionali del 1848. Visse principalmente tra Francia e Inghilterra; la sua attivit\u00e0 pubblicistica fu apprezzata e divulgata in diversi paesi europei. Considerato un precursore del giornalismo moderno, egli inaugur\u00f2 anche il filone letterario del \"romanzo parlamentare\", che denuncia il malcostume della politica italiana, con \"I moribondi del Palazzo Carignano\".\nBiografia.\nFormazione.\nFiglio di Luigi, medico iscritto alla Carboneria, e Maria Antonia Piccininni, nobildonna di Marsicovetere, il suo nome all'anagrafe era Ferdinando Petruccelli e aggiunse al suo cognome \"della Gattina\" (denominazione di un podere di sua propriet\u00e0, chiamato appunto \"la Gattina\") per sviare le ricerche della polizia borbonica che lo perseguitava per motivi politici. Sin da piccolo, svilupp\u00f2 un profondo anticlericalismo. La sua avversione religiosa inizi\u00f2 a quattro anni, quando venne affidato alla nonna materna, decisamente bigotta.\nIn adolescenza, lo zio Francesco, medico di Gioacchino Murat e uno dei fondatori delle prime logge massoniche in Basilicata, lo condusse nella pensione dell'arciprete Cicchelli di Castelsaraceno. L'esperienza con Cicchelli, uomo estremamente severo, lo sconvolse ancor di pi\u00f9. In seguito, frequent\u00f2 il seminario dei gesuiti a Pozzuoli, sotto monsignor Rossini, noto per i suoi metodi educativi molto ferrei. Per la festa di San Luigi, ogni alunno doveva lasciare sull'altare una lettera al protettore degli studenti. Ferdinando lasci\u00f2 la sua in cui chiedeva di essere liberato dal vescovo. Rossini, dopo aver letto la sua lettera, lo rinchiuse in una camera di isolamento; in seguito, Ferdinando fu cacciato dall'istituto.\nDurante la sua adolescenza, Petruccelli si dedic\u00f2 assiduamente allo studio del latino, che scriveva correttamente, e del greco. Successivamente, frequent\u00f2 l'Universit\u00e0 di Napoli, conseguendo la laurea in medicina ma la sua vocazione giornalistica gli far\u00e0 intraprendere nuove strade. Nel 1838 esord\u00ec scrivendo alcuni articoli per l\"'Omnibus\" e, nel 1840, viaggi\u00f2 in Francia, Gran Bretagna e Germania come corrispondente per i giornali \"Salvator Rosa\" e \"Raccoglitore fiorentino\" e ader\u00ec alla massoneria. Nel 1843, pubblic\u00f2 \"Malina da Taranto\", la sua prima opera, in origine denominata \"Giovanna II\". Nel 1846 fu arrestato per essere iscritto alla Giovine Italia e fu mandato sotto sorveglianza nel suo paese natale.\nMoti liberali.\nTornato a Napoli nel 1848, venne eletto deputato al parlamento costituzionale per il distretto di Melfi e assunse la direzione del giornale \"Mondo vecchio e mondo nuovo\", in cui si distinse per le sue parole vivaci ed esplicite. Bench\u00e9 fosse uno dei giornali pi\u00f9 diffusi e apprezzati dal pubblico, si guadagn\u00f2 critiche furenti sia da esponenti filomonarchici (Giacinto de' Sivo lo consider\u00f2 \u00abun lurido giornalicchio\u00bb), sia da alcuni liberali come Vittorio Imbriani che, anni dopo, lo definir\u00e0 \u00abgiornalaccio, che fece infinito male a Napoli\u00bb, ma fu anche ricordato da Luigi Settembrini come \u00abvelenosissimo, tra quei giornali che con le loro voci ed ingiurie facevano tremare il Ministero\u00bb.\nGli articoli di Petruccelli erano pieni di invettive contro la dinastia borbonica, accusata di malgoverno sia in politica interna che estera ma anche nei confronti di alcuni liberali come Vincenzo D'Errico, Pasquale Amodio, Gerardo Branca, Pasquale Scura e Gaetano Manfredi. D'Errico fu il suo bersaglio principale, poich\u00e9 questi, dopo la promulgazione della Costituzione, volle dedicare un monumento al re Ferdinando II nella piazza di Potenza. Per Petruccelli, non bastava solamente la concessione dei diritti costituzionali ma avvertiva anche la necessit\u00e0 di un diverso approccio ideologico ai problemi politici del momento. Dopo aver cambiato nome diverse volte (\"Un altro mondo\", \"Il Finimondo\", \"Cos\u00ec va il mondo\") e, per i frequenti attacchi alla corona, il giornale fu soppresso dalla magistratura.\nCon la sospensione della costituzione da parte del re, Petruccelli (che lo defin\u00ec \u00abpulcinella sanguinario\u00bb) fu tra i partecipanti della sommossa napoletana del 1848, i cui avvenimenti vennero da lui concretizzati nell'opera \"La rivoluzione di Napoli del 1848\" (1850). Inoltre, guid\u00f2 i moti dello stesso anno in Calabria, insieme a Costabile Carducci e partecip\u00f2 alle lotte contadine con Benedetto Musolino. Fallite le rivolte e ricercato con una taglia di 6.000 ducati, visse in clandestinit\u00e0 per circa un anno tra Calabria, Basilicata e Cilento, dopodich\u00e9 decise di rifugiarsi in Francia. Fu processato in contumacia, condannato alla pena capitale e alla confisca dei beni.\nEsilio e rientro.\nIl soggiorno francese contribu\u00ec ad allargare la sua formazione politico-culturale, grazie ai contatti con molti pensatori liberali. Frequent\u00f2 corsi alla Sorbona e al Coll\u00e8ge de France, si dedic\u00f2 alla letteratura francese e inglese e soprattutto al giornalismo, facendosi conoscere ed apprezzare. In Francia venne chiamato affettuosamente \"Pierre L'Oiseau de la Petite Chatte\", traduzione approssimata del suo nome. Le amicizie con Jules Simon e Daniele Manin (il quale apprezz\u00f2 l'interventismo appassionato di \"Mondo vecchio e Mondo nuovo\" a favore della Repubblica di San Marco), lo aiutarono ad entrare nel mondo giornalistico francese.\nSvolse attivit\u00e0 di corrispondente per varie testate francesi e belga come \"La Presse\", \"Journal des d\u00e9bats\", \"Ind\u00e9pendance Belge\", \"Libert\u00e9\", \"Paris Journal\", \"Revue de Paris\", \"Revue fran\u00e7aise\", \"Libre recherche\", \"Courrier Fran\u00e7ais\", \"Cloche\", \"Petite Presse\", \"Courrier de Paris\". Fu elogiato da Alphonse Peyrat, direttore de \"La Presse\", il quale disse: \u00abCi \u00e8 impossibile non esprimere la meraviglia, che sempre proviamo nel vedere uno straniero scrivere la nostra lingua con naturalezza, chiarezza e facilit\u00e0, rare anche tra noi\u00bb.\nNel 1851 riprese la lotta politica, combattendo assieme ai repubblicani francesi contro il colpo di stato di Luigi Napoleone Bonaparte (il futuro imperatore Napoleone III) ma, sfumata l'insurrezione, fu espulso dalla Francia. Anni dopo, Petruccelli ricorder\u00e0 la sua esperienza rivoluzionaria nell'opera \"Memorie del colpo di stato del 1851 a Parigi\" (1880). Lasciata la capitale francese si spost\u00f2 a Londra, dove entr\u00f2 in contatto con Giuseppe Mazzini, Louis Blanc, Lajos Kossuth e altri esuli democratici. In Gran Bretagna continu\u00f2 l'attivit\u00e0 giornalistica, lavorando per il \"The Daily News\" di Charles Dickens e altri giornali come \"The Daily Telegraph\" e \"Cornhill Magazine\". Nel 1859 fu corrispondente della Seconda guerra di indipendenza, seguendo le truppe di Napoleone III.\nTorn\u00f2 in Italia durante l'impresa dei Mille, seguendo Giuseppe Garibaldi, sempre come corrispondente, attraverso la Calabria fino all'ingresso trionfale a Napoli. Proclamato il Regno d'Italia, si candid\u00f2 in politica e, nel 1861, fu eletto deputato nel collegio di Brienza. In questo periodo, egli dichiar\u00f2 sul giornale \"Unione\" che la figura di Carlo Poerio (tra l'altro detestato da Petruccelli) venne sfruttata per ingigantire le accuse nei confronti di Ferdinando II in modo da screditarlo agli occhi di tutta l'Europa, sostenendo che persino il politico inglese William Gladstone avesse esasperato le condizioni delle prigioni napoletane per rovinare la sua reputazione all'estero.\nEletto deputato, si trasfer\u00ec a Torino, allora sede del parlamento italiano, sedendo ai banchi della sinistra radicale fino al 1865. Rimase, tuttavia, molto amareggiato per come fu concepita la nuova Italia e perse l'entusiasmo che l'aveva caratterizzato inizialmente. Questo rammarico si tradurr\u00e0 ne \"I moribondi del Palazzo Carignano\" (1862), uno dei suoi componimenti pi\u00f9 famosi, considerato da Luigi Russo \u00abun piccolo capolavoro di arte e di critica politica\u00bb e da Indro Montanelli \u00abla perla della nostra memorialistica del tempo\u00bb. Nell'opera l'autore deline\u00f2, in chiave ironica e sarcastica, i profili dei suoi colleghi parlamentari ma espresse, soprattutto, la sua frustrazione nei confronti della nuova classe politica che, secondo il suo pensiero, aveva tradito i valori patriottici dedicandosi esclusivamente al soddifacimento della propria cupidigia.\nDal 1874 al 1882 fu deputato del collegio di Teggiano (SA). La sua attivit\u00e0 politica fu contrassegnata sempre dal suo spirito caustico e irrequieto. Non approv\u00f2 la formula \u201cVittorio Emanuele II re d'Italia per grazia di Dio\u201d, n\u00e9 quella di Cavour \u201cLibera Chiesa in libero Stato\u201d. Tra le sue attivit\u00e0 parlamentari va ricordata la ferma opposizione alla Convenzione di settembre siglata dall'allora primo ministro Marco Minghetti e da Napoleone III, che prevedeva il ritiro dell'esercito francese dallo Stato Pontificio, il quale non sarebbe stato attaccato dal Regno d'Italia bens\u00ec protetto dal governo italiano in caso di minacce esterne.\nPetruccelli boll\u00f2 la politica estera italiana con la Francia come una \u00abpolitica di ciambellani\u00bb; accus\u00f2 il monarca francese di titubanza nei confronti del papa e del regno d'Italia, invitando il governo a fare guerra contro la Santa Sede con tutti i mezzi e rivolgendo anche parole drastiche a Pio IX. Le sue posizioni suscitarono forti polemiche da parte degli organi di stampa pontifici, come \"La Verit\u00e0\" e \"La Civilt\u00e0 Cattolica\", che lo giudic\u00f2 un \"bestemmiatore\" e uno \u00abscrittore di romanzacci immorali\u00bb.\nPetruccelli non \u00e8 tuttavia da considerare \"in toto\" anticlericale: egli non trascur\u00f2 l'emancipazione del basso clero, sostenendo la necessit\u00e0 di garantirgli pari diritti a quelli di un comune cittadino, come il matrimonio e la libert\u00e0 professionale, e di renderlo indipendente dalle gerarchie ecclesiastiche. Inoltre sostenne la laicit\u00e0 dell'insegnamento, pene severe contro il briganti (ma, allo stesso tempo, provvedimenti che alleviassero la miseria delle popolazioni del Mezzogiorno), lo sviluppo ferroviario nelle zone meridionali e lo del traffico commerciale con l'Oriente, individuandone in Bari il punto strategico.\nTra Francia e Italia.\nNel frattempo, Petruccelli collabor\u00f2 per diverse testate e riviste italiane, come \"L'Unione\", \"L'Opinione\", \"Fanfulla della domenica\", \"Cronaca bizantina\" e \"Nuova Antologia\". Nel 1866, fu corrispondente di guerra del \"Journal des D\u00e9bats\" durante la Terza guerra di indipendenza, raccontando le vicende in ogni minimo dettaglio senza risparmiare particolari angosciosi e macabri. I suoi servizi giornalistici, soprattutto riguardanti la battaglia di Custoza, furono acclamati da personalit\u00e0 come Ernest Renan e Jules Claretie; quest'ultimo, su \"Le Figaro\" del dicembre 1895, lo ricord\u00f2 come un \u00abuomo diabolico\u00bb a cui \u00abbisognava tagliarne le frasi mordenti o feroci, attenuare, velarne il pensiero\u00bb.\nNel 1868 si spos\u00f2 con la scrittrice inglese Maude Paley-Baronet, che conobbe a Londra nel 1867, e nel 1873 si trasfer\u00ec con lei in Francia, vivendo per lo pi\u00f9 a Parigi. Nel 1867 pubblic\u00f2 in Francia \"Memorie di Giuda\" (in Italia uscir\u00e0 nel 1870), romanzo altamente provocatorio che lo rese ancor pi\u00f9 inviso al clero (\"La Civilt\u00e0 Cattolica\" lo defin\u00ec \u00ablibraccio infame\u00bb e l'autore \u00absporco romanziere\u00bb), trov\u00f2 problemi di distribuzione in suolo francese e in Germania fu considerato da una testata tedesca \"il libro pi\u00f9 audace del secolo\".\nDopo la mancata convalidazione della sua candidatura nel collegio di Acerenza, Petruccelli fu inviato della guerra franco-prussiana (1870), raccontando gli eventi dalle barricate parigine e, dopo la caduta della Comune di Parigi, venne espulso dalla Francia su ordine di Adolphe Thiers (contro il quale rivolse parole mordenti) per aver preso le difese dei comunardi ma sar\u00e0 in grado di ritornare qualche anno dopo grazie ad amicizie influenti. Tornato in Italia, fu deputato del collegio di Teggiano dal 1874 fino al 1882. Sedette ancora nelle file della sinistra, sebbene non si iscrisse ad alcun gruppo parlamentare. Nel 1875, sostenne l'abolizione della Legge delle Guarentigie, che disciplinava rapporti tra Italia e Santa Sede, riconoscendo a quest'ultima alcuni beni e privilegi.\nNel 1880, Petruccelli conobbe Giustino Fortunato, il quale nella sua giovinezza lesse assiduamente le sue opere e le sue corrispondenze ed era ricordato da suo padre come un \"Robespierre redivivo\". Visse il resto della sua vita afflitto da una paralisi che gli imped\u00ec di scrivere ma, con l'aiuto dalla sua consorte, fu in grado di continuare la sua attivit\u00e0.\nMor\u00ec a Parigi il 29 marzo 1890 e la sua salma fu cremata. Dopo la sua morte, il consiglio comunale di Napoli era intenzionato a trasportare, a sue spese, le ceneri del giornalista nella citt\u00e0 partenopea, per collocarle nel quadrato degli uomini illustri del cimitero di Poggioreale. La moglie rifiut\u00f2 e le sue ceneri furono tumulate a Londra per volont\u00e0 dello stesso Petruccelli.\nQuando era in vita, disse una volta:\nOpere principali.\nSpregiudicato, controverso sia in vita che dopo, fu elogiato da autori come Luigi Capuana, Salvatore Di Giacomo e Indro Montanelli (che lo consider\u00f2 il \u00abpi\u00f9 brillante giornalista italiano dell'Ottocento\u00bb e le sue cronache \u00abincanterebbero per la loro freschezza e modernit\u00e0\u00bb); fu aspramente criticato da Vittorio Imbriani e Benedetto Croce mentre Luigi Russo ne apprezz\u00f2 il lavoro giornalistico, ma rivolse alcune critiche ai suoi romanzi.\nI romanzi di Petruccelli sono connotati, infatti, come gi\u00e0 notavano Croce e Russo, da un'accesa passionalit\u00e0 e da una vena polemica e anticlericalista che spinge l'autore a caricare i toni polemici, a partire dal primo, \"Malina di Taranto\" (1843), per esprimersi soprattutto in opere come \"Ildebrando\" (1847), \"Il Re dei Re, rifacimento dell'Ildebrando\" (4 voll., 1864) e le \"Memorie di Giuda\" (1870). Allo stesso filone storico appartengono le ultime prove narrative. \nDi carattere contemporaneo e autobiografico sono \"Le notti degli emigranti a Londra\" (1872), \"Il sorbetto della regina\" (1872), \"Il re prega\" (1874), \"Le larve di Parigi\" (1877) e \"I suicidi di Parigi\" (1878). \nSquisitamente politiche, tra narrativo, storico e pamphlettistico sono opere come \"La rivoluzione di Napoli del 1848\" (1850), \"Storie arcane del pontificato di Leone XII, Gregorio XVI e Pio IX\" (1861), il noto \"I moribondi del Palazzo Carignano\" (1862), \"Histoire diplomatique des conclaves\" (4 voll., 1864-66), \"Pie IX, sa vie, son r\u00e8gne, l'homme, le prince, le pape\" (1866), \"Il concilio\" (1869), \"Gli incendiari della Comune\" (1872), \"Memorie del colpo di Stato del 1851 a Parigi\" (1880), \"I fattori e i malfattori della politica europea contemporanea\" (2 voll., 1881-84), \"Storia d'Italia dal 1866 al 1880\" (1881), \"Storia dell'idea italiana\" (1882), \"Memorie di un ex deputato\" (1884) e \"I pinzoccheri\" (2 voll., 1892)."}
{"id": "1706784", "revid": "196390", "url": "https://it.wikipedia.org/wiki?curid=1706784", "title": "Inventori", "text": ""}
{"id": "1706785", "revid": "767487", "url": "https://it.wikipedia.org/wiki?curid=1706785", "title": "I liga 1979-1980", "text": "L'edizione 1979-80 della I liga vide la vittoria finale del Szombierki Bytom.\nCapocannoniere del torneo fu Kazimierz Kmiecik (Wis\u0142a Cracovia), con 24 reti."}
{"id": "1706786", "revid": "110157", "url": "https://it.wikipedia.org/wiki?curid=1706786", "title": "Chiesa di San Cristoforo (Grancia)", "text": "La chiesa di San Cristoforo \u00e8 un edificio religioso che si trova a Grancia, in Canton Ticino.\nStoria.\nRicostruito nel 1591 sul luogo di un precedente edificio, nel 1670 venne radicalmente trasformato, occasione in cui venne anche ruotato l'asse della chiesa verso nord.\nDescrizione.\nLa chiesa ha una pianta ad unica navata suddivisa in due campate ed affiancata da due cappelle laterali, sormontata da diverse cupole."}
{"id": "1706787", "revid": "767487", "url": "https://it.wikipedia.org/wiki?curid=1706787", "title": "I liga 1980-1981", "text": "L'edizione 1980-81 della I liga vide la vittoria finale del .\nCapocannoniere del torneo fu Krzysztof Adamczyk (Legia Varsavia), con 18 reti."}
{"id": "1706788", "revid": "767487", "url": "https://it.wikipedia.org/wiki?curid=1706788", "title": "I liga 1981-1982", "text": "L'edizione 1981-82 della I liga vide la vittoria finale del .\nCapocannoniere del torneo fu Grzegorz Kapica (Szombierki Bytom), con 15 reti."}
{"id": "1706789", "revid": "438678", "url": "https://it.wikipedia.org/wiki?curid=1706789", "title": "Novokuzneckij kukol'nyj teatr", "text": "Il Novokuzneckij kukol'nyj teatr (, in italiano traducibile come Teatro delle marionette di Novokuzneck) \u00e8 un teatro di Novokuzneck.\nStoria.\nAnni 40-50 del XX secolo.\nFu fondato l'8 febbraio 1942 quando un gruppo degli attori dal Teatro di Novosibirsk \"Fiaccola Rossa\" (in cirillico: \u041a\u0440\u0430\u0441\u043d\u044b\u0439 \u0444\u0430\u043a\u0435\u043b) ha mostrato lo spettacolo \"Lupo e sette capretti\" (in cirillico: \u0412\u043e\u043b\u043a \u0438 \u0441\u0435\u043c\u0435\u0440\u043e \u043a\u043e\u0437\u043b\u044f\u0442) (sceneggiatura di D. Kramskaja). Il primo direttore del Teatro dei Pupazzi di Novokuzneck \u00e8 stato Hleb Hon\u010darenko (in cirillico: \u0413\u043b\u0435\u0431 \u0413\u043e\u043d\u0447\u0430\u0440\u0435\u043d\u043a\u043e). Nel 1943 con l'evacuazione a Novokuzneck della figura di Olga Morguleva (in cirillico: \u041e\u043b\u044c\u0433\u0430 \u041c\u043e\u0440\u0433\u0443\u043b\u0435\u0432\u0430) dal Teatro dei Pupazzi di Sergej Obraz\u010dov (in cirillico: \u0421\u0435\u0440\u0433\u0435\u0439 \u041e\u0431\u0440\u0430\u0437\u0446\u043e\u0432) il teatro ha ampliato il programma con un altro spettacolo. Alla fine del 1943 \u00e8 stato inaugurato lo spettacolo \"La Regina dello Ghiaccio\" (in cirillico: \u0426\u0430\u0440\u0438\u0446\u0430 \u041b\u0435\u0434\u0435\u043d\u0438\u0446\u0430) (regista - Olga Morguleva, sceneggiatore - Choldyrmjan).\nAnni 60-80 del XX secolo.\nNel 1965 Jakov Tauben (in cirillico: \u042f\u043a\u043e\u0432 \u0422\u0430\u0443\u0431\u0435\u043d) divent\u00f2 il regista del teatro. Nel 1971 il regista Natalia Nikiforova e il direttore Evgenij Dekonskij hanno introdotto la classica nel repertorio del teatro. Dal 1982 al teatro \u00e8 arrivato il registra Vladimir Nagovi\u010dyn (in cirillico: \u0412\u043b\u0430\u0434\u0438\u043c\u0438\u0440 \u041d\u0430\u0433\u043e\u0432\u0438\u0446\u044b\u043d) e il direttore Anatolij Nekrasov (in cirillico: \u0410\u043d\u0430\u0442\u043e\u043b\u0438\u0439 \u041d\u0435\u043a\u0440\u0430\u0441\u043e\u0432).\nAnni 90 del XX secolo.\nDal 1990 il direttore Nikolaj Anis\u010denko (in russo: \u041d\u0438\u043a\u043e\u043b\u0430\u0439 \u0410\u043d\u0438\u0449\u0435\u043d\u043a\u043e) e dal 1994 il regista Jurij Samojlov e il direttore Aleksey Razukov hanno cominciato la risalita del livello professionale del teatro con la partecipazione ai festival.\nAnni 2000.\nDal 1 al 3 ottobre 2010 al Teatro \"Skaz\" si \u00e8 svolto il Festival Kuklomagia (in italiano: La Magia dei Pupazzi) con la partecipazione del Teatro dei Pupazzi di Kemerovo in nome di Arkadij Gajdar.\nEdificio teatrale.\nDal 1942 il teatro dei pupazzi di Novokuzneck si trovava in ulitsa Kirova, nel 1958 si spost\u00f2 alla Prospettiva Metallurgov, 31, dove si trova."}
{"id": "1706791", "revid": "287204", "url": "https://it.wikipedia.org/wiki?curid=1706791", "title": "Canoa/kayak ai Giochi della XXVIII Olimpiade - C2 1000 metri maschile", "text": "Batterie.\nHanno partecipato alle batterie di qualificazione 14 equipaggi: i primi tre delle due batterie si sono qualificati direttamente per la finale, mentre i restanti 8 hanno disputato la gara di semifinale.\n23 agosto 2004\nSemifinale.\nI primi tre equipaggi della semifinale si sono qualificati, raggiungendo gli altri equipaggi gi\u00e0 qualificati per la finale.\n25 agosto 2004\nFinale.\n27 agosto 2004"}
{"id": "1706793", "revid": "111319", "url": "https://it.wikipedia.org/wiki?curid=1706793", "title": "Nuoto ai Giochi della XXV Olimpiade - 200 metri stile libero femminili", "text": "Hanno partecipato alle batterie di qualificazione 37 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n27 luglio 1992"}
{"id": "1706794", "revid": "28592", "url": "https://it.wikipedia.org/wiki?curid=1706794", "title": "Fiume S. Bartolomeo", "text": ""}
{"id": "1706797", "revid": "33689", "url": "https://it.wikipedia.org/wiki?curid=1706797", "title": "Cordigliera Artica", "text": "La Cordigliera Artica, talvolta chiamata Montagne Rocciose Artiche, sono un vasto sistema montuoso che corre lungo le regioni pi\u00f9 nord-orientali dell'America settentrionale, e del Canada in particolare. Si estende dall'Isola di Ellesmere verso sud-est toccando la maggior parte del litorale orientale del territorio del Nunavut.\nIn tutto copre una distanza di oltre 1000\u00a0km. Il sistema montuoso domina gran parte dell'Arcipelago artico canadese e al suo interno sono presenti alcune delle principali calotte polari canadesi, come il Penny Ice Cap sull'Isola di Baffin. \u00c8 delimitata a est dalla Baia di Baffin, dallo Stretto di Davis e dal Mare del Labrador, mentre la parte settentrionale \u00e8 delimitata dal Mare Glaciale Artico."}
{"id": "1706798", "revid": "155634", "url": "https://it.wikipedia.org/wiki?curid=1706798", "title": "Judo ai Giochi della XXVIII Olimpiade - 81 kg maschile", "text": "La Categoria 81 kg (conosciuta anche come Pesi mezzo-leggeri) \u00e8 stata la quarta categoria di peso alle Olimpiadi di Atene 2004. Hanno partecipato 32 atleti. Le gare si sono svolte il 17 agosto.\nRipescaggi.\nGli atleti eliminati dai 4 semifinalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "1706800", "revid": "155634", "url": "https://it.wikipedia.org/wiki?curid=1706800", "title": "Pugilato ai Giochi della XXVIII Olimpiade - Pesi leggeri", "text": "La categoria dei Pesi leggeri \u00e8 stata la quinta categoria per peso ad Atene 2004, limitata agli atleti di peso inferiore ai 60\u00a0kg.\nHanno partecipato 28 atleti."}
{"id": "1706801", "revid": "122756342", "url": "https://it.wikipedia.org/wiki?curid=1706801", "title": "Vela ai Giochi olimpici", "text": "La vela \u00e8 una delle discipline costitutive dei Giochi olimpici sin dalla prima edizione di Atene (in programma ma a causa del cattivo tempo non furono disputate competizioni). Escludendo le Olimpiadi di Atene, \u00e8 stata parte integrante del programma olimpico sempre con diverse varianti e classi di gara. Inizialmente le classi erano specificate in tons, successivamente in metri, piedi o con nomi generici che si sono avvicendati negli anni. Nacque a questo scopo nel 2008 il Vintage Yachting Games, allo scopo di far gareggiare tutte le categorie rimpiazzate nei Giochi. Fino a , la vela era uno dei pochi sport in cui era indipendente il genere, tant'\u00e8 che anche nelle gare di \u00e8 possibile contare delle donne nelle gare. Nel 1988, infatti, prese luogo il primo evento esclusivo femminile.\nMedagliere.\nAggiornato a . In \"corsivo\" le nazioni (o squadre) non pi\u00f9 esistenti.\nAlbo d'oro.\nAtleti plurimedagliati.\nIl seguente elenco prende in considerazione gli atleti vincitori di almeno 2 medaglie d'oro (o almeno quattro medaglie) nelle diverse edizioni della vela ai Giochi olimpici. L'elenco segue il numero complessivo e non il valore di ciascuna medaglia."}
{"id": "1706805", "revid": "1318658", "url": "https://it.wikipedia.org/wiki?curid=1706805", "title": "Otfrid di Weissenburg", "text": "Fu allievo di Rabano Mauro (\u2020856) nell'abbazia benedettina di Fulda e, successivamente, monaco nel monastero di Weissenburg (oggi Wissembourg) in Alsazia nel nordest della Francia. \u00c8 noto principalmente per l\u2019\"Evangelienbuch\" o \"Liber Evangeliorum\", un\u2019armonia evangelica in versi, scritta in dialetto francone antico.\nBiografia.\nLe notizie sulla sua biografia sono abbastanza scarse: nacque presumibilmente verso gli inizi dell\u2019800 e sicuramente studi\u00f2 presso l\u2019abbazia di Fulda sotto la guida del grande maestro ed erudito Rabano Mauro. Questa preziosa informazione \u00e8 lui stesso a fornircela in una delle lettere prefatorie di una sua opera, l\u2019\"Evangelienbuch\", indirizzata all\u2019arcivescovo di Magonza Liutberto (863-889). Probabilmente fu allievo anche di Salomone vescovo di Costanza: sempre in una lettera prefatoria al \"Liber Evangeliorum\", indirizzata proprio a Salomone, Otfrido lo definisce suo precettore (\"zuhtari\"). Successivamente abbiamo notizie della sua presenza all'interno dello scrittorio del monastero di Weissenburg, dove, alla met\u00e0 del IX secolo, fu un attivo compositore, studioso del testo sacro e maestro. Proprio a questo periodo risale la stesura della sua opera pi\u00f9 famosa, l\u2019\"Evangelienbuch\", e la compilazione di edizioni commentate di alcuni libri della Bibbia. Fu, inoltre, promotore di una intensa attivit\u00e0 di copiatura di opere grammaticali e patristiche, indispensabili per una corretta esegesi biblica. Non abbiamo informazioni precise sulla data della sua morte, ma questa \u00e8 presumibilmente avvenuta a Weissenburg attorno all\u2019870.\nOpere esegetiche.\nNel suo lavoro di composizione, Otfrido ha seguito una duplice direzione: da una parte ha dato vita all'innovativa creazione di un\u2019opera in volgare francone-renano; dall'altra si \u00e8 inserito in una tradizione ben consolidata di opere in latino legate, soprattutto, all'esegesi e allo studio della Bibbia. Lo stato degli studi \u00e8 attualmente molto disomogeneo: grande attenzione e interesse sono stati rivolti all\u2019\"Evangelienbuch\", che dispone di una bibliografia molto nutrita; completamente opposta \u00e8 la situazione che riguarda le sue opere in latino, quasi del tutto sconosciute e molte delle quali sono attualmente inedite.\nEvangelienbuch.\n\u00c8 sicuramente la sua opera pi\u00f9 famosa e studiata: si tratta di un\u2019armonia evangelica (ovvero un accordo tra i quattro Vangeli canonici) scritta in versi, all'incirca settemila, in dialetto francone antico. L\u2019opera venne realizzata da Otfrido dichiaratamente in favore dei confratelli o dei laici che avevano difficolt\u00e0 a comprendere il latino. Non si tratta di una traduzione diretta dal testo latino della Vulgata, ma di una libera composizione e parafrasi in una lingua che l\u2019autore stesso definisce \"teothisca\". Lo scopo dell\u2019opera era raccontare la vita e gli insegnamenti di Ges\u00f9, e di fornirne una interpretazione in chiave morale e allegorica, tipico dell\u2019esegesi biblica medievale.\nLo spiccato interesse degli studiosi per questa opera \u00e8 dato dal fatto che si tratta del pi\u00f9 antico poema religioso in volgare alto tedesco, cosa che lo rende un esemplare unico e prezioso nel suo genere. Nonostante la grande fortuna di cui gode oggi, nel Medioevo non ebbe grande circolazione.\nL\u2019opera \u00e8 suddivisa in cinque libri ed \u00e8 accompagnata da quattro epistole dedicatorie; tre aprono il poema: la prima, \"Ad Ludovicum\", \u00e8 indirizzata al re Ludovico il Germanico, la seconda, \"Ad Liutbertum\", a Liutberto arcivescovo di Magonza tra l\u2019863 e l\u2019889, e la terza, \"Ad Salomonem\", a Salomone vescovo di Costanza; infine un\u2019epistola chiude l\u2019intero libro, \"Ad monachos St. Galli\", diretta a Hartmuat e Werinberto, due monaci del monastero di San Gallo e amici di Otfrido. A parte la lettera dedicata a Liutberto, in latino, le altre epistole sono tutte in dialetto francone antico e caratterizzate dalla presenza di acrostici. L\u2019esistenza di queste lettere in apertura dell\u2019opera, in particolare quella a Liutberto e quella a Ludovico il Germanico, hanno permesso di datare la stesura dell\u2019\"Evangelienbuch\" all\u2019incirca tra l\u2019863 e l\u2019871.\nIl testo \u00e8 tramandato da quattro manoscritti, il codice Wien, \u00d6sterreichische Nationalbibliothek, 2687 (=V) e altri tre testimoni, conservati in maniera parziale: Pal. Lat. 52 (=P, della seconda met\u00e0 del IX secolo) conservato alla Heidelberg Universit\u00e4tsbibliothek,; Codex Discissus (= D, del X secolo), conservato in forma frammentaria in tre luoghi diversi (Berlin, Staatsbibliothek 4\u00b0 504; Bonn, Universit\u00e4tsbibliothek 499 (78) folio; Wolfenb\u00fcttel, Herzog-August Bibliothek, Extravagantes 131.1-131.1a); M\u00fcnchen, Bayerische Staatsbibliothek, Cgm 14 (=F, del X secolo). Tra questi manoscritti il codice Wien 2687 ricopre un ruolo preminente: \u00e8 l\u2019unico che conserva l\u2019opera in forma integrale, venne prodotto nello scrittorio di Weissenburg nella seconda met\u00e0 del IX secolo, ed \u00e8 stato riconosciuto come antigrafo e capostipite dell\u2019intera tradizione, ma, soprattutto, come testimone autografo di Otfrido, almeno per quanto riguarda le correzioni e le aggiunte che si presentano lungo tutto il testo.\nGlossae.\nOtfrido, maestro a Weissenburg nella seconda met\u00e0 del IX secolo, concep\u00ec, in funzione della scuola locale, un progetto di interpretazione del testo biblico. Di questo progetto ci danno testimonianza diversi commentari biblici per glossa, che riportano il testo di uno o pi\u00f9 libri della Bibbia accompagnato da un apparato di spiegazioni marginali.\nIn tutti i casi si tratta di opere conservate in manoscritti provenienti dallo scrittorio di Weissenburg; Wolfgang Kleiber ha riconosciuto nella mano copista di questi codici la stessa del correttore del codice Wien 2687, precedentemente identificato come lo stesso Otfrido da Johann Kelle, e quindi, anche in questo, si tratterebbe di codici autografi. Molto interessante \u00e8 il fatto che tutti questi codici presentano caratteristiche codicologiche e redazionali assai simili: il testo si presenta diviso su tre colonne, quella centrale destinata a ospitare il testo del libro biblico, mentre le altre due laterali accolgono una serie corposa di glosse collegate al testo principale mediante un ricchissimo sistema di segni richiamo tracciati corrispondenza del versetto e della spiegazione corrispondente a margine. Per rendere l\u2019operazione pi\u00f9 chiara e immediata, i segni di richiamo sono stati tracciati in inchiostro rosso. Si tratta sicuramente di un progetto editoriale unitario ed organico che mostrerebbe una forte intenzionalit\u00e0 e autorialit\u00e0 da parte di Otfrido.\nLa mano di Otfrido viene infine ricondotta, sempre da Kleiber, ad altri due codici di contenuto grammaticale i quali testimonierebbero l\u2019attivit\u00e0 di maestro svolta dal nostro autore all'interno della scuola monastica. Uno contiene le \"Institutiones\" di Prisciano, mentre l\u2019altro riporta alcune opere minori di Prudenzio, in particolare l\u2019\"Hamartigenia\",e l\u2019\"Apotheosis\" accompagnate da un ristretto numero di carmi, i cosiddetti \"Carmina Weissenburgensia\".\nGlossae in Evangelia.\nL\u2019opera consiste in un corpo di glosse a commento e spiegazione del testo dei quattro Vangeli canonici. Il testo \u00e8 tramandato dal codice Weissenburg 26, conservato presso la Herzog-August-Bibliothek di Wolfenb\u00fcttel.\nIl manoscritto contiene al suo interno un\u2019edizione commentata dei quattro Vangeli (ff. 14r-268v) preceduta da un corpo di prefazioni piuttosto consistente (ff. 1r-13v) e seguita da un \"Capitulare de anni circulo\" (ff. 269r-286v). A partire da un\u2019analisi paleografica e dal confronto con il codice Wien 2867, testimone autografo dell\u2019\"Evangelienbuch,\" Wolfgang Kleiber rintracciava anche in questo codice la mano di Otfrido, riconoscendolo come redattore e principale copista sia delle glosse sia del corpo di prefazioni.\nI commentari si presentano tutti con le stesse caratteristiche formali (pagina divisa in tre, testo evangelico al centro, colonne laterali occupate da un ricco apparato di glosse collegate al testo principale mediante un sistema di segni richiamo in inchiostro rosso) e tra questi quello al Vangelo di Matteo \u00e8 sicuramente il pi\u00f9 complesso e interessante.\nGrazie a uno studio sistematico delle glosse si \u00e8 potuto comprendere come il contenuto di queste non sia attribuibile a una diretta composizione originale di Otfrido. L\u2019autore ha recuperato materiale da fonti preesistenti, ha selezionato ci\u00f2 che reputava pi\u00f9 interessante e che meglio rispondeva alle sue esigenze e gli ha dato nuova forma, l\u2019ha riordinato andando a creare un mosaico del tutto nuovo.\nPer quanto riguarda le \"Glossae in Mattheum\" le fonti primarie a cui l\u2019autore fa ricorso sono principalmente due: lo pseudo Beda nell\u2019\"Expositio in Euangelium Matthaei\", per la parte che va dall\u2019inizio al capitolo 26 versetto 8, e Rabano Mauro nel suo \"Commentarium in Matthaeum\" per la restante parte.\nLe spiegazioni tratte da queste due opere vengono a loro volta integrate e arricchite, per la parte dello pseudo Beda, da passi tratti dal C\"ommentarium in Mattheum\" di Ilario di Poitiers e, per la parte tratta da Rabano, dal \"Commentarium in euangelium Matthaei\" di Girolamo di Stridone. Queste fonti integrative forniscono, per la maggior parte, informazioni di tipo letterale e considerazioni morali.\nVi sono, inoltre, spiegazioni di passi specifici del Vangelo di Matteo che si trovano all'interno di omelie o di opere di commento ad altri libri della Bibbia. Infine, alcune spiegazioni relative ad altri Vangeli, in particolare Luca e Marco, in forza della loro somiglianza, vengono applicate anche al Vangelo di Matteo.\nGrazie allo studio materiale del codice \u00e8 stato possibile riconoscere due fasi redazionali distinte: la prima riguarda la stesura delle spiegazioni tratte dallo pseudo Beda e da Rabano; la seconda riguarda le integrazioni aggiuntive, generalmente scritte in inchiostro pi\u00f9 scuro e con margini di scrittura diversi. Un esempio possono essere le spiegazioni tratte dal C\"ommentarium in Mattheum\" di Ilario di Poitiers: si tratta di passi di lunghezza considerevole che, per mancanza di spazio nel foglio, spesso non vennero scritti in maniera continuativa, ma a spezzoni, trovando posto negli spazi rimasti liberi tra le glosse introdotte nella prima fase redazionale.\nDi grande interesse \u00e8 stata la possibilit\u00e0 di individuare fisicamente, all\u2019interno del fondo Weissenburg, i manoscritti di alcune fonti usati da Otfrido per la compilazione delle glosse: questo ha messo in evidenza una strettissima dipendenza tra i testi delle fonti e quello del nostro autore. Questo dato \u00e8 stato molto utile anche per comprendere al meglio le modalit\u00e0 di composizione di Otfrido, il quale, nella maggioranza dei casi, si \u00e8 attenuto pedissequamente a quanto trovava scritto nel testo che aveva di fronte nel momento in cui procedeva alla stesura della sua opera.\nGlossae in Hieremiam.\nSi tratta di un\u2019edizione commentata del libro di Geremia, presenta le stesse caratteristiche redazionali del commentario ai Vangeli ed \u00e8 conservata all'interno del manoscritto Wolfenb\u00fcttel, Herzog-August-Bibliothek, Weissenburg 32. Alla mano di Otfrido sono riconducibili l\u2019intero corpo di glosse, i segni di richiamo, alcune correzioni e il \"carme alcuiniano\" presente al foglio 108r. Per quanto riguarda quest\u2019opera non \u00e8 ancora stata compiuta un\u2019analisi sistematica delle fonti esegetiche.\nGlossae in Isaiam.\nAnche in questo caso \u00e8 un commento per glossa al libro di Isaia accompagnato da un breve apparato di prefazioni (ff. 1v-4v). A Otfrido si attribuisce la trascrizione dell\u2019intero corpo di glosse nonch\u00e9 la realizzazione dei segni di richiamo e delle numerose aggiunte e correzioni. Il testo \u00e8 conservato all'interno del codice Wolfenb\u00fcttel, Herzog-August-Bibliothek, Weissenburg 33.\nGlossae in duodecim prophetas minores.\nConservata nel manoscritto Wolfenb\u00fcttel, Herzog-August-Bibliothek, Weissenburg 36, l\u2019opera comprende il testo dei dodici Profeti minori, a cui vengono aggiunte le rispettive prefazioni geronimiane della Vulgata. Una delle possibili fonti per le glosse \u00e8 il commentario di Girolamo, ma un\u2019analisi sistematica deve ancora essere svolta. La parte trascritta da Otfrido comprende l\u2019intero corpo di spiegazioni marginali con i relativi segni di richiamo, le aggiunte e le correzioni.\nGlossae in acta Apostolorum, in epistulas catholicas et in Apocalypsim.\nL\u2019opera \u00e8 una edizione commentata degli Atti degli Apostoli, delle Epistole Cattoliche e dell\u2019Apocalisse, realizzata sempre su di un impianto di scrittura a tre colonne, ma con lievi differenze di carattere codicologico. L\u2019analisi delle fonti mostra che alla base ci sono sostanzialmente i commentari agli Atti, alle Epistole e all\u2019Apocalisse di Beda il Venerabile. Alla mano di Otfrido sono riconducibili le glosse, meno numerose rispetto agli altri commentari, i segni di richiamo, le scritture di evidenziazione e le frequentissime correzioni. Il testo \u00e8 conservato nel codice Wolfenb\u00fcttel, Herzog-August-Bibliothek, Weissenburg 59.\nCarmina tria.\nSi tratta di una serie di tre poemi in distici elegiaci, rispettivamente di quarantaquattro, sei e due versi, attribuiti a Otfrido. Questi sono presenti all\u2019interno del codice Reg. lat. 469, conservato presso la Biblioteca Apostolica Vaticana (ff. 25v-26v). Il manoscritto, dell\u2019XI secolo, \u00e8 in realt\u00e0 una collezione di testi poetici di Walafrido Strabone (808/809\u00a0\u2013m. 18.08.849): il \"De vita et fine Mammae monachi\" (ff. 2r-19v) e il \"De cultura hortorum\" (ff. 29v-39r), al cui interno sono conservati anche questi tre \"carmina\".\nFin dal primo verso emerge il nome \"Otfridus\", identificato da Michael Lapidge con il nostro autore. Il testo, dedicato a san Dionigi, racconta del furto e della conseguente restituzione di un lezionario che era stato affidato proprio all'autore.\nTali testi sono interessanti soprattutto perch\u00e9 permettono di cogliere ulteriori dettagli sulla vita del nostro autore: da quanto scritto nel secondo \"carmen\", si pu\u00f2 dedurre che Otfrido fu allievo anche di Ilduino di Saint-Denis, arcicappellano dell\u2019imperatore Ludovico il Pio.\nHanc seriem divinorum summameque librorum\nOtfridus summi scripsit amore dei,\nSancte, tua faltus, Dionisi, pace patrisque\nHiltwini et domini dulcia iussa sequens.\nL\u2019insieme di questa serie di libri sacri scrisse\nOtfrido attraverso il suo amore per Dio supremo,\nsostenuto, o Dionisio, dalla tua grazia e\nseguendo i dolci comandi del padre e signore Ilduino.\nEdizioni.\nEvangelienbuch.\nL\"'Evangelienbuch\" \u00e8 stato pi\u00f9 volte edito nel corso degli anni; di seguito vengono riportate le diverse edizioni del testo:\nNumerose sono state anche le edizioni parziali del testo; per una rassegna completa si rimanda a W. Kleiber, \"Otfrid von Weissenburg. Untersuchungen zur handschriftlichen \u00dcberlieferung und Studien zum Aufbau des Evangelienbuches\", Bern-M\u00fcnchen 1971.\nGlossae in Mattheum.\nAl momento esiste una sola edizione delle \"Glossae in Mattheum\" a cura di Cinzia Grifoni, Otfridus Wizanburgensis Glossae in Mattheum Turnhout, Brepols 2003 (Corpus Christianorum. Continuatio Mediaevalis 200).\nCarmina tria.\nAnche di questa opera esiste una sola edizione a cura di Ernst D\u00fcmmler, Monumenta Germaniae Historica, \"Antiquitates 1. Poetae Latini medii aevi\", vol. II Berlin 1881, pp. 407-8.\nPer ulteriori riferimenti:\nLe restanti opere dell\u2019autore sono al momento inedite."}
{"id": "1706813", "revid": "2206120", "url": "https://it.wikipedia.org/wiki?curid=1706813", "title": "George Vancouver", "text": "Ufficiale della Royal Navy, \u00e8 conosciuto per la sua esplorazione del Nord America, tra cui la costa pacifica lungo quelle che oggi sono le coste della Columbia Britannica, Alaska, Washington e Oregon. Esplor\u00f2 anche la costa sud-occidentale dell'Australia.\nPrima parte della carriera.\nGeorge Vancouver nacque a King's Lynn, Norfolk, Inghilterra, come sesto figlio di John Gasper van Couverden e Bridget Bernes. La famiglia, come molte altre sulla costa del Norfolk, era di origine olandese.\nAll'et\u00e0 di quindici anni attravers\u00f2 il Pacifico a bordo della HMS Resolution nel secondo viaggio di James Cook (1772-1775). Per Vancouver fu il primo servizio navale. In seguito accompagn\u00f2 Cook anche nel suo terzo viaggio (1776-1779), questa volta a bordo della nave sorella della Resolution, la HMS Discovery.\nAl momento del suo ritorno in Gran Bretagna nel 1779, Vancouver fu promosso come luogotenente. Fu poi a bordo della HMS Martin, di pattuglia nella Manica.\nVancouver serv\u00ec sulla nave di linea a 74 cannoni HMS Fame che nel 1782 fu coinvolta nella battaglia delle Saintes.\nAgli inizi degli anni Ottanta fu assegnato al servizio idrografico nelle Indie Occidentali; nel 1788 si trovava pertanto in Jamaica, al comando della HMH \u201cEurope\u201d.\nNel 1791, effettu\u00f2 il suo memorabile viaggio di circumnavigazione e di ricerca del passaggio di Nord-Est lungo le coste dell\u2019America nord-occidentale.\nLe esplorazioni tra il 1791-1795.\nVancouver navig\u00f2 lungo le coste dell'odierno stato di Washington e Oregon seguendo la rotta verso nord. Entr\u00f2 nello Stretto di Juan de Fuca, tra l'Isola di Vancouver e lo stato di Washington il 29 aprile 1792. Ordin\u00f2 l'esplorazione delle baie e delle insenature sulla costa occidentale del continente nord americano fino all'Alaska. La maggior parte di questo lavoro venne svolto da piccole imbarcazioni.\nIl 13 giugno 1792 Vancouver fu il primo europeo a entrare nel Burrard Inlet (nel porto dell'odierna citt\u00e0 di Vancouver), assegnando il nome dell'insenatura in onore del suo amico Sir Harry Burrard. Ritornando a Point Grey per\u00f2 incontr\u00f2 inaspettatamente una spedizione spagnola guidata da Dionisio Alcal\u00e1 Galiano e Cayetano Vald\u00e9s y Flores e venne a sapere che essi possedevano gi\u00e0 una carta della zona preparata l'anno prima durante una precedente spedizione spagnola guidata da Francisco de Eliza.\nNel mese di ottobre 1792 invi\u00f2 il tenente Robert William Broughton, con diverse barche, fino al fiume Columbia.\nDopo una visita alle coste della California allora spagnola, Vancouver trascorse l'inverno esplorando le isole Hawaii.\nL'anno seguente torn\u00f2 nella Columbia Britannica e procedette verso nord, per tornare pi\u00f9 tardi verso la California.\nNel 1794 raggiunse la Baia di Cook, il punto pi\u00f9 settentrionale della sua esplorazione, e da l\u00ec segu\u00ec la costa a sud dell'Isola Baranov che aveva visitato l'anno prima. Salp\u00f2 poi per la Gran Bretagna via Capo Horn, arrivandoci nel settembre 1795, completando in tal modo una circumnavigazione.\nIl ritorno in Inghilterra e la morte.\nVancouver incontr\u00f2 difficolt\u00e0 in patria. Venne attaccato nei giornali, e la sua carriera volse rapidamente al termine. Uno dei navigatori pi\u00f9 importanti del Regno Unito mor\u00ec nell'oblio nel 1798, quarantenne, nemmeno tre anni dopo aver completato il suo ultimo viaggio. La sua modesta tomba si trova nel cimitero della chiesa di St. Peters, Petersham, prossima a Richmond upon Thames."}
{"id": "1706822", "revid": "200568", "url": "https://it.wikipedia.org/wiki?curid=1706822", "title": "Magnetismo", "text": "In fisica il magnetismo \u00e8 quel fenomeno per cui alcuni materiali sono in grado di attrarre il ferro nonch\u00e9 trasmettere tale capacit\u00e0 ad altri materiali.\nPer estensione semantica, il magnetismo \u00e8 anche la branca della fisica concernente il suddetto fenomeno. In particolare per fenomeni stazionari, ovvero non variabili nel tempo, si parla pi\u00f9 specificatamente di magnetostatica (che presenta alcune analogie formali con l'elettrostatica allorch\u00e9 si sostituiscano alle distribuzioni di carica elettrica le densit\u00e0 di corrente elettrica).\nPer fenomeni dipendenti dal tempo invece i campi elettrici e magnetici si influenzano a vicenda. Come risultato degli studi svolti durante la prima met\u00e0 dell'Ottocento da Oester, Amp\u00e8re, Faraday e molti altri, una descrizione unificata dei due campi fu ottenuta nel 1864 dallo scienziato britannico James Clerk Maxwell all'interno della teoria dell'elettromagnetismo classico ovvero l'elettrodinamica classica.\nStoria.\nL'esistenza di un magnetismo naturale era nota gi\u00e0 agli antichi greci (V - VI secolo a.C.), ma probabilmente ancora precedentemente era stato scoperto nell'antica Cina dove, si dice, fosse in uso un rudimentale prototipo di bussola magnetica. Aristotele riferisce che gi\u00e0 Talete affermava che la \u00abpietra di Magnesia [...] avesse anima perch\u00e9 muove il ferro\u00bb, fornendo quindi una prima teoria in materia. Plinio il Vecchio, nella sua \"Naturalis historia\", attribuisce l'etimologia del termine \"magnete\" ad un pastore cretese di nome \"Magnes\", il quale scopr\u00ec casualmente le propriet\u00e0 della magnetite appoggiandovi sopra il suo bastone con la punta in ferro.\nQuello che \u00e8 certo, comunque, \u00e8 che gli antichi avevano scoperto la capacit\u00e0 di alcuni minerali (ad esempio la magnetite) di attrarre la limatura di ferro o piccoli oggetti ferrosi. Allo stesso modo, Tito Lucrezio Caro (99 a.C. - 55 a.C.) nel \"De rerum natura\" racconta un curioso esperimento elettromagnetico osservato a Samotracia (VI,or 1042 - 1048): \u00abAvviene anche, talora, che da questa pietra s'allontani la natura del ferro, solita a fuggirla e seguirla a vicenda. Ho visto anche sobbalzare anelli ferrei di Samotracia, e limatura di ferra infuriare entro bronzei bacili, sotto cui fosse stato posto il magnete: tanto il ferro si mostra impaziente di fuggir dalla pietra. Per il frapporsi del bronzo si crea tanta discordia [\u2026].\u00bb Questa capacit\u00e0 di esercitare una forza a distanza ha dato fin dagli albori un particolare significato nei secoli al magnetismo. Tuttora nel XXI secolo si sente ancora talvolta parlare di \"forze magnetiche\" lasciando sottintendere un significato arcano e misterioso.\nIl pi\u00f9 importante studio medievale sull'argomento \u00e8 certamente la \"epistola de magnete\" di Pietro Peregrino di Maricourt (del 1296), che tra l'altro introduce il concetto e la terminologia dei due poli (Nord e Sud) della calamita, spiega come determinarne con precisione la posizione, ne descrive le interazioni reciproche, attrattive e repulsive, e propone l'esperimento della calamita spezzata. Nel 1600 apparve il \"De magnete\" di William Gilbert, che rimase a lungo il testo di riferimento sul tema del magnetismo. I primi studi quantitativi sui fenomeni magnetostatici si possono far risalire alla fine del Settecento - inizio dell'Ottocento ad opera dei francesi Biot e Savart e, successivamente, di Amp\u00e8re sempre in Francia.\nDescrizione.\nPoli magnetici.\nAnalogamente al caso elettrostatico anche nel magnetismo si individuano due sorgenti di campo di natura opposta che vengono convenzionalmente definiti poli. Come due cariche opposte si attraggono e due cariche simili si respingono lo stesso \u00e8 per i poli magnetici. Usando come magnete di riferimento la Terra si parler\u00e0 allora di polo nord e sud, in particolare il polo nord geografico corrisponde grossomodo al polo sud magnetico e viceversa. Una propriet\u00e0 interessante dei magneti naturali \u00e8 che essi presentano sempre sia un polo nord che un polo sud. Se si divide in due parti un magnete, tentando di \"separarne\" i due poli, si ottengono due magneti del tutto simili (ciascuno con una coppia di poli opposti).\nPoich\u00e9 il processo pu\u00f2 concettualmente proseguire all'infinito \u00e8 ipotizzabile che il magnetismo naturale abbia origine nelle propriet\u00e0 atomiche della materia. Considerando infatti ogni elettrone orbitale come una microscopica spira percorsa da corrente e tenendo anche conto del momento di spin si pu\u00f2 intuire che collettivamente questi possano contribuire, in un mezzo materiale, a presentare un campo magnetico macroscopicamente osservabile. In realt\u00e0 occorre tenere conto del fatto che i moti di agitazione termica tendono, in generale, a disporre casualmente tutti questi microscopici dipoli magnetici, cos\u00ec che normalmente l'effetto magnetico complessivo \u00e8 nullo. Solo in taluni minerali, i magneti naturali, i micromagnetini si \"autodispongono\" secondo direzioni comuni formando su scala macroscopica le cosiddette regioni o domini di Weiss con dipoli tutti orientati nella stessa direzione.\nUnit\u00e0 di misura.\nNel Sistema Internazionale l'unit\u00e0 di misura del campo induzione magnetica B \u00e8 il tesla (simbolo T), mentre per il campo magnetico H si usa l'ampere/metro (A/m). Nel vecchio sistema cgs l'intensit\u00e0 del campo magnetico si misura in oersted ed il campo densit\u00e0 di flusso magnetico si misura in gauss.\nMonopoli magnetici liberi.\nI monopoli magnetici liberi, a tutt'oggi, non sono mai stati osservati sperimentalmente, sebbene previsti teoricamente negli anni '30 da Dirac e Majorana. Ci\u00f2 conferisce una particolare propriet\u00e0 alle linee di forza del campo magnetico: esse sono sempre chiuse e il flusso del campo attraverso qualsiasi superficie chiusa \u00e8 nullo. Si pu\u00f2 dimostrare che da ci\u00f2 discende che il campo magnetico ha il medesimo flusso attraverso tutte le superfici che si \"appoggiano\" alla medesima curva chiusa. Un campo vettoriale con questa interessante propriet\u00e0 \u00e8 detto anche solenoidale. Nel settembre 2009 tuttavia, \u00e8 stato isolato in una struttura molecolare cristallina, un quasi-monopolo magnetico.\nMagnetismo terrestre.\nParticolarmente rilevante \u00e8 l'esistenza di un magnetismo terrestre. Il nostro pianeta presenta infatti un debole magnetismo (da 25 a 65 microtesla) con distribuzione del campo grosso modo equivalente a quella generata da un dipolo magnetico disposto lungo la direttrice Polo Nord - Polo Sud lentamente variabile nel tempo. Il Polo Nord magnetico \u00e8 spostato di circa 1.000\u00a0km da quello geografico e si trova attualmente in territorio canadese.\nLa definizione di poli nord e sud \u00e8 legata alla propriet\u00e0 di un ago magnetico libero di ruotare senza attriti attorno al suo baricentro di disporsi lungo le linee del suddetto campo di forze. Pertanto definendo il polo magnetico tipo \"nord\" quello dell'ago della bussola che si rivolge a Nord ne segue che il polo Nord terrestre \u00e8 in realt\u00e0 un polo Sud magnetico e viceversa.\nMagnetismo dei materiali.\nUn materiale sottoposto a campo magnetico esterno pu\u00f2 avere diversi comportamenti. Di seguito i comportamenti principali. Il meccanismo fisico sottostante responsabile \u00e8 la polarizzazione magnetica dei materiali.\nDiamagnetismo.\nI materiali diamagnetici sono caratterizzati dal fatto che in presenza di un campo magnetico esterno la magnetizzazione ha verso opposto rispetto al campo esterno, quindi questi materiali ne vengono debolmente \"respinti\".\nNell'esperienza comune le sostanze che manifestano un comportamento diamagnetico sono l'acqua, la maggior parte delle sostanze organiche (DNA, oli, plastiche) e alcuni metalli come il mercurio, l'oro, il rame, l'argento e il bismuto.\nI superconduttori possono essere considerati diamagneti perfetti (superdiamagnetismo), in quanto espellono completamente il campo magnetico (effetto Meisner).\nParamagnetismo.\nI materiali paramagnetici sono caratterizzati dal fatto che in presenza di un campo magnetico esterno la magnetizzazione ha lo stesso verso del campo esterno e quindi ne vengono attratti. \nEsempi di materiali paramagnetici sono l'aria e l'alluminio.\nFerromagnetismo.\nI materiali ferromagnetici sono caratterizzati dal fatto di magnetizzarsi molto intensamente sotto l'azione di un campo magnetico esterno e di restare a lungo magnetizzati quando il campo si annulla, diventando cos\u00ec magneti. Questa propriet\u00e0 si mantiene solo al di sotto di una certa temperatura, detta temperatura di Curie, al di sopra della quale il materiale si comporta come un materiale paramagnetico. Per il ferro, ad esempio, questa temperatura \u00e8 di circa 770 \u00b0C.\nAntiferromagnetismo.\nI materiali ferromagnetici sono caratterizzati dal fatto di presentare un comportamento apparente neutro sotto l'azione di un campo magnetico esterno, almeno fino ad una certa temperatura critica, detta di N\u00e9el, oltre la quale presentano un comportamento paramagnetico.\nUn esempio tipico \u00e8 il diossido di manganese (MnO2).\nTale comportamento \u00e8 dovuto all'allineamento antiparallelo dei momenti magnetici degli atomi nel materiale, a differenza del caso ferromagnetico dove l'allineamento \u00e8 parallelo, e che annulla completamente il campo esterno.\nFerrimagnetismo.\nI materiali ferrimagnetici hanno una struttura simile agli antiferromagnetici ma in essi l'allineamento antiparallelo dei momenti magnetici atomici non \u00e8 perfetto e il campo esterno non viene annullato, producendo un comportamento analogo a quello dei materiali ferromagnetici.\nVetri di spin.\nI vetri di spin hanno una distribuzione probabilistica degli spin interni per cui possono mostrare in modo casuale propriet\u00e0 sia ferromagnetiche che antiferromagnetiche."}
{"id": "1706823", "revid": "1983214", "url": "https://it.wikipedia.org/wiki?curid=1706823", "title": "Shiva (disambigua)", "text": ""}
{"id": "1706824", "revid": "79520", "url": "https://it.wikipedia.org/wiki?curid=1706824", "title": "Otfrid", "text": ""}
{"id": "1706825", "revid": "987147", "url": "https://it.wikipedia.org/wiki?curid=1706825", "title": "Atassia spinocerebellare", "text": "L' atassia spinocerebellare (SCA) \u00e8 una malattia neurologica a eziologia genetica. Pu\u00f2 essere classificata in diversi tipi, ciascuno con determinati sintomi e cause. La causa viene spesso associata a un malfunzionamento del Proteasoma (complesso deputato alla degradazione delle proteine). A seguito di questa disfunzione si registra un notevole accumulo di atassina a livello del citoplasma e da ci\u00f2 scaturisce l'insorgere della malattia.\nTrattamento.\nIl primo passo per una corretta terapia \u00e8 comprendere di quale delle tante tipologie si tratti nel caso specifico. In seguito vanno trattate per prima le lesioni, mentre grazie ai sintomi e i segni si riescono a curare i disturbi paraneoplastici riscontrati, utilizzando gli appositi anticorpi. Attualmente non esiste una terapia efficace per le varie forme di SCA .\nPrognosi.\nLa prognosi e la relativa aspettativa di vita cambia a seconda della tipologia.\nGeneralmente, infausta."}
{"id": "1706828", "revid": "466539", "url": "https://it.wikipedia.org/wiki?curid=1706828", "title": "Mortimer Durand", "text": "Biografia.\nCarriera indiana.\nDurand prest\u00f2 servizio in India nel 1873. Durante la seconda guerra anglo-afghana (1878-1880) fu segretario politico a Kabul. Dal 1884 al 1894 fu segretario degli esteri nell'India britannica.\nLa linea Durand.\nNel 1893 negozi\u00f2 con Abdur Rahman Khan, emiro afghano, la frontiera fra l'India britannica e l'Afghanistan. Questo confine, la cosiddetta linea Durand, che deve a lui il suo nome, fin\u00ec per creare seri problemi politici in tempi successivi, comportando la separazione di aree tribali omogenee (la cosiddetta terra dei Pashtun o Pashtunistan). La linea Durand segna tuttora, sostanzialmente, il confine fra l'Afghanistan ed il Pakistan. L'accordo raggiunto da Durand contribu\u00ec comunque a rinsaldare i buoni rapporti tra l'emiro e la corona britannica.\nAmbasciatore.\nParlando correntemente il f\u0101rsi, Durand fu ministro plenipotenziario a Teheran dal 1894 al 1900. Successivamente fra il 1900 ed il 1903 fu ambasciatore in Spagna, mentre dal 1903 al 1906 negli Stati Uniti d'America.\nOpere letterarie.\nDal 1906, dopo il suo ritorno in Inghilterra, si dedic\u00f2 alla scrittura. Pubblic\u00f2 fra l'altro una biografia del padre, il generale Henry Marion Durand (1812-1871), divenuto famoso per aver contribuito all'espugnazione di Ghazni durante la prima guerra anglo-afghana, ed alcuni romanzi (spesso con la moglie E. R. Durand (1852-1913) coautrice). Tra le sue opere si segnalano \"An Autumn Tour in Western Persia\", pubblicata nel 1902, e \"Nadir Shah. An Historical Novel\", risalente al 1908.\nMorte.\nDurand mor\u00ec a Quetta, Emirato di Quetta, Sultanato del Balochistan, Britannico Balochistan, India britannica, nel 1924. Egli \u00e8 stato sepolto in Durand Street, Lahore, Punjab pakistano, Pakistan."}
{"id": "1706829", "revid": "611126", "url": "https://it.wikipedia.org/wiki?curid=1706829", "title": "Bianco (cavallo)", "text": ""}
{"id": "1706831", "revid": "281901", "url": "https://it.wikipedia.org/wiki?curid=1706831", "title": "Apogon", "text": "Apogon \u00e8 un genere di pesci della famiglia Apogonidae."}
{"id": "1706832", "revid": "234493", "url": "https://it.wikipedia.org/wiki?curid=1706832", "title": "Energia", "text": "Lenergia \u00e8 la grandezza fisica che misura la capacit\u00e0 di un corpo o di un sistema fisico di compiere lavoro, a prescindere dal fatto che tale lavoro sia o possa essere effettivamente svolto.\nIl termine \"energia\" deriva dal tardo latino \"energ\u012ba\", a sua volta tratto dal greco \u1f10\u03bd\u03ad\u03c1\u03b3\u03b5\u03b9\u03b1 (\"en\u00e9rgeia\"), derivato di \u1f10\u03bd\u03b5\u03c1\u03b3\u03ae\u03c2 (o l'equivalente \u1f10\u03bd\u03b5\u03c1\u03b3\u03cc\u03c2), 'attivo', composto dalla particella intensiva \"en\" e \u1f14\u03c1\u03b3\u03bf\u03bd (\"ergon\", 'lavoro', 'opera'). Il termine \u00e8 stato introdotto da Aristotele in ambito filosofico per distinguere la \u03b4\u03cd\u03bd\u03b1\u03bc\u03b9\u03c2 (\"d\u00fdnamis\"), la possibilit\u00e0, la \"potenza\" propria della materia informe, dalla reale capacit\u00e0 (\u1f10\u03bd\u03ad\u03c1\u03b3\u03b5\u03b9\u03b1) di far assumere in atto realt\u00e0 formale alle cose.\nLa parola italiana \"energia\" non \u00e8 direttamente derivata dal latino, ma \u00e8 ripresa nel XV secolo dal francese \"\u00e9nergie\". \u00abIn Francia \"\u00e9nergie\" \u00e8 usato dal XV secolo nel senso di \"forza in azione\", con vocabolo direttamente derivato dal latino, mai con significato fisico. In Inghilterra nel 1599 \"energy\" \u00e8 sinonimo di \"forza o vigore di espressione\". Thomas Young \u00e8 il primo a usare, nel 1807, il termine \"energy\" in senso moderno\u00bb\nIl concetto di energia pu\u00f2 emergere intuitivamente dall'osservazione sperimentale che la capacit\u00e0 di un sistema fisico di compiere lavoro diminuisce a mano a mano che questo viene prodotto. In questo senso l'energia pu\u00f2 essere definita come una propriet\u00e0 posseduta dal sistema che pu\u00f2 essere scambiata fra i corpi attraverso il lavoro (vedi Trasferimento di energia).\nStoria del termine e della nozione.\nIl termine \"energia\" fu usato per la prima volta per indicare una grandezza fisica da Keplero nel suo \"Harmonices Mundi\" del 1619, tuttavia il termine \"energia\" fu introdotto sistematicamente nella letteratura scientifica in termini moderni solo a partire dalla fine del XIX secolo. Prima di allora si alternarono a seconda del contesto e dell'autore anche i termini \"vis viva\", \"forza\" o \"lavoro\". Il primo si conserva come tradizione storica ancora oggi nel nome di alcuni teoremi, mentre gli ultimi due termini hanno acquisito nella fisica moderna un significato completamente differente da quello dell'energia.\nLa controversia sulla \"vis viva\".\nStoricamente, la prima grandezza simile a quella oggi indicata come energia cinetica apparve negli studi di Gottfried Leibniz nel 1686, chiamata con il nome di \"vis viva\" (\"forza viva\") in contrapposizione alla \"vis mortua\" (\"forza morta\") usata per designare l'inerzia. Il dibattito principale nella fisica del XVII e XVIII secolo era incentrato concettualmente non su un principio di conservazione, piuttosto sulla ricerca di una grandezza fisica che fosse in grado di misurare gli effetti dell'azione di una forza sui corpi, o in termini moderni di una interazione fra questi. Una forza che agisce su un corpo avr\u00e0 l'effetto di modificare la sua velocit\u00e0, cos\u00ec facendo cambieranno sia l'energia cinetica sia la quantit\u00e0 di moto formula_1 definita come:\nA partire da queste due diverse possibilit\u00e0 nacque lo scontro fra Leibniz, che riteneva pi\u00f9 adeguata come misura di una forza la \"vis viva\", e i sostenitori della teoria cartesiana, che utilizzavano invece la quantit\u00e0 di moto. Nella formulazione odierna della meccanica classica, entrambe le grandezze hanno la stessa importanza: come fu chiaro a partire da d'Alembert, il problema era unicamente legato all'uso di due punti di vista differenti. Infatti \u00e8 possibile considerare gli effetti di una forza sommati rispetto a intervalli di tempo formula_3, da cui si ricava la variazione della quantit\u00e0 di moto direttamente in base al primo principio della dinamica:\nOppure \u00e8 possibile considerare gli effetti di una forza sommati rispetto allo spazio, avendo in mente come esempio la compressione di una molla che frena un corpo in moto. Il risultato che si ottiene \u00e8 che il lavoro formula_5 di una forza compiuto su un corpo \u00e8 uguale al cambiamento dell'energia cinetica del corpo stesso:\nIn questo senso la differenza di energia cinetica o della quantit\u00e0 di moto finale e iniziale sono solo due misure diverse degli effetti dell'azione di una forza.\nImportanza fisica.\nL'energia \u00e8 una grandezza fisica estensiva (l'energia di due corpi \u00e8 semplicemente la somma delle energie dei corpi presi singolarmente), che ha una importanza centrale nella formulazione di molte teorie, dalla meccanica classica alla termodinamica, dalla teoria della relativit\u00e0 alla meccanica quantistica.\nUna precisa definizione di energia non \u00e8 semplice da fornire, l'energia non ha alcuna realt\u00e0 materiale ma \u00e8 piuttosto un concetto matematico astratto che esprime un vincolo rispetto ai processi possibili e una simmetria temporale delle leggi fisiche. Non esiste quindi nessuna sostanza o fluido corrispondente all'energia pura. Come scrisse Feynman:\nUn corpo pu\u00f2 incrementare o diminuire la sua energia in seguito a una interazione con altri corpi: la variazione di energia riflette quindi i cambiamenti occorsi nelle sue propriet\u00e0 microscopiche. Esistono numerose possibili interazioni; dal punto di vista qualitativo si possono distinguere la meccanica, con ad esempio urti fra corpi rigidi o forze fra particelle puntiformi, dalla termodinamica, dove si considerano ad esempio le reazioni fra gas a temperature differenti. Dal punto di vista del tipo di interazione, esistono in natura diversi tipi di forze, come quella gravitazionale, quella nucleare o quella elettrica. Tuttavia, tutti questi possibili processi lasciano invariata la quantit\u00e0 totale di energia, che quindi diviene la grandezza fisica costante per sistemi chiusi o isolati.\nSviluppi tecnologici.\n\u00abDa una prospettiva biofisica fondamentale, sia l'evoluzione umana nella preistoria sia il corso della storia possono essere visti come una continua ricerca di modi per controllare depositi e flussi di energia in forme sempre pi\u00f9 concentrate e versatili, allo scopo di convertirle, in modalit\u00e0 sempre pi\u00f9 convenienti, a costi pi\u00f9 bassi e con maggiore efficienza, in calore, luce e movimento.\u00bb.\n \nPer millenni l'uomo ha utilizzato unicamente, come forza motrice, l'energia muscolare soprattutto quella propria anche tramite semplici tecnologie di utensili manuali (esempio: Controllo del fuoco da parte dei primi uomini) e successivamente quella degli animali domestici.\nLo sfruttamento di altri tipi di energie ha avuto inizio con la conversione dell'energia potenziale e cinetica dell'acqua e del vento, forze motrici inanimate, tramite accorgimenti tecnologici pi\u00f9 complessi come mulini e vele.\nIl motore a vapore, convertendo l'energia chimica del carbone in energia meccanica, ha rappresentato la prima forza motrice inanimata alimentata da combustibili fossili.\nL'invenzione dei motori a combustione interna ha dato l'avvio allo sfruttamento degli idrocarburi e nello stesso periodo alla diffusione di turbine per l'utilizzo dell'energia elettrica con i relativi risvolti tecnologici.\nL'utilizzo dell'energia elettrica ha permesso, tra gli altri utilizzi, lo sviluppo dell'industria chimica di sostanze sintetiche, fertilizzanti, esplosivi, cemento, ecc.\nL'ultimo sfruttamento tecnologico \u00e8 rappresentato dall'energia atomica coi suoi risvolti civili e militari. \nLe societ\u00e0 moderne tecnologicamente avanzate sono estremamente dipendenti dall'energia (in particolare nelle sue forme di energia meccanica, energia elettrica, energia chimica ed energia termica) in tutti i suoi processi produttivi e gestionali (ad esempio autotrazione, trasporto marittimo e aereo, riscaldamento, illuminazione, funzionamento di apparecchiature elettriche e processi industriali). Grande interesse e preoccupazione riveste dunque il problema energetico globale riguardo sia l'esaurimento delle fonti fossili, la principale fonte di energia primaria, il cui utilizzo intensivo ha permesso lo sviluppo economico dalla prima rivoluzione industriale fino ai giorni nostri, sia i pericolosi problemi di inquinamento ambientale globali.\nUnit\u00e0 di misura.\nL'unit\u00e0 di misura derivata del Sistema Internazionale per l'energia \u00e8 il joule (simbolo: J); in termini di unit\u00e0 fondamentali del SI, 1 J \u00e8 pari a 1 kg\u00b7m2\u00b7s\u22122. Nel CGS l'unit\u00e0 di misura per l'energia \u00e8 l'erg, equivalente a 1 dyne\u00b7centimetro e in termini di unit\u00e0 base CGS a 1 g\u00b7cm2\u00b7s\u22122 (corrisponde a 10\u22127\u00a0J).\nA seconda dell'ambito, altre unit\u00e0 di misura sono adottate per misurare l'energia:\nEnergia meccanica.\nL'energia meccanica \u00e8 la somma di energia cinetica ed energia potenziale attinenti allo stesso sistema, da distinguere dall'energia totale del sistema in cui rientra anche l'energia interna.\nEnergia cinetica.\nL'energia cinetica \u00e8 l'energia che dipende unicamente dallo stato di moto del sistema preso in considerazione e da quello delle sue relative componenti. Per un corpo puntiforme l'energia cinetica formula_7 \u00e8 uguale alla met\u00e0 del prodotto della massa del corpo per il quadrato della sua velocit\u00e0:\nL'energia cinetica \u00e8 una grandezza che pu\u00f2 assumere solo valori positivi. Considerando corpi rigidi estesi non puntiformi, l'energia cinetica dipender\u00e0 anche dalla velocit\u00e0 angolare attraverso un termine aggiuntivo chiamato energia rotazionale.\nLa variazione dell'energia cinetica a seguito dell'azione di una forza \u00e8 legata al lavoro, cio\u00e8 al prodotto scalare della forza per la distanza dello spostamento effettuato. Il lavoro formula_5 di una forza compiuto su un corpo \u00e8 infatti uguale al cambiamento dell'energia cinetica del corpo stesso:\nin base al teorema energia-lavoro o teorema delle forze vive.\nEnergia potenziale.\nL'energia potenziale \u00e8 un tipo di energia che dipende unicamente dalla configurazione o dalla posizione dei corpi e delle particelle in interazione.\nA seconda del tipo di interazione e di forza considerata esistono numerosi tipi di energia potenziale. L'esempio pi\u00f9 semplice di energia potenziale \u00e8 quella posseduta da un corpo di massa formula_11 posto a un'altezza formula_12 nel campo gravitazione terrestre, uguale a:\ndove formula_14 \u00e8 l'accelerazione di gravit\u00e0. Questo tipo di energia dipende solo dalla posizione di un corpo e quando questo viene lasciato cadere l'energia potenziale cambia durante il tempo la propria forma diventando cinetica. L'energia potenziale \u00e8 definita a meno di una costante additiva, in questo esempio a meno della possibile scelta del punto rispetto a cui misurare l'altezza formula_12.\nEnergia termica.\nCalore e lavoro come forme di scambio dell'energia.\nIl calore e il lavoro non possono essere definiti come \"forme di energia\", sebbene abbiano le sue stesse unit\u00e0 di misura, dato che non sono propriet\u00e0 di un singolo corpo ma piuttosto sono propriet\u00e0 della trasformazione termodinamica presa in considerazione. In altre parole, il calore e il lavoro non sono posseduti da un sistema e non sono quindi una variabile di stato, ma sono invece \"energia in transito\", la manifestazione sperimentale dello scambio di energia che avviene attraverso due sistemi. Il calore e il lavoro possono tuttavia essere misurati e utilizzati nella pratica per prevedere la differenza di energia posseduta da un corpo fra la fine e l'inizio del processo o della trasformazione.\nIn termodinamica il principio di conservazione dell'energia \u00e8 contenuto nel primo principio della termodinamica, secondo il quale la variazione di energia di un sistema formula_16 \u00e8 uguale alla somma del calore formula_17 e del lavoro formula_5 rispettivamente ceduto e compiuto dall'ambiente esterno al sistema:\nNon tutta l'energia di un sistema \u00e8 in grado di produrre lavoro in una trasformazione termodinamica, per via del secondo principio della termodinamica. La quantit\u00e0 di energia di un sistema disponibile per produrre lavoro pu\u00f2 essere infatti molto minore di quella totale del sistema. Il rapporto tra l'energia utilizzabile e l'energia fornita da una macchina viene chiamato rendimento.\nPrincipio di conservazione dell'energia.\nL'invarianza della quantit\u00e0 totale dell'energia \u00e8 espressa dal principio di conservazione dell'energia, secondo il quale la variazione di energia in una regione di spazio \u00e8 uguale al flusso netto di energia che fluisce verso lo spazio esterno. Sebbene l'espressione esatta dell'energia possa variare a seconda dei casi considerati, finora non \u00e8 stato scoperto nessun processo in grado di incrementare o diminuire globalmente l'energia, questa pu\u00f2 solo cambiare forma trasformandosi.\nIl principio di conservazione ha guidato la scoperta di nuove forme di energia e ha permesso di scoprire nuovi tipi di processi fisici e perfino nuove particelle. Agli inizi del XX secolo furono scoperti alcuni decadimenti nucleari con emissione di elettroni che non sembravano soddisfare il principio di conservazione dell'energia. Per risolvere il problema nel 1924 Niels Bohr avanz\u00f2 l'idea che a livello atomico l'energia non fosse strettamente conservata, proponendo una teoria che si rivel\u00f2 errata. Wolfgang Pauli nel 1930 ed Enrico Fermi nel 1934, ritenendo fondamentale e tenendo ferma la conservazione dell'energia, postularono invece l'esistenza di nuove interazioni e di una nuova particella mai osservata prima che fosse in grado di trasportare l'energia che risultava mancante negli esperimenti. In questo modo, guidati dal principio di conservazione dell'energia, riuscirono a scoprire il neutrino, una particella priva di carica elettrica, effettivamente osservata sperimentalmente nel 1959.\nIl principio di conservazione dell'energia riflette la simmetria temporale delle leggi fisiche rispetto a traslazioni temporali, il fatto cio\u00e8 che queste non cambiano con lo scorrere del tempo. Un esperimento condotto a un tempo formula_20 fornir\u00e0 lo stesso risultato dello stesso esperimento fatto nelle stesse medesime condizioni ma al tempo formula_21. Nella teoria della relativit\u00e0, la conservazione dell'energia e la conservazione della quantit\u00e0 di moto sono riuniti in un'unica legge che corrisponde globalmente alla simmetria delle traslazioni nello spaziotempo quadridimensionale.\nIl principio, nato nell'ambito dell'energia meccanica, pu\u00f2 essere esteso anche a tutte le altre forme di energia a partire dal calore, dal momento che questo si ottiene per dissipazione di energia meccanica a livello macroscopico e trattasi di energia cinetica a livello molecolare, mentre tutte le altre forme di energia degradano inevitabilmente in calore.\nEnergia e entropia.\nAlla \"Prima legge della termodinamica\" a cui attiene il \"Principio di conservazione di energia\", segue il \"Secondo principio della termodinamica\" a cui attiene il concetto di entropia.\nMentre l'energia totale dell'universo \u00e8 costante pur nelle sue varie trasformazioni, il suo potenziale per ottenere del lavoro utile diminuisce inesorabilmente, questa irrecuperabile perdita di utilit\u00e0 \u00e8 definita \"entropia\".\nL'energia in fisica classica e in fisica moderna.\nNella fisica classica, l'energia \u00e8 una propriet\u00e0 scalare continua immagazzinata da un sistema.\nNella meccanica quantistica invece per i sistemi legati (cio\u00e8 i sistemi in cui l'energia della particella non supera le barriere di potenziale) \u00e8 \"quantizzata\", cio\u00e8 pu\u00f2 assumere un numero discreto di valori (o \"livelli energetici\").\nL'equivalenza massa/energia.\nLa celebre equazione di Einstein E=mc\u00b2, diretta derivazione della teoria della relativit\u00e0 ristretta, mostra come massa ed energia siano due \"facce della stessa medaglia\" di un sistema fisico. Da questa semplice equazione si evince infatti che l'energia contribuisce all'inerzia di un corpo come la massa, cio\u00e8 anche l'energia contribuisce alla resistenza di corpo a essere accelerato.\nLe leggi quantistiche hanno mostrato che la massa pu\u00f2 essere trasformata in energia e viceversa, nei processi nucleari ad esempio il decadimento dei metalli pesanti come l'uranio in elementi pi\u00f9 leggeri comporta un difetto di massa corrispondente alla liberazione di energia sotto forma di radiazione.\nRispetto quindi alla meccanica classica, dove la massa e l'energia sono separatamente conservate, in relativit\u00e0 ristretta i due principi fisici possono essere fusi in un principio unico sotto la denominazione di principio di conservazione della massa/energia.\nEnergia oscura.\nL' \"energia oscura\" \u00e8 un'ipotetica forma di energia non direttamente rilevabile diffusa omogeneamente nello spazio, che potrebbe giustificare, tramite una grande pressione negativa, l'espansione accelerata dell'universo e altre evidenze sperimentali.\nSi stima che debba rappresentare una gran parte, circa il 68%, della massa-energia dell'universo, la cui quota che sfuggirebbe agli attuali metodi di rilevazione salirebbe a circa il 95% comprendendo anche la materia oscura.\nForme di energia.\nL'energia esiste in varie forme, ognuna delle quali ha una propria espressione in termini dei dettagli del sistema considerato, come la velocit\u00e0 o la distanza relativa fra particelle. Le principali forme di energia sono:\nL'energia potenziale elastica \u00e8 quella posseduta da un materiale elastico sottoposto a deformazione. L'energia luminosa o radiante \u00e8 l'energia trasportata dei fotoni che compongono la luce, quindi l'energia della radiazione elettromagnetica.\nFonti di energia.\nLe principali fonti di energia attraverso le quali \u00e8 possibile produrre energia elettrica, energia termica o direttamente energia meccanica sono:\nCon il termine \"energie da fonti rinnovabili\" si intendono quelle fonti di energia che non si esauriscono o si esauriscono in tempi che vanno oltre la scala dei tempi \"umani\" (ad esempio: energia solare, eolica, geotermica, mareomotrice, fusione nucleare), altrimenti si parla di \"energie da fonti non rinnovabili\" (ad esempio petrolio e carbone), mentre con il termine \"energie alternative\" si intendono le fonti di energia che possono essere impiegate in sostituzione dell'energia chimica prodotta dai classici combustibili o fonti fossili.\nConversione e trasformazione dell'energia.\nSi parla di \"conversione\" quando si passa da una forma di energia a un'altra, mentre si parla di \"trasformazione\" quando la forma di energia resta la stessa, ma se ne modificano alcuni parametri caratteristici.\nAd esempio una pila permette di convertire l'energia chimica in energia elettrica, mentre un trasformatore permette di trasformare l'energia elettrica variandone la tensione e l'intensit\u00e0 di corrente.\nOgni volta che avviene una conversione, una parte di energia (pi\u00f9 o meno consistente) viene inevitabilmente convertita in energia termica; si parla in questo caso di \"effetti dissipativi\".\nEnergia degli alimenti.\nNell'ambito della chimica degli alimenti, si parla di \"valore energetico\" per riferirsi all'energia che l'organismo umano pu\u00f2 ricevere attraverso il consumo di un alimento.\nSiccome parte dell'energia contenuta in un alimento pu\u00f2 essere persa durante i processi digestivi e metabolici, il valore energetico pu\u00f2 risultare minore rispetto al valore sperimentale ottenuto bruciando l'alimento in un calorimetro a bomba. Per tale motivo, sono stati messi a punto dei metodi sperimentali che tengono in conto tale perdite energetiche. Uno di questi metodi \u00e8 l'utilizzo dei cosiddetti fattori di Atwater, grazie ai quali il valore energetico di un alimento viene calcolato a partire dal valore energetico associato ad alcuni dei suoi macronutrienti pi\u00f9 importanti dal punto di vista energetico, in particolare: grassi, proteine e carboidrati.\nIn Europa, il valore energetico \u00e8 riportato per legge nell'etichetta nutrizionale dei prodotti alimentari, dove viene indicato in kcal o kJ per quantit\u00e0 di prodotto."}
{"id": "1706839", "revid": "79520", "url": "https://it.wikipedia.org/wiki?curid=1706839", "title": "Buriana", "text": ""}
{"id": "1706840", "revid": "156618", "url": "https://it.wikipedia.org/wiki?curid=1706840", "title": "Vandeana", "text": ""}
{"id": "1706841", "revid": "36426", "url": "https://it.wikipedia.org/wiki?curid=1706841", "title": "Francis Bacon (pittore)", "text": "\u00c8 noto per le sue immagini crude e inquietanti. Focalizzati sulla forma umana, i suoi soggetti includevano generalmente crocifissioni, ritratti di papi, autoritratti e ritratti di amici intimi, con figure astratte a volte isolate in strutture geometriche. Rifiutando varie classificazioni delle sue opere, Bacon afferm\u00f2 che si sforzava di rendere \"la brutalit\u00e0 dei fatti\". Divenne noto come uno dei giganti dell'arte contemporanea grazie al suo stile caratteristico.\nBacon diceva di vedere immagini \"in serie\", e la sua produzione, che conta circa 590 dipinti esistenti insieme a molti altri che ha distrutto, \u00e8 tipicamente incentrata su un singolo soggetto per periodi prolungati, spesso in formato trittico o dittico. Essa pu\u00f2 essere ampiamente descritta come sequenze o variazioni su singoli motivi: le Furie negli anni trenta, le teste maschili isolate in stanze o strutture geometriche degli anni quaranta, i \"papi urlanti\" degli anni cinquanta, gli animali e le figure solitarie della met\u00e0 degli anni cinquanta, le crocifissioni dei primi anni sessanta, ritratti di amici fino alla fine degli anni sessanta, autoritratti degli anni settanta e dipinti degli anni ottanta pi\u00f9 tecnici e pi\u00f9 interessanti.\nBacon inizi\u00f2 a dipingere solo dopo i trent'anni, dopo aver vissuto tra la fine degli anni venti e l'inizio degli anni trenta come decoratore d'interni, \"bon vivant\" e giocatore d'azzardo. Egli afferm\u00f2 che la sua carriera artistica era stata ritardata perch\u00e9 aveva passato troppo tempo alla ricerca di argomenti che potessero sostenere il suo interesse. La sua svolta arriv\u00f2 con il trittico del 1944 \"Three Studies for Figures at the Base of a Crucifixion\", che sigill\u00f2 la sua reputazione di testimone unicamente desolante della condizione umana. Dalla met\u00e0 degli anni sessanta produsse principalmente ritratti di amici e compagni di bevute, sotto forma di pannelli singoli, dittici o trittici. Dopo il suicidio del suo amante George Dyer nel 1971 (ricordato nei suoi \"The Black Triptychs\" e in una serie di ritratti postumi) la sua arte divenne pi\u00f9 cupa, interiore e timorosa del passare del tempo e della morte. Il culmine del suo periodo successivo \u00e8 segnato dai capolavori \"Study for Self-Portrait\" (1982) e \"Study for a Self-Portrait \u2014 Triptych, 1985-86\".\nNonostante la sua visione esistenzialista e cupa, Bacon era carismatico, articolato e colto. Da \"bon vivant\", ha trascorso la sua mezza et\u00e0 mangiando, bevendo e giocando d'azzardo a Soho con amici che la pensavano allo stesso modo, tra cui Lucian Freud (anche se litigarono a met\u00e0 degli anni settanta, per ragioni che nessuno dei due ha mai spiegato), John Deakin, Muriel Belcher, Henrietta Moraes, Daniel Farson, Tom Baker e Jeffrey Bernard. Dopo il suicidio di Dyer si allontan\u00f2 da questo circolo, e stabil\u00ec una relazione platonica e paternalistica con il suo futuro erede, John Edwards.\nDalla sua morte, la reputazione di Bacon \u00e8 cresciuta costantemente e il suo lavoro \u00e8 tra i pi\u00f9 acclamati, costosi e ricercati sul mercato dell'arte. Alla fine degli anni novanta un certo numero di opere importanti, precedentemente ritenute distrutte, tra cui papi dei primi anni cinquanta e ritratti degli anni sessanta, riemersero per stabilire prezzi record alle aste.\nBiografia.\n1909-1926.\nSecondogenito di Anthony Edward Mortimer Bacon (1870-1940) e Christina Winifred Loxley Firth (1884-1971), aveva un fratello maggiore, Harley, e uno minore, Edward, entrambi scomparsi in giovane et\u00e0, e due sorelle minori, Ianthe e Winifred.\nIl padre discendeva da una famiglia che vantava nobili origini, imparentata forse con il filosofo Francis Bacon, noto in Italia come Francesco Bacone. Era un uomo iracondo e tirannico, capitano della fanteria leggera dell'esercito britannico in pensione nonch\u00e9 veterano della seconda guerra boera (1899-1902). La madre proveniva invece da una facoltosa famiglia di Sheffield che aveva fatto fortuna commerciando acciaio e carbone. Nel 1903, la famiglia si trasfer\u00ec a Connycourt House, nella contea di Kildare. La grande casa con 18 stanze e provvista di ampie scuderie ospitava, oltre alla famiglia Bacon, cinque domestici e una ventina di altre persone fra stallieri e lavoratori vari.\nFrancis eredit\u00f2 dal nonno materno una grave forma di asma cronica che lo costringeva ad assumere morfina e a stare alla larga da cani e cavalli, cosa che lo sminuiva agli occhi del padre, grande appassionato di caccia e sport all'aria aperta. Instaur\u00f2 un rapporto molto profondo con la nonna materna, donna vitale con cui trascorse buona parte dell'infanzia a Farmleigh, vicino alla citt\u00e0 settecentesca di Abbeyleix, nel sud-est dell'Irlanda. I Bacon si trasferirono a Londra durante la prima guerra mondiale per obblighi militari del capofamiglia, in servizio al British War Office.\nA causa dei forti attacchi d'asma che lo costringevano a letto per giorni, Francis non frequentava la scuola regolarmente, e i genitori decisero di affidare la sua istruzione a un sacerdote, che per\u00f2 non lasci\u00f2 tracce rilevanti sulla sua formazione. Nel 1924 fu mandato in collegio nella Dean Close School di Cheltenham, dove rimarr\u00e0 fino al 1926. Questo periodo lo avvi\u00f2 alla propria educazione sentimentale: gi\u00e0 all'et\u00e0 di quindici anni, Francis era consapevole della propria omosessualit\u00e0, cosa che gli procur\u00f2 forti contrasti con il padre, che vedeva inoltre la sua manifesta intenzione di dedicarsi all'arte come una pericolosa decadenza di costumi che lo avrebbe condotto alla povert\u00e0. Le continue liti e l'atteggiamento sempre pi\u00f9 ambiguo e femmineo del figlio, spinsero il padre a cacciarlo di casa.\n1926-1927.\nNell'ottobre del 1926 si trasfer\u00ec a Londra, dove vivevano molti parenti della madre, che lo aiutavano a coprire le spese di prima necessit\u00e0. La grande citt\u00e0 appariva come un mondo libero e ricco di stimoli ad un ragazzo cresciuto nella rigida Irlanda, e Bacon si inser\u00ec presto nel circolo degli omosessuali londinesi. Gli eccentrici omosessuali che nei primi anni venti gravitavano attorno alle figure degli scrittori Harold Acton e Brian Howard avevano una forte influenza sugli atteggiamenti artistici e morali dell'epoca, ma bisogna sempre ricordare che l'omosessualit\u00e0 era ancora un crimine nel Regno Unito e non poteva essere manifestata liberamente.\nIn questo periodo svolse una serie di lavori, tra cui stenografo, commesso centralinista in un negozio di abiti femminili all'ingrosso a Soho e domestico-cuoco, mentre continuava la sua auto-formazione culturale leggendo Nietzsche.\nLondra, Berlino e Parigi.\nSua cugina Diane Watson sugger\u00ec che il diciassettenne Francis prendesse lezioni di disegno alla scuola d'arte San Martin. Nel frattempo, Bacon cominci\u00f2 a trarre vantaggio economico dalla propria omosessualit\u00e0 concedendosi a uomini ricchi. Con uno di questi, un ex compagno d'arme di suo padre, trascorse due mesi nel 1927.\nSuccessivamente si trasfer\u00ec a Parigi per un anno e mezzo, imparando la lingua francese grazie alla pianista-cantante Yvonne Bocquentin nella sua casa presso Chantilly. Nel Museo Cond\u00e9 rimase impressionato dall'espressione di dolore nella \"Strage degli innocenti\" di Nicolas Poussin. Nell'estate del 1927 vide una mostra di Picasso nella Galleria Paul Rosenberg a Parigi, che lo ispir\u00f2 a disegnare e dipingere. Prese il treno circa cinque volte a settimana per visitare la mostra e spesso tornava con disegni ed acquerelli d'ispirazione cubista.\nNel tardo 1928 torn\u00f2 a Londra e cominci\u00f2 a lavorare come interior designer. Prese un garage a South Kensington e lo convert\u00ec in studio, condividendo il piano superiore con Eric Alden, il suo primo collezionista, e Jessie Lightfoot, la badante di Bacon.\nNel 1929 conobbe Geoffrey Gilbey, un corrispondente del \"Daily Express\" e per qualche tempo lavor\u00f2 come suo segretario. Grazie a conoscenze traverse, divenne anche designer d'interni di Douglas Cooper tra i pi\u00f9 noti collezionisti di arte moderna di tutta l'Inghilterra. Poco dopo conobbe Eric Hall, che divenne suo amante e protettore.\nLa prima esposizione.\nLa prima esposizione personale nel suo nuovo studio a Queensberry Mews, nell'inverno del 1929, era fatta di stracci, mobilia di Bacon, e alcuni dipinti, tra cui \"Painted screen\" (c.1929 - 1930) e \"Watercolour\" (1929), entrambi comprati da Alden. Sydney Butler, figlia di Samuel Courtauld, commission\u00f2 un tavolo di vetro e acciaio ed una serie di sgabelli per il salotto della sua casa di Smith Square.\nNel numero dell'agosto 1930 di \"The Studio\", un articolo di due pagine intitolato \"The 1930 Look in British Decoration\" mostrava i suoi lavori, inclusi un grande specchio tondo, stracci e mobilia in acciaio tubolare e vetro influenzata dall\"'International Style\", da Marcel Breuer, Le Corbusier, Charlotte Perriand e Eileen Gray.\nDi ritorno a Londra, dopo un periodo in Germania nel 1930, Bacon affitt\u00f2 con Hall il piano terra di Cromwell Place 7, a South Kensington, che era stata la casa e lo studio di John Everett Millais. Per trarne profitto, i due organizzavano anche serate dedicate al gioco d'azzardo con una roulette.\nOra sede dell'Art Fund, la casa Millais \u00e8 a pochi passi dal Victoria and Albert Museum, dove \u00e8 esposta la collezione nazionale dei lavori di John Constable, i cui dipinti e schizzi ad olio vennero molto ammirati da Bacon. In questo museo, Bacon scoprir\u00e0 e studier\u00e0 le fotografie di Eadweard Muybridge. La mostra \"Recent Paintings by Francis Bacon, Frances Hodgkins, Matthew Smith, Henry Moore and Graham Sutherland\" del 1945 alla galleria Lefevre, espone due dipinti di Bacon, \"Three Studies for Figures at the Base of a Crucifixion\" (1944) e \"Figure in a Landscape\" (1945).\n\"Tre studi di Lucian Freud\".\nNel novembre 2013 il suo trittico dal titolo \"Three Studies of Lucian Freud\" realizzato nel 1969 \u00e8 stato venduto in un'asta di Christie's a New York per la cifra record di 142,4 milioni di dollari, divenendo il quadro pi\u00f9 pagato fino a quel momento."}
{"id": "1706842", "revid": "28592", "url": "https://it.wikipedia.org/wiki?curid=1706842", "title": "San Prospero vescovo", "text": ""}
{"id": "1706843", "revid": "29244", "url": "https://it.wikipedia.org/wiki?curid=1706843", "title": "Coryphaenidae", "text": ""}
{"id": "1706845", "revid": "287204", "url": "https://it.wikipedia.org/wiki?curid=1706845", "title": "Aragua\u00edna", "text": "Aragua\u00edna \u00e8 un comune del Brasile nello stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706848", "revid": "287204", "url": "https://it.wikipedia.org/wiki?curid=1706848", "title": "Araguan\u00e3 (Tocantins)", "text": "Araguan\u00e3 \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706849", "revid": "287204", "url": "https://it.wikipedia.org/wiki?curid=1706849", "title": "Arapoema", "text": "Arapoema \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706850", "revid": "287204", "url": "https://it.wikipedia.org/wiki?curid=1706850", "title": "Baba\u00e7ul\u00e2ndia", "text": "Baba\u00e7ul\u00e2ndia \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706853", "revid": "287204", "url": "https://it.wikipedia.org/wiki?curid=1706853", "title": "Bandeirantes do Tocantins", "text": "Bandeirantes do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706855", "revid": "2140725", "url": "https://it.wikipedia.org/wiki?curid=1706855", "title": "Carmol\u00e2ndia", "text": "Carmol\u00e2ndia \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706857", "revid": "287204", "url": "https://it.wikipedia.org/wiki?curid=1706857", "title": "Colinas do Tocantins", "text": "Colinas do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706859", "revid": "287204", "url": "https://it.wikipedia.org/wiki?curid=1706859", "title": "Filad\u00e9lfia (Tocantins)", "text": "Filad\u00e9lfia \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706861", "revid": "287204", "url": "https://it.wikipedia.org/wiki?curid=1706861", "title": "Muricil\u00e2ndia", "text": "Muricil\u00e2ndia \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706862", "revid": "287204", "url": "https://it.wikipedia.org/wiki?curid=1706862", "title": "Le mosche del capitale", "text": "Le mosche del capitale \u00e8 un romanzo dello scrittore e poeta Paolo Volponi, pubblicato nel 1989.\n\u00c8 stato ideato a met\u00e0 degli anni settanta ma poi revisionato pi\u00f9 volte, si dice che abbia rapporti con la sua raccolta poetica \"Con testo a fronte\" del 1986.\nSuscit\u00f2 alcune polemiche all'epoca della sua uscita, in special modo da parte di Renzo Zorzi, ma fu difeso da Franco Fortini.\nIl romanzo \u00e8 dedicato ad Adriano Olivetti, definito \"maestro dell'industria mondiale\".\nLa trama.\nLa vicenda prende spunti autobiografici, l'autore infatti lavor\u00f2 per Olivetti e Fiat, assorbendo conoscenze sul mondo aziendale che si riversano puntuali nell'opera.\nAmbientato tra il 1979 e il 1980, il romanzo narra la storia del dirigente industriale Bruto Saraccini. Egli \u00e8 un umanista e poeta con valide competenze aziendali, con in testa un piano per una riforma democratica e progressista dell'impresa. Lavora per l'azienda MFM diretta dal presidente Ciro Nas\u00e0peti che all'inizio vuole promuoverlo al ruolo di amministratore delegato, ripiegando poi sul rigido Ing. Sommersi Cocchi.\nAllora Saraccini si licenzia. Viene contattato dal Megagruppo di donna Fulgenzia per delle consulenze. Dopo i colloqui con il nipote Dottor Astolfo, capisce che neanche l\u00ec potr\u00e0 realizzare i suoi progetti e nessuno \u00e8 pronto per comprenderli.\nAlla fine rinuncia a diventare capo del personale del Megagruppo e ritorna alla MFM per un breve incarico triennale. Nel frattempo Nas\u00e0peti, che ormai lo disprezza arrivando anche ad accusarlo di terrorismo, si ammala e muore.\nIn parallelo alla trama principale sono narrate le vicende dell'operaio Antonino Tecraso, accusato di azioni sovversive e incarcerato insieme ad altri 56 compagni.\nAllegorie.\nNel testo si possono facilmente riconoscere alcune situazioni o personaggi come riferimenti reali. In verit\u00e0 Volponi stesso ha affermato che queste sono solo delle trasfigurazioni, a partire dalla sua presunta identificazione con il protagonista."}
{"id": "1706865", "revid": "287204", "url": "https://it.wikipedia.org/wiki?curid=1706865", "title": "Nova Olinda (Tocantins)", "text": "Nova Olinda \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706867", "revid": "466539", "url": "https://it.wikipedia.org/wiki?curid=1706867", "title": "Abdur Rahman Khan", "text": "Biografia.\nNacque poco dopo la prima guerra anglo-afghana da Afzal Khan, figlio primogenito di Dost Mohammed, che tuttavia non lo scelse per la sua successione sul trono afgano, preferendogli il terzogenito Sher Al\u00ec. La scelta del vecchio emiro fu rispettata nei primi mesi dopo la sua morte (1863), ma presto, e per ben cinque anni, divamp\u00f2 una sanguinosa guerra civile tra il nuovo emiro e Afzal Khan, nel corso della quale Abdur Rahman si distinse per abilit\u00e0 e coraggio, sconfiggendo Sher Al\u00ec nella battaglia di Sheikhabad (10 maggio 1866), liberando il padre dalla prigione di Ghazni in cui era stato relegato dallo zio e insediando Afzal Khan come emiro dell'Afghanistan.\nAlla fine del 1867 Afzal Khan mor\u00ec a Kabul e gli successe il fratello Azim Khan, che assegn\u00f2 ad Abdur Rahman il governatorato della provincia del nord. Alla fine dell'anno successivo, per\u00f2, una rivolta riport\u00f2 sul trono Sher Al\u00ec, costringendo all'esilio sia l'emiro sia Abdur Rahman il quale ripar\u00f2 a Samarcanda mettendosi sotto la protezione dei russi. In esilio Abdur Rahman rimase per ben undici anni e cio\u00e8 fino alla seconda guerra anglo-afghana. L'inizio di quest'ultima, con l'invasione del paese da parte di truppe britanniche, port\u00f2 all'abdicazione di Sher Al\u00ec, all'ascesa al trono del figlio Yaqub Khan sotto il controllo inglese, al successivo proditorio massacro della missione britannica di Kabul capeggiata da Pierre-Louis Cavagnari, alla reazione militare del generale Frederick Roberts e alla caduta del nuovo emiro.\nA questo punto i russi spinsero Abdur Rahman a scendere in Afghanistan dove godeva del favore popolare. I contatti con gli inglesi, ed in particolare col diplomatico britannico Lepel Griffin, ne favorirono l'insediamento che fu preceduto dal ritiro delle truppe occupanti e dall'accettazione del trattato di Gandamak da parte di Abdur Rahman con la significativa variante della nazionalit\u00e0 del residente, non pi\u00f9 britannico ma indiano di religione sunnita. Cos\u00ec, il 22 luglio 1880, con il pieno favore dell'impero britannico, Abdur Rahman diventava emiro dell'Afghanistan in seguito al suo riconoscimento da parte di un \"dur-o-bar\" tenutosi a nord di Kabul cui segu\u00ec il suo trionfale ingresso nella capitale afgana. Qui provvide a costruire una nuova cittadella in luogo della \"Bala Hisar\", semidistrutta nel corso della guerra appena conclusa. \nL'anno successivo gli inglesi lasciarono anche Kandahar di cui avrebbero dovuto prendere possesso truppe afgane fedeli all'emiro. Queste ultime furono per\u00f2 sconfitte da uno dei figli di Sher Al\u00ec, Ayub Khan, che vi si insedi\u00f2 per un breve periodo. Poco dopo Abdur Rahman colse una decisiva vittoria presso il capoluogo \"pashtun\" da cui scacci\u00f2 definitivamente Ayub, che fu estromesso anche da Herat e costretto a riparare in Persia. In tal modo Abdur Rahman si consolid\u00f2 come emiro di tutto l'Afghanistan, di cui presto centralizz\u00f2 l'amministrazione e rese sicure le vie di comunicazione, dando vita, in definitiva, a quello stato cuscinetto tra India e Russia da tempo vagheggiato dai britannici. \nNegli anni che seguirono represse ogni forma di ribellione alla sua autorit\u00e0 con mano pesante, che si abbatt\u00e9 via via sul cugino Ishak Khan, sulla potente trib\u00f9 dei \"Gilzi\", sugli \"Hazara\", popolo di origine mongola tradizionalmente fiero della propria indipendenza, ridotto all'obbedienza nel 1892, e sui \"Nuristani\", popolo dai tratti europei (cos\u00ec come i \"Kafiri\" o \"Kalash\", loro vicini pakistani non musulmani), di cui fu forzata la conversione all'islam nel 1895. Inoltre, Abdur Rahman favor\u00ec la graduale \"pashtunizzazione\" del nord dell'Afghanistan, fino ad allora etnicamente vario e comunque non \"pashtun\", e quindi incline alle tendenze secessioniste favorite dalla propaganda zarista.\nNel 1887 scoppi\u00f2 una grave crisi con la Russia a causa del possesso dell'oasi di Pandieh, conquistata da un esercito russo al comando del generale Komarov che vi fece massacrare l'intera guarnigione afgana: la moderazione e la prudenza con cui l'emiro affront\u00f2 la tragica vicenda scongiur\u00f2 un sanguinoso conflitto armato tra i due paesi e port\u00f2 alla sua composizione per via diplomatica, con la definizione di una linea di confine che sarebbe rimasta inviolata per un secolo, fino alla richiesta di aiuto diplomatico militare delle forze popolari della Repubblica democratica dell'Afghanistan da parte dell'Unione Sovietica (1979).\nNel 1893 l'emiro si risolse a sistemare anche i confini tra l'Afghanistan e l'India britannica, definendoli attraverso i colloqui col diplomatico inglese Mortimer Durand, figlio di un ufficiale divenuto famoso per aver contribuito all'espugnazione di Ghazni durante la prima guerra anglo-afghana: fu cos\u00ec stabilita la cosiddetta \"linea Durand\" che in tempi successivi fin\u00ec di creare seri problemi politici, comportando la separazione di aree tribali omogenee (la cosiddetta \"terra dei Pashtun\" o \"Pashtunistan\"), e che segna tuttora, sostanzialmente, il confine tra Afghanistan e Pakistan. Ci\u00f2 comunque contribu\u00ec a rinsaldare i buoni rapporti tra l'emiro e la corona britannica da cui fu insignito di un'importante onorificenza (\"Star of India\") e di un invito a recarsi a Londra presso la regina Vittoria, che l'emiro dovette per\u00f2 declinare a causa delle cattive condizioni di salute. Nel 1895 abol\u00ec la schiavit\u00f9 in tutto l'Afghanistan mentre nello stesso anno fu aperto nella capitale il primo ospedale civile con medici britannici. Mor\u00ec nel 1901 a Kabul, nel nuovo palazzo estivo di \"Bagh-e-Bala\".\nBibliografia.\nPeter Hopkirk, \"Il Grande Gioco. I servizi segreti in Asia centrale\" (Adelphi)\nMartin Ewans, \"Afghanistan: a short history of its people and politics\" (Harper Perennial)\n\"Encyclop\u00e6dia Britannica, undicesima edizione\"\n\"Encyclop\u00e6dia Iranica Online\""}
{"id": "1706868", "revid": "28592", "url": "https://it.wikipedia.org/wiki?curid=1706868", "title": "Chaika", "text": ""}
{"id": "1706870", "revid": "287204", "url": "https://it.wikipedia.org/wiki?curid=1706870", "title": "Palmeirante", "text": "Palmeirante \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706871", "revid": "287204", "url": "https://it.wikipedia.org/wiki?curid=1706871", "title": "Pau d'Arco (Tocantins)", "text": "Pau d'Arco \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706874", "revid": "767487", "url": "https://it.wikipedia.org/wiki?curid=1706874", "title": "Genoa 1893 1995-1996", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1995-1996.\nOrganigramma societario.\nArea direttiva\nArea tecnica"}
{"id": "1706875", "revid": "125908875", "url": "https://it.wikipedia.org/wiki?curid=1706875", "title": "Ataru Moroboshi", "text": " \u00e8 un personaggio immaginario e il protagonista della serie manga e anime \"Lam\u00f9\" dell'autrice Rumiko Takahashi.\nBiografia.\nAtaru \u00e8 nato il 13 aprile, data composta da due numeri considerati sfortunati: infatti in giapponese il numero 4 si pronuncia \"shi\", con un suono che \u00e8 molto simile a quello della parola \"shinu\" (morte). Quando il monaco Sakurambo incontra il ragazzo per la prima volta lo definisce \"l'uomo pi\u00f9 sfortunato del mondo\", e nel corso della serie molti eventi confermeranno queste parole: nel corso delle avventure che lo coinvolgono, Ataru risulta quasi sempre vittima della vicenda, che sia l'unica o una delle tante, e la pessima opinione che le altre persone hanno di lui, spinge queste ultime a incolparlo di ogni problema, spesso anche quando la colpa non \u00e8 affatto sua, rifiutando di concedergli il beneficio del dubbio.\nAll'inizio della storia, Ataru viene scelto come rappresentante dei terrestri per evitare l'invasione da parte degli alieni. Il suo compito \u00e8 quello di partecipare a una gara contro il rappresentante degli alieni (Lam\u00f9); per vincere e salvare la Terra ha dieci giorni di tempo per afferrare le corna di Lam\u00f9. Incapace di catturare la bella aliena (che pu\u00f2 volare, rendendo vani i tentativi del ragazzo), la sua fidanzata Shinobu Miyake promette di sposarlo se vince. Incoraggiato e determinato come non mai, Ataru riesce (nell'ultimo giorno) a vincere usando uno stratagemma: per annullare il vantaggio di Lam\u00f9 le ruba il reggiseno e riesce a toccarle le corna quando lei gli si avvicina per recuperare l'indumento. Nel momento del trionfo, Ataru dichiara ad alta voce \"Finalmente potr\u00f2 sposarmi!!\". Tuttavia, Lam\u00f9 scambia queste parole come una proposta a lei stessa e si innamora di lui, comportandosi come una moglie.\nL'arrivo di Lam\u00f9 pone fine al fidanzamento tra Ataru e Shinobu. In un primo momento i due tenteranno di riavvicinarsi, ma quando Shinobu conosce Shutaro Mendo (che frequenta la loro stessa classe) si interessa a lui, di cui \u00e8 molto attratta (ma prova ancora dei sentimenti per Moroboshi, come si denota in certe occasioni). Ataru continua a inseguire ogni ragazza che le capita a tiro \nIn fondo al cuore \u00e8 innamorato di Shinobu Miyake ma subisce la lontananza e a volte il rifiuto della ragazza, per via del fare lascivo di lui. All'inizio era un amore conclamato, come si evidenzia dal fatto che voleva sposarla e grida il suo desiderio ai quattro venti mentre sta per acciuffare Lam\u00f9 rimasta a petto nudo, o quando sfida i fulmini dell'aliena durante tutto il percorso per poter incontrare Shinobu, e si abbracciano . Pi\u00f9 tardi per\u00f2 si stacca dalla ragazza, in modo reciproco, e sembra che il sentimento sia esaurito, tuttavia l'anime offre spunti che evidenziano che il sentimento, seppur sopito, c'\u00e8. Vengono palesate alcune circostanze, come quando \u00e8 geloso di Shinobu piuttosto che di Lam\u00f9 (vedi episodio 39 e 46) o gli avvenimenti al luna park (episodio 138): come per esempio quando corre insieme a Shinobu per schivare un'enorme giostra che sta per crollare, che per\u00f2 rischia di cadere anche su altri, inclusa Lam\u00f9. Oppure ancora quando finisce per fare un sogno in cui dichiara a Shinobu di voler tornare insieme a lei, affermando anche di volerla sposare (episodio 210).\nCon lo svilupparsi della storia Ataru si trover\u00e0 a rivaleggiare con Shutaro e Ten, il cuginetto di Lam\u00f9. Entrambi rimproverano ad Ataru i suoi modi sgarbati, il non riuscire a controllare la fame e i suoi comportamenti da maniaco sessuale; anche loro per\u00f2 mostrano delle attenzioni eccessive per le ragazze e i loro comportamenti vengono accettati soltanto per delle convenzioni sociali. I modi galanti di Shutaro e l'istintiva attrazione che provano le ragazze quando sono con lui riescono a nascondere il fatto che stia cercando di sedurle; Ten invece \u00e8 un bambino, intenerisce le ragazze che non vedono alcuna malizia nei suoi comportamenti e accettano di farsi abbracciare da lui.\nPersonalit\u00e0.\nAtaru \u00e8 uno studente di 17 anni del Liceo Tomobiki, che frequenta la classe 2-4. \u00c8 molto lascivo e irriverente, e spesso cerca di scappare dai propri compiti per pigrizia, qualit\u00e0 che non gli fanno riscuotere la stima dei suoi compagni di classe n\u00e9 quella dei propri genitori.\n\u00c8 anche un donnaiolo: ogni volta che vede una bella ragazza, le chiede immediatamente indirizzo e numero di telefono, ma di solito viene respinto per il suo carattere invadente. Insegue e cerca di brancolare ogni donna di bell'aspetto, tranne Lam\u00f9, indipendentemente dalla situazione. Tuttavia, viene rivelato in diverse occasioni che le vuole bene, cosa che nega con veemenza in ogni occasione. Nonostante ci\u00f2, di solito la tratta come una seccatura e le disobbedisce costantemente. Forse per ironia, \u00e8 piuttosto pudico su altre questioni, indignandosi all'idea che sua madre abbia una relazione con Rei. Nonostante il suo comportamento nei confronti delle donne, altre volte \u00e8 straordinariamente cavalleresco: lo dimostra il fatto che non arriva mai a usare la violenza su una donna, virt\u00f9 che tutte le ragazze della sua classe riconoscono.\nNonostante sembri stupido, incosciente e impulsivo, Ataru mostra spesso una notevole intelligenza, in particolare quando scappa da Lam\u00f9, ma generalmente preferisce mantenere i suoi atteggiamenti idioti e infantili. A volte sembra essere sovrumano, con \"la resistenza di uno scarafaggio e la rigenerazione di una coda di lucertola\", possedendo una tenacia notevole per un ragazzo della sua et\u00e0 e fisico quando cerca di ottenere qualcosa. Di conseguenza, non si arrende mai alla caccia di qualche ragazza, non importa quante volte fallisce o quanto Lam\u00f9 lo sconvolga. Ataru \u00e8 molto veloce a correre (70 chilometri orari) e questa qualit\u00e0 \u00e8 utile quando scappa da Lam\u00f9. Nonostante si comporti in modo subdolo e ingannatore, dimostra spesso il suo coraggio e ha un appetito fuori dal comune, e solo Rei, Sakura e Sakurambo sono in grado di competere con lui e superarlo.\nAtaru ha occasionalmente lasciato trasparire il suo lato buono, in particolare quando si prendeva cura di un bruco mentre tutti gli altri lo odiavano, e quando usciva con il fantasma di una ragazza malata che lo aveva ammirato da lontano. Ma a causa della sua reputazione di idiota lascivo, la maggior parte del cast rimane sorpresa ogni volta che fa una cosa del genere, credendo che qualcosa non va in lui. Azioni come queste, tuttavia, rivelano la sua personalit\u00e0, che potrebbe essere la ragione per cui Lam\u00f9 si \u00e8 innamorata di lui nonostante i suoi numerosi difetti.\nPoteri e abilit\u00e0.\nAtaru pu\u00f2 bloccare una katana con le sue mani nude. Ha dovuto impararlo per affrontare Shutaro Mendo, che spesso porta una spada del genere e minaccia di usarla su di lui quando insultato. Un'altra qualit\u00e0 degna di nota \u00e8 la sua velocit\u00e0 quando adeguatamente motivato (una ragazza carina in vista o promesse di un servizio speciale da una ragazza); nell'anime, Ataru \u00e8 stato visto (sia per scopi comici sia seri) superare un jet, e persino lo stesso Superman. Ataru sembra anche avere una buona conoscenza del corpo umano e dei suoi punti nervosi; nel film \"The Final Chapter\", quando Carla ha tentato di usare il suo marchio di fabbrica bazooka, Ataru l'ha 'colpita' su una parte della sua schiena e le ha causato uno spasmo e ha perso il controllo della sua arma, sparandola a caso. In \"Lam\u00f9 - Beautiful Dreamer\", Ataru \u00e8 riuscito a sfuggire alla trappola dei sogni di Mujaki dove la sacerdotessa Sakura ha fallito. Nel sesto lungometraggio, \"Lam\u00f9 - Sei sempre il mio tesoruccio\", Ataru, spinto dalla sua lussuria, \u00e8 stato in grado di superare trappole simili a quelle di \"Indiana Jones e l'ultima crociata\" attraverso l'uso di un sesto senso lascivo. Da notare anche in questo film \u00e8 la sua capacit\u00e0 di tirare fuori il suo h-chi / h-ki (hentai chi / ki) per creare una potente aura di lussuria simile a quella di Happosai di \"Ranma \u00bd\". Nella serie, c'\u00e8 stato un tempo (attraverso le idee idiote di Ten) in cui Sakura era perseguitata da un sogno che Ataru era creato originariamente per Lam\u00f9. Nel mondo dei sogni in cui il proprio potere \u00e8 limitato alla propria immaginazione, Ataru ha dimostrato poteri simili a Neo di Matrix, incluso l'arresto dei proiettili con un gesto della mano. Ha imparato a contrastare il soffio di fuoco di Ten con una padella. A volte \u00e8 in grado di sfuggire ai suoi attacchi, e ha imparato a sfruttare le debolezze di altri personaggi come il desiderio di cibo di Rei e la paura dell'oscurit\u00e0 di Mendo.\nDoppiaggio nella versione italiana.\nNella versione giapponese \u00e8 doppiato da Toshio Furukawa, mentre in Italia si sono succeduti vari doppiatori:"}
{"id": "1706876", "revid": "287204", "url": "https://it.wikipedia.org/wiki?curid=1706876", "title": "Piraqu\u00ea", "text": "Piraqu\u00ea \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706877", "revid": "16758", "url": "https://it.wikipedia.org/wiki?curid=1706877", "title": "Mwenge", "text": ""}
{"id": "1706879", "revid": "287204", "url": "https://it.wikipedia.org/wiki?curid=1706879", "title": "Santa F\u00e9 do Araguaia", "text": "Santa F\u00e9 do Araguaia \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706881", "revid": "287204", "url": "https://it.wikipedia.org/wiki?curid=1706881", "title": "Trichogaster chuna", "text": "Trichogaster chuna, conosciuto comunemente come Gurami miele, \u00e8 un piccolo pesce d'acqua dolce appartenente alla famiglia Osphronemidae.\nDistribuzione e habitat.\nQuesta specie \u00e8 diffusa nelle acque dolci di Bangladesh e India. Abita campi inondati, laghi, fiumi tranquilli, fosse, stagni.\nDescrizione.\nIl corpo \u00e8 piuttosto alto, molto compresso ai fianchi, con muso a punta e profili dorsale e ventrale convessi. Le pinne dorsale e anale sono basse e allungate, terminanti al peduncolo caudale. La coda \u00e8 tondeggiante, appena bilobata. Le pinne pettorali sono allungate, mentre le ventrali filiformi, e usate come organi tattilo-sensoriali. \nLa livrea \u00e8 caratterizzata da uno spiccato dimorfismo sessuale: il maschio \u00e8 rossastro, con muso, gola e ventre neri, mentre la pinna dorsale presenta il vertice di un giallo vivo. La femmina ha colorazione pi\u00f9 smorta, giallo miele e bianca. \nRaggiunge una lunghezza massima di 7 cm.\nRiproduzione.\nTipica del genere \"Trichogaster\", prevede la deposizione e l'immissione delle uova fecondate dentro un nido di bolle precedentemente costruito dal maschio.\nPredatori.\nNei luoghi d'origine \u00e8 preda abituale di \"Channa punctata\".\nAcquariofilia.\nCome altri \"Trichogaster\" \u00e8 piuttosto diffuso, conosciuto e commercializzato. Facilmente riproducibile in cattivit\u00e0."}
{"id": "1706882", "revid": "287204", "url": "https://it.wikipedia.org/wiki?curid=1706882", "title": "Wanderl\u00e2ndia", "text": "Wanderl\u00e2ndia \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706883", "revid": "2056951", "url": "https://it.wikipedia.org/wiki?curid=1706883", "title": "\u010caika", "text": ""}
{"id": "1706884", "revid": "287204", "url": "https://it.wikipedia.org/wiki?curid=1706884", "title": "Xambio\u00e1 (Tocantins)", "text": "Xambio\u00e1 \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1706891", "revid": "287204", "url": "https://it.wikipedia.org/wiki?curid=1706891", "title": "Par Fabian Lagerkvist", "text": ""}
{"id": "1706893", "revid": "834", "url": "https://it.wikipedia.org/wiki?curid=1706893", "title": "Mwenge (Dar es Salaam)", "text": "Mwenge \u00e8 un villaggio makonde della Tanzania. Si trova all'interno del territorio della citt\u00e0 di Dar es Salaam, a nord del centro, sulla strada per Bagamoyo. Vi si trova un rinomato mercato di prodotti di artigianato in ebano, frequentato sia dai turisti che da rivenditori che operano sia in Tanzania che a Nairobi e altrove."}
{"id": "1706894", "revid": "320578", "url": "https://it.wikipedia.org/wiki?curid=1706894", "title": "Apparecchio fotografico", "text": ""}
{"id": "1706895", "revid": "245656", "url": "https://it.wikipedia.org/wiki?curid=1706895", "title": "Apatosauro", "text": ""}
{"id": "1706896", "revid": "1973207", "url": "https://it.wikipedia.org/wiki?curid=1706896", "title": "Genoa 1893 1996-1997", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1996-1997.\nOrganigramma societario.\nArea direttiva\nArea tecnica"}
{"id": "1706910", "revid": "1598370", "url": "https://it.wikipedia.org/wiki?curid=1706910", "title": "TAZARA", "text": "La TAZARA (acronimo di Tanzania-Zambia Railway) \u00e8 una linea ferroviaria a scartamento di 1067 mm che congiunge Dar es Salaam, in Tanzania, a Kapiri Mposhi, nello Zambia. \u00c8 lunga 1.860 chilometri. \u00c8 nota anche col nome in forma pi\u00f9 estesa Tan-Zam (o Tanzam) Railway, e anche come Great Uhuru Railway (\"grande ferrovia della libert\u00e0\"). La ferrovia fu costruita nei primi anni settanta, con il supporto tecnico ed economico della Cina. In passato \u00e8 stata la principale via per l'esportazione via mare del rame estratto nello Zambia; con la caduta del regime dell'apartheid in Sudafrica, molto di questo traffico \u00e8 stato dirottato verso i porti meridionali del continente."}
{"id": "1706911", "revid": "287204", "url": "https://it.wikipedia.org/wiki?curid=1706911", "title": "Libro d'Ore Durazzo", "text": "Il Libro d'Ore Durazzo \u00e8 un codice miniato conservato nella Biblioteca Civica Berio di Genova. \u00c8 conosciuto anche con il nome di \"Offiziolo Durazzo\", dal nome del suo donatore, il munifico marchese Marcello Durazzo - appartenente ai Durazzo, una delle pi\u00f9 note famiglie genovesi - che ne fece dono alla biblioteca nel 1847.\nIl codice fu realizzato nei primi anni del Cinquecento dall'artista parmense Francesco Marmitta. \u00c8 celebre per due peculiarit\u00e0: la pergamena purpurea e la crisografia, ovvero la scrittura a caratteri d'oro.\nLa committenza.\nRimane finora senza soluzione il problema della provenienza del Libro d'Ore Durazzo, forse originariamente commissionato da un magistrato veneziano, ma poi ben presto acquistato da un altro personaggio, con ogni probabilit\u00e0 parmense. Quest'ultimo potrebbe essere identificato con il misterioso collezionista ritratto dal Parmigianino, intorno al 1523-1524, in un dipinto ora conservato alla National Gallery di Londra: l'aristocratico viene rappresentato con gli oggetti che alludono alla sua passione di antiquario e collezionista di rarit\u00e0, tra cui appunto il Libro d'Ore Durazzo, che lo sconosciuto stringe nella mano sinistra. \nLe vicende del codice.\nDopo la permanenza a Parma, il codice dovette forse passare in Portogallo attraverso Jacopo, secondogenito di Francesco Marmitta. Nell'Ottocento risultava essere in mani genovesi, dapprima presso il mercante Antonio Bacigalupo, che lo aveva ereditato dal padre Francesco, poi nella collezione del Durazzo che lo aveva acquistato dalla vedova del Bacigalupo per poi lasciarlo per legato testamentario alla Berio.\nIl nome con cui \u00e8 noto il manoscritto si deve proprio al marchese Durazzo, nella cui collezione viene reso noto per la prima volta dallo storico Luigi Cibrario, verso la met\u00e0 del XIX secolo, con queste parole: \nL'edizione in facsimile.\nNel 2008 la Franco Cosimo Panini Editore ha realizzato la prima edizione in facsimile del Libro d'Ore Durazzo."}
{"id": "1706914", "revid": "14691", "url": "https://it.wikipedia.org/wiki?curid=1706914", "title": "Tazara Rail Line", "text": ""}
{"id": "1706915", "revid": "14691", "url": "https://it.wikipedia.org/wiki?curid=1706915", "title": "Tazara Railway", "text": ""}
{"id": "1706916", "revid": "14691", "url": "https://it.wikipedia.org/wiki?curid=1706916", "title": "TAZARA Railway", "text": ""}
{"id": "1706917", "revid": "14691", "url": "https://it.wikipedia.org/wiki?curid=1706917", "title": "Tazara", "text": ""}
{"id": "1706918", "revid": "287204", "url": "https://it.wikipedia.org/wiki?curid=1706918", "title": "Apogoninae", "text": "Apogoninae \u00e8 una sottofamiglia di pesci della famiglia Apogonidae."}
{"id": "1706919", "revid": "14691", "url": "https://it.wikipedia.org/wiki?curid=1706919", "title": "Tanzania-Zambia Railway", "text": ""}
{"id": "1706922", "revid": "14691", "url": "https://it.wikipedia.org/wiki?curid=1706922", "title": "Tan-Zam", "text": ""}
{"id": "1706923", "revid": "3535", "url": "https://it.wikipedia.org/wiki?curid=1706923", "title": "Chimerismo", "text": ""}
{"id": "1706924", "revid": "14691", "url": "https://it.wikipedia.org/wiki?curid=1706924", "title": "Tan-Zam Railway", "text": ""}
{"id": "1706925", "revid": "14691", "url": "https://it.wikipedia.org/wiki?curid=1706925", "title": "TanZam", "text": ""}
{"id": "1706927", "revid": "14691", "url": "https://it.wikipedia.org/wiki?curid=1706927", "title": "TanZam Railway", "text": ""}
{"id": "1706929", "revid": "30753", "url": "https://it.wikipedia.org/wiki?curid=1706929", "title": "Rock music", "text": ""}
{"id": "1706931", "revid": "1305772", "url": "https://it.wikipedia.org/wiki?curid=1706931", "title": "Cavernoma", "text": ""}
{"id": "1706934", "revid": "14691", "url": "https://it.wikipedia.org/wiki?curid=1706934", "title": "Tanga (Tanzania)", "text": ""}
{"id": "1706935", "revid": "289247", "url": "https://it.wikipedia.org/wiki?curid=1706935", "title": "Ritorno al futuro parte II", "text": ""}
{"id": "1706941", "revid": "339392", "url": "https://it.wikipedia.org/wiki?curid=1706941", "title": "Delirio di onnipotenza", "text": ""}
{"id": "1706943", "revid": "1226", "url": "https://it.wikipedia.org/wiki?curid=1706943", "title": "Canzona di Bacco", "text": ""}
{"id": "1706944", "revid": "834", "url": "https://it.wikipedia.org/wiki?curid=1706944", "title": "Lingue scandinave", "text": ""}
{"id": "1706946", "revid": "260444", "url": "https://it.wikipedia.org/wiki?curid=1706946", "title": "Elementi del gruppo 18", "text": ""}
{"id": "1706947", "revid": "729019", "url": "https://it.wikipedia.org/wiki?curid=1706947", "title": "Atassia-teleangectasia", "text": "Latassia-teleangectasia o sindrome di Louis-Bar \u00e8 una malattia genetica a trasmissione autosomica recessiva caratterizzata da: \nStoria.\nLa prima descrizione di questa sindrome risale al 1926, quando due ricercatori cecoslovacchi, Ladislav Syllaba e Kamil Henner, riportarono nel primo numero della \"R\u00e9vue Neurologique\" tre casi di quella che chiamarono \"atetosi doppia congenita\". Nel 1941, la giovane neurologa Belga Denise Louis-Bar ne forn\u00ec una descrizione pi\u00f9 completa e, in seguito al suo lavoro, la sindrome prese il suo nome. Determinanti sono stati gli studi condotti alla fine degli anni cinquanta da Elena Boder e Robert P. Sedgwick, che raccolsero numerosi casi e introdussero per primi la denominazione atassia-teleangectasia.\nEpidemiologia.\nL'incidenza dell'atassia-teleangectasia nella popolazione \u00e8 stimata da 1 su 40.000 fino a 1 su 100.000 nati vivi.\nIn Italia i casi conosciuti a tutt'oggi (2017) sono circa 70 quindi l'incidenza \u00e8 molto inferiore.\nDescrizione clinica.\nL'atassia compare in genere nella prima infanzia e si rende evidente nel giro di pochi anni con progressivi disturbi della postura e dell'andatura, con incapacit\u00e0 di compiere movimenti fini (utilizzo delle posate, della matita, di piccoli oggetti) e con aprassia oculomotoria, cio\u00e8 con l'incapacit\u00e0 di coordinare i movimenti saccadici: il bambino ruota la testa anzich\u00e9 muovere gli occhi per inseguire gli oggetti che si muovono rapidamente. Compaiono successivamente disturbi del linguaggio e diminuzione della capacit\u00e0 muscolare, soprattutto a carico degli arti inferiori. In et\u00e0 adolescenziale, in genere tutti i pazienti necessitano di un consistente aiuto per vestirsi, mangiare e provvedere all'igiene personale.\nLe capacit\u00e0 intellettive non vengono compromesse, ma \u00e8 difficile valutare l'intelligenza di un soggetto affetto da questa sindrome per la lentezza delle risposte.\nLe teleangectasie sono dilatazioni dei piccoli vasi che si manifestano dapprima a livello delle congiuntive, poi si diffondono su tutta la cute, soprattutto sulle orecchie, sopra il ponte del naso, nelle pieghe del gomito e del ginocchio. Occasionalmente possono essere presenti alla nascita, ma in genere si sviluppano dopo la prima decade di et\u00e0. Di solito non costituiscono un problema medico in quanto non sanguinano e non danno prurito. Rispetto alle teleangectasie che si ritrovano nell'occhio di persone pi\u00f9 anziane, queste sono costanti nel tempo e non peggiorano o migliorano col variare della temperatura corporea, dei fattori emozionali e dello stato di sanguificazione dell'individuo.\nL'immunodeficienza esordisce con infezioni respiratorie (in particolare a livello polmonare) che col tempo recidivano fino a portare allo sviluppo di bronchiectasie. Spesso i pazienti soffrono di riniti e rinosinusiti: la ridotta capacit\u00e0 di combattere le infezioni riguarda prevalentemente le malattie causate da batteri piuttosto che quelle da virus. Quasi mai, tuttavia, si rileva un deficit di gammaglobuline.\nConseguenze importanti del malfunzionamento del sistema immunitario sono l'aumentata suscettibilit\u00e0 alle radiazioni ionizzanti e ai tumori. L'esposizione a raggi X in questi soggetti va pertanto limitata a situazioni di assoluta necessit\u00e0, per la loro incapacit\u00e0 di riparare i danni del DNA. Le neoplasie pi\u00f9 frequenti nei soggetti affetti da atassia-teleangectasia sono i linfomi e le leucemie linfatiche, ma nei soggetti che sopravvivono pi\u00f9 a lungo si riscontrano anche carcinomi.\nEziologia.\nL'anomalia genetica che determina l'atassia-teleangectasia \u00e8 stata riconosciuta a livello del gene detto ATM (\"ataxia-telangiectasia mutated\"), mappato nella regione q22-23 del cromosoma 11.\nATM \u00e8 una chinasi che, in seguito al riconoscimento di danno al DNA, attiva l'oncosoppressore p53."}
{"id": "1706951", "revid": "289247", "url": "https://it.wikipedia.org/wiki?curid=1706951", "title": "Ritorno al futuro parte III", "text": ""}
{"id": "1706959", "revid": "1226", "url": "https://it.wikipedia.org/wiki?curid=1706959", "title": "Villa Trissino a Cricoli", "text": ""}
{"id": "1706963", "revid": "132266", "url": "https://it.wikipedia.org/wiki?curid=1706963", "title": "Compagnia aerea low cost", "text": ""}
{"id": "1706965", "revid": "399", "url": "https://it.wikipedia.org/wiki?curid=1706965", "title": "Antonio Mattioni", "text": "Considerato il padre dell'aeroplano a reazione, anche se la paternit\u00e0 di questa ardita realizzazione della tecnica aviatoria moderna viene attribuita all'inglese Frank Whittle, il cui apparecchio spicc\u00f2 il suo primo volo nel 1940.\nIn realt\u00e0, gi\u00e0 diciassette anni prima, fra gli ultimi giorni del 1923 ed i primi del 1924, il primo aeroplano a reazione di Antonio Mattioni spicc\u00f2 i primi voli (rimasti poi ultimi per mancanza di fondi) sul campo di Marte di Firenze. Quei giorni furono per Mattioni la legittima conclusione pratica di una dozzina di anni di studio.\nFin dal 1909, quando ancora l'aviazione stava uscendo dai periodi eroici della sua infanzia, Mattioni aveva intrapreso a studiare il motore a reazione.\nFra i primi disegni \u00e8 la costruzione della \"Botte volante\" o aereo botte che spicc\u00f2 il volo al campo di Marte di Firenze. Dal 29 dicembre 1923 e per parecchie settimane del 1924, Mattioni presentava una documentazione ufficiale sufficientemente esauriente, cos\u00ec da ottenere due successivi brevetti sul primo motore a reazione. Un brevetto fu poi ottenuto in Francia, ed uno nei Paesi Bassi. E la \"Botte volante\", cos\u00ec detta dalla sua caratteristica forma, spicc\u00f2 il volo.\nAntonio Mattioni svilupp\u00f2 anche degli ombrelli ripiegabili, di cui cedette i brevetti ad un commerciante londinese durante un suo soggiorno nella capitale inglese.\nIl 20 gennaio 1950 Mattioni ricevette un primo modesto riconoscimento finanziario dal Ministero della Difesa dell'Aeronautica (30\u00a0000 lire)."}
{"id": "1706967", "revid": "1226", "url": "https://it.wikipedia.org/wiki?curid=1706967", "title": "Barchessa di Villa Bressa, Loredan", "text": ""}
{"id": "1706970", "revid": "712828", "url": "https://it.wikipedia.org/wiki?curid=1706970", "title": "Smoker", "text": ""}
{"id": "1706973", "revid": "1573940", "url": "https://it.wikipedia.org/wiki?curid=1706973", "title": "Rhinecanthus aculeatus", "text": "Il pesce balestra Picasso (Rhinecanthus aculeatus ()), \u00e8 un pesce d'acqua marino appartenente alla famiglia Balistidae.\nDistribuzione e habitat.\nQuesta specie \u00e8 diffusa nella costa orientale africana dell'Atlantico (dal Senegal al Sud Africa), nel Mar Rosso e nell'Indo-Pacifico (dalle coste africane fino alle isole Hawaii). Abita le barriere coralline.\nDescrizione.\n\"Rhinecanthus aculeatus\" presenta una forma pi\u00f9 allungata rispetto agli altri Balistidae e la testa, completamente integrata, \u00e8 di grandi dimensioni. Il pesce inoltre ha la capacit\u00e0 di muovere gli occhi in modo indipendente riuscendo cos\u00ec ad avere un maggior controllo dell'ambiente circostante potendosi concentrare su eventuali prede e predatori contemporaneamente. La bocca, che con i suoi disegni gialli accesi d\u00e0 l'illusione di essere pi\u00f9 grande, ha una dentatura potente. La pinna ventrale e la prima pinna dorsale si sono evolute in un aculeo rigido erettile, mentre la seconda dorsale \u00e8 simmetrica ed opposta all'anale, e vengono utilizzate ondeggiandole per garantire l'equilibrio. \nLa livrea \u00e8 molto interessante e ricorda vagamente un'opera di arte moderna, da qui il nome comune \"Picasso\": il colore di fondo prevede testa color sabbia, dorso e fianchi bruno scuro e ventre bianco. La bocca \u00e8 gialla, con una linea dello stesso colore che si allunga orizzontalmente fino alla pinna pettorale, raggiunta verticalmente anche da tre linee azzurre che decorano l'occhio. Sui fianchi 4 fasce bianche si muovono obliquamente verso il centro del corpo, mentre il peduncolo caudale \u00e8 decorato da linee orizzontali bruno scuro. \nRaggiunge una lunghezza di 30 cm.\nEtologia.\n\"R. aculeatus\" pu\u00f2 condurre una vita solitaria cos\u00ec come una vita sociale, piuttosto strutturata, presso la barriera corallina. Ogni esemplare occupa un ruolo e un territorio e non mancano combattimenti per la loro tutela. Tali scontri seguono una strategia ben definita che inizia con il porre il corpo di lato per esaltarne la mole aprendo gli aculei dorsale e ventrale (ottenendo la caratteristica forma simile alla balestra da cui prende il nome). Nel caso, il pesce continua con suoni secchi e vibranti molto forti in grado di stordire l'avversario per poi aggredirlo. Inoltre questo pesce sfrutta i suoi aculei per agganciarsi a fessure in formazioni coralline per poter riposare anche in zone con forti correnti.\nRiproduzione.\nLa fecondazione \u00e8 esterna, sono animali ovipari e sessualmente maturi attorno ai 14 cm di lunghezza.\nAlimentazione.\nHa una dieta molto varia, \u00e8 onnivoro e si nutre di pesci, crostacei, alghe, vermi, ricci di mare, coralli, spugne e foraminiferi. \nInteressanti le tecniche di caccia di questa specie che vanno dall'emettere un forte getto d'acqua per individuare prede nascoste nel fondale, al rovesciare ricci di mare facendoli cadere ripetutamente dopo averli sollevati con la bocca per poter colpire la parte meno protetta.\nAcquariofilia.\nCome molti altri Balistidi \u00e8 spesso allevato e commercializzato per acquari marini pubblici e privati."}
{"id": "1706974", "revid": "773636", "url": "https://it.wikipedia.org/wiki?curid=1706974", "title": "Chiesa di San Donato (Casale di Pari)", "text": "La chiesa di San Donato \u00e8 un edificio sacro situato a Casale di Pari, nel comune di Civitella Paganico.\nDi origini medievali, \u00e8 stata completamente alterata anche all'interno da restauri abbastanza recenti e da un intervento in stile neoromanico degli anni '30.\nLa facciata \u00e8 semplice, con tetto a capanna delimitato da arcatelle cieche e con portale architravato. Lo stipite del portale laterale della chiesa \u00e8 costituito da una pietra con iscrizione frammentaria. di difficile lettura."}
{"id": "1706975", "revid": "339392", "url": "https://it.wikipedia.org/wiki?curid=1706975", "title": "Lista delle compagnie aeree low cost", "text": ""}
{"id": "1706977", "revid": "713168", "url": "https://it.wikipedia.org/wiki?curid=1706977", "title": "Luigi Amabile", "text": "Biografia.\nStudi\u00f2 Medicina a Napoli e fu poi medico militare.\nMedicina.\nDivenne un chirurgo di fama internazionale, autore di numerose pubblicazioni in tema di chirurgia ed anatomia.\nAmabile era convinto che l'anatomia patologica fosse la base di ogni conoscenza medica. Nell'Ateneo di Napoli cre\u00f2 quel gabinetto di anatomia patologica che rivaleggi\u00f2 con i pi\u00f9 famosi del mondo.\nNel 1860 fu nominato professore ordinario e direttore del gabinetto di Anatomia patologica presso l'Universit\u00e0 di Napoli.\nPolitica.\nAder\u00ec politicamente al Risorgimento e fu eletto nel 1864, nel 1867 e nel 1880 deputato presso il Collegio di Avellino. Amabile milit\u00f2 sempre sotto la bandiera del partito moderato. Egli era sinceramente convinto che una giovane nazione, risorta appena da pochi lustri dopo secoli di nefaste divisioni, non ancora ben consolidata come paese unito, insidiata da mille nemici interni e stranieri, soltanto con la moderazione e con la temperanza civile potesse mantenersi sicura ed aspirare a sorti migliori. Egli era convinto che la Dinastia Sabauda fosse il centro d'attrazione per tenere unite le diverse regioni della patria italiana; questo concetto lo ebbe in comune finanche con Giuseppe Garibaldi e con il capo della Sinistra storica, il quale in pieno parlamento pronunci\u00f2 quella sentenza memorabile \"La Monarchia unisce\".\nStoria.\nNegli ultimi anni della sua vita si ritir\u00f2 a vita privata, dedicandosi alle ricerche storiche, studiando la figura ed i processi di Tommaso Campanella.\nIl suo capolavoro \u00e8 la sua monografia sulla congiura e sui processi di Campanella, pubblicata nel 1883.\nAd essa seguirono molti altri studi sempre legati alla Napoli del Seicento.\nMor\u00ec, all'et\u00e0 di 64 anni, nel 1892."}
{"id": "1706978", "revid": "3535", "url": "https://it.wikipedia.org/wiki?curid=1706978", "title": "Carlo U. Rossi", "text": ""}
{"id": "1706980", "revid": "773636", "url": "https://it.wikipedia.org/wiki?curid=1706980", "title": "Chiesa di Santa Maria in Montibus", "text": "La chiesa di Santa Maria in Montibus \u00e8 un edificio sacro situato a Civitella Marittima, nel comune di Civitella Paganico.\nCitata sin dal 1143, \u00e8 stata totalmente trasformata nel corso del XIX e XX secolo.\n\u00c8 di aspetto molto semplice, a pianta rettangolare, cui si accede dal fianco sinistro. All'interno una acquasantiera e, sull'altare a sinistra, la tavola cinquecentesca, ridipinta, raffigurante i \"Santi Ansano Fabiano e Sebastiano\".\nAll'esterno si eleva il campanile a intonaco in laterizi di probabile fattura seicentesca."}
{"id": "1706989", "revid": "773636", "url": "https://it.wikipedia.org/wiki?curid=1706989", "title": "Oratorio della Misericordia (Civitella Marittima)", "text": "L'oratorio della Misericordia \u00e8 un edificio sacro situato a Civitella Marittima, nel comune di Civitella Paganico.\nStoria e descrizione.\nL'oratorio, gi\u00e0 denominato dei Santi Filippo e Giacomo e Santa Maria della Grazie, \u00e8 un piccolo edificio sacro con campanile a vela, che risale probabilmente al tardo Cinquecento, come conferma l'antico portone ligneo d'ingresso.\nL'interno, con decorazioni a stucco e dipinti murali, \u00e8 databile alla fine del Seicento o al primo Settecento. Sull'unico altare si venera l'immagine dipinta su tela della \"Madonna col Bambino incoronata dagli angeli\", di pittore senese del tardo Seicento."}
{"id": "1706992", "revid": "339392", "url": "https://it.wikipedia.org/wiki?curid=1706992", "title": "Progettazione della Formazione", "text": ""}
{"id": "1706993", "revid": "339392", "url": "https://it.wikipedia.org/wiki?curid=1706993", "title": "Lettere di San Paolo", "text": ""}
{"id": "1706996", "revid": "119991", "url": "https://it.wikipedia.org/wiki?curid=1706996", "title": "Chiesa di San Michele (Paganico)", "text": ""}
{"id": "1706998", "revid": "125744600", "url": "https://it.wikipedia.org/wiki?curid=1706998", "title": "Ricasoli (famiglia)", "text": "La casata dei Ricasoli \u00e8, oggi, la pi\u00f9 antica tra tutte le famiglie che costituirono l'aristocrazia fiorentina ed \u00e8 una delle poche ancora fiorenti di origine feudale.\nStoria.\nOrigini.\nLe prime notizie relative ai Ricasoli risalgono agli inizi dell'undicesimo secolo e li descrivono ricchi e potenti e gi\u00e0 da gran tempo signori di vasto dominio. La tradizione senese vuole i Ricasoli di origine salica e discendenti da un conte Guinigi di Ranieri, barone franco, mandato nell'865 in Toscana da Lodovico II e poi fatto conte imperiale della citt\u00e0 e del territorio di Siena.\nMa se da lui discesero senza dubbio i conti della Berardenga ed altre famiglie nobili dell'antica Repubblica di Siena, non lo furono certamente i Ricasoli perch\u00e9 ebbero a progenitore non un franco ma un longobardo ovvero Geremia figlio d'Ildebrando come conferma una bolla di Gregorio VII rogata in Firenze il 28 dicembre 1076 in cui, tra l'altro, se ne parla come di persona gi\u00e0 da gran tempo defunta.\nIl pontefice conferm\u00f2 con quella pergamena il possesso di molti beni goduto dai canonici del Capitolo Fiorentino e tra quelli se ne rammentano molti donati da Geremia tra cui alcune chiese, non poche corti e un castello compresi nel circondario delle pievi di San Giovanni Maggiore e di San Cassiano in Padule che si estendevano dal giogo delle Alpi mugellane fino alla Sieve. Interessante notare come i Ricasoli fossero prima grandi proprietari terrieri nel Mugello prima di quel che lo fossero nel Chianti.\nUn'altra fonte, stavolta all'interno della casata, ossia Totto di Rinaldo dei Firidolfi, che scrisse dei suoi avi al principio del secolo XIV, per tradizione passata da padre in figlio narrava che Geremia, sposato con una donna sterile e gi\u00e0 molto avanti negli anni, disperando di avere un erede dispose di gran parte dei propri beni per aumentare il culto ed il decoro dei sessanta tra chiese e monasteri che aveva fondato o sponsorizzato. Mortagli poi la consorte, pur vecchio, ne spos\u00f2 un'altra che quasi miracolosamente gli dette un figlio: Ridolfo.\nSecondo Totto, quel Ridolfo era il Ridolfo rammentato come testimone ad un placito del 1029 a cui assist\u00e9 come uno dei pi\u00f9 nobili baroni della Toscana. E proprio da lui il casato prese il primo patronimico e tutta la consorteria si appell\u00f2 prima \"\"de filiis Rodulphi\" nelle carte latine per poi volgarizzarsi in \"Firidolfi\".\nXIII secolo.\nPer il fatto di essere signori di terre al confine con i possedimenti senesi, la Repubblica fiorentina cominci\u00f2 a strappargli con la forza alcuni castelli particolarmente strategici come fece nel 1182 con Montegrossi, odierna localit\u00e0 nel comune di Gaiole in Chianti, e come se non bastasse allo scoppio delle ostilit\u00e0 tra Firenze e Siena, visto che i Firidolfi nominalmente erano feudatari di Firenze, i loro castelli furono pi\u00f9 volte attaccati dai senesi come accadde al Castello di Brolio nel 1252. Fu cos\u00ec che alla fine del XIII secolo decisero di inurbarsi e si trasferirono a Firenze.\n\"I nobili di contado, in specie in quei secoli di barbarie, usi a starsi nelle loro ben munite castella dalle quali uscivano per guerreggiarsi l'un l'altro e per depredare le terre dei loro nemici, ripugnavano dal racchiudersi nelle citt\u00e0 perch\u00e9, imperandovi un signore pi\u00f9 potente di loro, gli avrebbe obbligati a starsi soggetti piuttosto al suo arbitrio che al potere delle leggi al pari degli altri cittadini\" [..] \"Abbench\u00e9 fattisi cittadini furono guardati con gelosia perch\u00e9 appartenevano a quella pi\u00f9 prepotente porzione dell'antica nobilt\u00e0 con la quale il popolo era in lotta continua; n\u00e9 fu loro concesso di sedere in veruna magistratura finacch\u00e9, dopo lungo contrasto, rimasto il popolo superiore non fu imposto un freno ai magnati, tolta loro ogni possibilit\u00e0 di pi\u00f9 insorgere. Umiliati dalle proscrizioni e dalla pi\u00f9 assoluta noncuranza, alcuni dei Ricasoli furono allora costretti, al paro di altre gi\u00e0 potenti famiglie, a scendere alla vilt\u00e0 di chiedere in grazia di rinunziare al nome ed alle insegne degli antenati, di essere tolti dal rango dei nobili e descritti fra i popolani e peranco di potersi ascrivere alla matricola di qualche arte\". Il riferimento \u00e8 agli Ordinamenti di Giustizia (1293) di Giano della Bella ed a causa di questi, nel 1393, i (Firidolfi) da Ricasoli assunsero cognomi diversi, quali, Serafini, Bindacci e Fibindacci, ma a differenza di molte altre famiglie, dopo pochi decenni, tornarono definitivamente al nome Ricasoli (riprendendolo dal nome del castello di Ricasoli ricevuto in feudo da Arrigo VI nel 1187).\nXIV e XV secolo.\nLa loro domanda di iscrittibilit\u00e0 alle arti fu accolta nel 1393, ma soltanto dopo venti anni i Ricasoli poterono aspirare ad essere nominati alle pi\u00f9 alte cariche dello Stato, tanto che tra il 1393 e il 1413 nell'albo dei gonfalonieri di giustizia di Firenze risulta un solo Ricasoli mentre se ne ritrovano tredici nel regesto dei priori delle arti. Per ironia della sorte, una delle pi\u00f9 potenti famiglie della Toscana, che aveva gi\u00e0 esteso il suo dominio su tutto il Chianti e su gran parte del Valdarno superiore, dovette vedere scritto il suo nome nei cataloghi dei lanaiuoli e dei mercanti di seta che, per l'epoca, non era certo la massima aspirazione per dei proprietari terrieri.\nSoprattutto non lo era per chi possedeva gran parte del Mugello fin dal X secolo e tutta la provincia del Chianti fino dall'XI. In particolare gli appartenevano Brolio, Cacchiano, Montegrossoli, Meleto, Panzano, Mello, Cavriglia, Vertine, Radda, Ama, Spaltenna, Montegonzi, Monticioni, Castelnuovo e San Marcellino di Avane, Montaio, Montecastelli, Rendola, San Leolino, Rietine, San Polo, Monteficalli, Selvole, Lucignano, Gaiole, Castagnoli, Barbischio. Senza contare la gi\u00e0 citata Ricasoli e, dal 1197, anche Moriano, San Martino, Stiella, Monteluco e Casale. Pi\u00f9 Campi e Tornano che erano stati concessi loro in feudo dal Barbarossa nel 1167, che li aveva donati a Ranieri Firidolfi in ricompensa della fedelt\u00e0 e del valore con cui lo aveva servito dopo averli confiscati a un loro antico possessore perch\u00e9 aveva combattuto contro di lui. Ma questi luoghi, in parte situati nel Chianti, in parte ancora nella valle superiore dell'Arno ed in quelle della Greve, della Pesa e della Sieve, uscirono via via dal portafoglio di famiglia a seconda dell'ingrandirsi della repubblica di Firenze.\nXVI secolo.\nTuttavia l'ambizione di dominare, non ancora attutita dal feudalesimo che cadeva in pezzi e dal nascere dei comuni e degli stati, continu\u00f2 ad agitare violentemente l'animo di alcuni Ricasoli tanto che Bindaccio, sfidando direttamente Firenze, ebbe il coraggio di comperare dai Pazzi e dai Guidi, nel 1329, le signorie di Rocca Guicciarda, Trappola, Sagena, Lanciolina e di Poggio San Clemente. Li resse tutti con tenacia e mano di ferro, ma appena mor\u00ec, la signoria di Firenze fece suoi anche quelli. Tuttavia, almeno in questo caso, Cosimo I li restitu\u00ec ai Ricasoli nel 1564 per ricompensare i fedeli servigi prestatigli da alcuni della famiglia durante la Guerra di Siena. I Ricasoli ne ripresero il possesso e il dominio con titolo di Baroni\n\"E tanto furono tenaci di questa prerogativa che sebbene avessero conseguito titolo di Conti da Leone X nel 1516, giammai ne vollero usare preferendo di essere, siccome sono, i soli Baroni Toscani piuttosto che avere un titolo pi\u00f9 elevato invero nel grado gerarchico ma comune a molte altre case ad essi inferiori d'assai per vetust\u00e0 e per onorata pagina nella storia\"\".\nXIX secolo.\nDegno di nota fu anche Bettino (1809 \u20131880), soprannominato \"il Barone di ferro,\" secondo presidente del Consiglio del Regno d'Italia dopo Cavour. Oltre che importante uomo politico, fu abile agricoltore. Membro dell'Accademia dei Georgofili, fu un innovatore della vitivinicoltura toscana. Come spiega Michele Taddei nel libro \"Siamo onesti! Il barone che volle l'unit\u00e0 d'Italia\" si deve a Ricasoli la formula del Chianti. Nel romanzo di Taddei si legge:\nArmi della consorteria Ricasoli.\nLo stemma pi\u00f9 antico dei Ricasoli \u00e8 quello con il leone azzurro rampante in campo d'oro ma fu poi modificato, a seconda dei tempi e delle circostanze. I Firidolfi da Panzano, fattisi popolani nel 1306, adottarono la banda rossa in campo d'argento e la caricarono di una stella d'oro nel 1362, quando Luca di Totto fu armato cavaliere a sprone dorato.\nI Ricasoli da Meleto, fino dai primi tempi del loro domicilio in Firenze, usarono il leone azzurro rampante sul campo fasciato d'oro e di rosso e mai vi apportarono delle variazioni. Il cigno, col motto \u00ab\"candidior intus\"\u00bb, e il trapano che perfora il diamante, col motto in antico francese \u00ab\"rien sans paine\"\u00bb, sono imprese che si trovano sugli elmi di vari individui di questo ramo, e se ne hanno riscontri fino dal secolo XV.\nI Ricasoli detti baroni cambiarono l'avito stemma nel secolo XIII, adottando il campo addogato d'oro e di rosso, attraversato da tre fasce azzurre. Alcuni della famiglia portarono nelle fasce tre leopardi d'oro correnti; e ne lasci\u00f2 ricordo Bettino di Bindaccio nel palazzo pretorio di Arezzo: ma non se ne trova pi\u00f9 traccia dopo i primi anni del secolo XV.\nFurono arrecate sostanziali variazioni allo stemma nel 1393, allorquando, accettando di essere fatte di popolo, alcune diramazioni mutarono cognome e si dissero Bindacci, Fibindacci e Serafini: ma nel 1434, lasciati questi nomi accattati e ripreso l'antico, si torn\u00f2 pure a fare uso dell'arme originale a cui si aggiunse peraltro il capo dorato caricato di uno scudetto portante l'arme del popolo fiorentino.\nMa anche questa memoria popolare si volle lasciata nel 1564, dopo che Cosimo I ebbe restituita alla famiglia la signoria della Trappola e di Rocca Guicciarda ed allora si volle alla croce sostituito un castello a indicazione del rivendicato dominio.\nIl leone giacente col castello tra le zampe, e col motto \u00ab\"cum bonis bonus cum perversi perversus\"\u00bb, \u00e8 l'impresa pi\u00f9 antica che ci sia nota.\nAlcuni adottarono poi un leone nascente col castello nella zampa sinistra e in atto di difenderlo colla destra.\nAntonio di Bettino lasci\u00f2 nel palazzo pretorio di Pisa la sua impresa, composta di una donna nuda rappresentante la Verit\u00e0. Le immagini simboliche della Giustizia e dell'Abbondanza, collocate ai lati dello scudo in atto di sorreggerlo, sono invenzioni del secolo XVII allorch\u00e9 uno dei baroni intese di far conoscere ai suoi sudditi quali voleva che fossero le basi del suo governo.\nAzienda viticola \"Barone Ricasoli\".\nI Ricasoli si dedicano alla viticoltura fin dal 1141, senza soluzione di continuit\u00e0, fatto che li ha potuti fregiare del riconoscimento di quinta impresa familiare pi\u00f9 antica del mondo, la seconda nel settore della viticoltura. La produzione ha come etichetta \"Barone Ricasoli\" e si dedica al Chianti Classico. In totale, attorno alla zona del Castello di Brolio, la famiglia possiede 240 ettari di vigne, 26 di olivi e impiega 150 operai."}
{"id": "1707001", "revid": "773636", "url": "https://it.wikipedia.org/wiki?curid=1707001", "title": "Chiesa di San Biagio (Pari)", "text": "La chiesa di San Biagio \u00e8 un edificio sacro situato a Pari, frazione del comune di Civitella Paganico.\nStoria e descrizione.\nRicordata in stato di semi abbandono nel 1460, fu restaurata con il contributo degli abitanti, che ottennero il diritto di nomina del rettore di San Biagio e della pieve di San Giorgio in Valoria, abbandonata nell'Ottocento.\nLe sue pietre furono utilizzate per la ristrutturazione di San Biagio nel XIX secolo, epoca a cui risalgono la facciata con timpano triangolare e il campanile.\nL'interno ad aula unica rettangolare ed abside semicircolare risale ai restauri ottocenteschi. Da notare la tavola della scuola del Riccio con la \"Madonna tra i santi Pietro e Giovanni Battista, e la Madonna col bambino e santi\", copia da Andrea del Sarto. Nella cappella a destra si venera la \"Madonna del Buon Consiglio\", copia moderna di un dipinto del XVIII secolo."}
{"id": "1707003", "revid": "15307896", "url": "https://it.wikipedia.org/wiki?curid=1707003", "title": "Pievesestina di Cesena", "text": ""}
{"id": "1707004", "revid": "339392", "url": "https://it.wikipedia.org/wiki?curid=1707004", "title": "Ponte di Akashi-Kaikyo", "text": ""}
{"id": "1707007", "revid": "486946", "url": "https://it.wikipedia.org/wiki?curid=1707007", "title": "Ponte Akashi-Kaikyo", "text": ""}
{"id": "1707010", "revid": "773636", "url": "https://it.wikipedia.org/wiki?curid=1707010", "title": "Oratorio di Santa Croce (Pari)", "text": "L'oratorio di Santa Croce \u00e8 un edificio sacro situato a Pari, frazione del comune di Civitella Paganico.\nStoria e descrizione.\nSede della compagnia omonima ricordata fin dal 1548 e anche della compagnia dei Santi Fabiano e Sebastiano.\n\u00c8 stato parzialmente recuperato dopo anni di abbandono. Sulla parete centrale \u00e8 collocato il dipinto raffigurante la \"Madonna col Bambino tra i Santi Fabiano e Sebastiano\" di Marco Bigio, pittore attivo intorno alla met\u00e0 del Cinquecento, allievo del Sodoma."}
{"id": "1707016", "revid": "59975", "url": "https://it.wikipedia.org/wiki?curid=1707016", "title": "Pony Canyon Records", "text": ""}
{"id": "1707019", "revid": "466539", "url": "https://it.wikipedia.org/wiki?curid=1707019", "title": "Richard Kr\u00f6ll", "text": "Biografia.\nGigantista e supergigantista originario di Ginzling di Finkenberg, Kr\u00f6ll debutt\u00f2 in campo internazionale in occasione dei Mondiali juniores di Jasn\u00e1 1985; l'anno dopo, nella rassegna iridata giovanile di Bad Kleinkirchheim 1986, vinse la medaglia d'argento nello slalom speciale e nella combinata e quella di bronzo nello slalom gigante. In Coppa del Mondo il suo primo piazzamento di rilievo fu il 15\u00ba posto ottenuto nello slalom gigante di Saalbach-Hinterglemm del 25 marzo 1988 e la prima vittoria, nonch\u00e9 primo podio, quella nello slalom gigante disputato sulla Gran Risa dell'Alta Badia il 14 gennaio 1990,\nPreso parte ai Mondiali di Morioka 1993, sua prima presenza iridata, piazzandosi 11\u00ba nello slalom gigante; il 16 marzo 1995 colse a Bormio in supergigante la sua ultima vittoria in Coppa del Mondo, mentre il suo ultimo podio nel massimo circuito internazionale fu il 2\u00ba posto ottenuto in supergigante il 2 dicembre 1995 a Vail. Il 18 gennaio 1996 conquist\u00f2 l'ultima vittoria, nonch\u00e9 ultimo podio, in Coppa Europa, a Les Orres in supergigante; ai successivi Mondiali della Sierra Nevada, sua ultima presenza iridata, nella medesima specialit\u00e0 fu 20\u00ba.\nIn quello stesso 1996, all'apice dell'attivit\u00e0 agonistica e all'et\u00e0 di 28 anni, lo sciatore austriaco mor\u00ec in un incidente stradale nella localit\u00e0 di Kaltenbach; la sua ultima gara in Coppa del Mondo rimase cos\u00ec il supergigante disputato il 7 marzo precedente a Lillehammer, che aveva chiuso al 12\u00ba posto, mentre la sua ultima gara in carriera fu lo slalom gigante dei Campionati neozelandesi 1996, il 5 settembre a Mount Hutt. Non prese parte a rassegne olimpiche.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nCoppa Europa.\nCoppa Europa - vittorie.\nLegenda:\nSG = supergigante\nAustralia New Zealand Cup.\nAustralia New Zealand Cup - vittorie.\nLegenda:\nGS = slalom gigante"}
{"id": "1707022", "revid": "121841631", "url": "https://it.wikipedia.org/wiki?curid=1707022", "title": "Clifford Truesdell", "text": "Dal 1961 fino al suo ritiro accademico nel 1989 egli fu professore di meccanica razionale alla Johns Hopkins University di Baltimora. Assieme a Walter Noll, \u00e8 il fondatore della moderna meccanica razionale il cui scopo \u00e8 di \"costruire un completo modello matematico per rappresentare i fenomeni della meccanica (del continuo)\". Truesdell fu il fondatore ed editor-in-chief delle riviste Archive for Rational Mechanics and Analysis and Archive for the History of Exact Sciences.\nBiografia.\nC.A. Truesdell si diplom\u00f2 nel 1936 presso il Polytechnic High School di Los Angeles. Prima di frequentare l'universit\u00e0 pass\u00f2 due anni in Europa, dove apprese il tedesco, il francese e l'italiano, e perfezionando la sua conoscenza del latino e del greco antico: tali conoscenza divennero preziosi per il suo futuro lavoro di ricerca storica. In tale periodo ebbe inizio il suo amore per la cultura barocca che ne avrebbe successivamente condizionato lo stile di vita anche negli aspetti quotidiani nel \u2018Palazzetto\u2019 che fu la sua dimora a Baltimora (le cene a lume di candela con posate d'epoca; i candelabri e le penne d'oca nello studio; i clavicembali e i concerti privati di musica barocca). Tent\u00f2 anche di dedicarsi alla poesia, ma con canoni estetici e ritmica fuori tempo. Rivolse quindi i suoi interessi verso la scienza dove, quelli che furono i suoi limiti in poesia, divennero invece doni preziosi.\nFrequent\u00f2 il California Institute of Technology, dove ottenne nel 1941 i diplomi di B.Sc. in matematica e fisica e poi, nel 1942, il diploma di M.Sc. in matematica. Consegu\u00ec inoltre nel 1942 un Certificate in Mathematics alla Brown University e nel 1943 il titolo di Ph.D. in matematica alla Princeton University; contemporaneamente gi\u00e0 lavorava prima come assistente e poi come instructor. Dal 1944 al 1946 lavor\u00f2 presso il Radiation Laboratory dell'M.I.T., impiego abbandonato per diventare responsabile, dal 1948 al 1951, della Theoretical Mechanics Subdivision dell'U.S. Naval Ordnance Laboratory del Maryland e poi, dal 1950 al 1961, della Theoretical Mechanics Section dell'U.S. Naval Research Laboratory di Washington.\nEgli fu professore di matematica alla Indiana University a Bloomington dal 1950 al 1961. Dal 1961 complet\u00f2 la sua carriera accademica presso la Johns Hopkins University dove fu professore \u2018of Rational Mechanics\u2019 fino al 1989 e successivamente professore emerito. Fu lui stesso a titolare la sua cattedra \u2018of Rational Mechanics\u2019 in onore all'approccio rigoroso alla meccanica della tradizione italiana che gi\u00e0 faceva uso di tale locuzione.\nI libri e gli articoli da lui raccolti sono stati donati alla Scuola Normale Superiore di Pisa.\nContributi scientifici.\nTruesdell \u00e8 considerato uno dei rifondatori della meccanica. Approfondendo i suoi studi, infatti, egli si rese conto che era necessario ritornare a scoprire i lavori dei grandi della meccanica, come Eulero, i Bernoulli, Joseph-Louis Lagrange e Cauchy. Risal\u00ec ai vecchi trattati per reinterpretarli e metterne in evidenza il loro valore durevole. In tale lavoro fece uso di un inglese un po' all'antica ed utilizz\u00f2 egli stesso il latino, che ammise come lingua accettata per le memorie pubblicate nella rivista da lui fondata e diretta, l'Archive for Rational Mechanics and Analysis.\nIl maggiore risultato di tale lavoro di storico della scienza furono le estese introduzioni ai volumi di raccolta dell'opera di Eulero, di cui era considerato il maggiore esperto.\nPure importante fu il lavoro di scoperta di autori minori, in una ricostruzione storica dei loro contributi. A tal fine ben fondata si dimostr\u00f2 la sua critica verso l'eccessiva mitizzazione di Leonardo, in particolare contro la acritica attribuzione a Leonardo di osservazioni della natura e di meccanismi gi\u00e0 noti almeno ad una ristretta cerchia di artigiani.\nIn collaborazione con Richard Toupin ha raccolto e commentato tutti i contributi alla \u2018Teoria classica dei campi\u2019 degli ultimi trecento anni in un volume dello Handbuch der Physik, pubblicato nel 1960, che \u00e8 diventato uno strumento essenziale per tutti i ricercatori in meccanica dei continui. A completamento di tale volume, un secondo volume dello Handbuch, in collaborazione con Walter Noll, sulle \u2018Teorie non lineari dei campi in meccanica\u201d apparve nel 1965, comprendendo i grandi risultati delle ricerche degli anni 50. Tale volume si rivel\u00f2 un trampolino per lo sviluppo della meccanica dei continui negli ultimi tre decenni del XX secolo.\nTruesdell dette inoltre importanti contributi scientifici nelle aree della meccanica del continuo, della termodinamica, della teoria dell'elasticit\u00e0 (comprese le teorie di membrane, piastre e gusci), della meccanica dei fluidi, della teoria cinetica dei gas, della meccanica statistica, della propagazione delle onde, degli studi delle funzioni speciali, della teoria delle miscele e della meccanica applicata.\nOnorificenze e riconoscimenti.\nGli furono conferiti dottorati onorari dal Politecnico di Milano e dalle universit\u00e0 di Tulane, Uppsala, Basilea e Ferrara e diversi premi, tra cui:\nFu eletto membro estero di diverse societ\u00e0 ed accademie tra cui: \nNegli Stati Uniti fu eletto Fellow della American Academy of Arts and Sciences nel 1991, ma non fu mai eletto alla National Academy of Science."}
{"id": "1707024", "revid": "132266", "url": "https://it.wikipedia.org/wiki?curid=1707024", "title": "Denominazione di Origine Controllata", "text": ""}
{"id": "1707027", "revid": "132266", "url": "https://it.wikipedia.org/wiki?curid=1707027", "title": "Denominazione di Origine Controllata e Garantita", "text": ""}
{"id": "1707028", "revid": "486946", "url": "https://it.wikipedia.org/wiki?curid=1707028", "title": "Polizia italiana", "text": ""}
{"id": "1707029", "revid": "132266", "url": "https://it.wikipedia.org/wiki?curid=1707029", "title": "Indicazione Geografica Tipica", "text": ""}
{"id": "1707030", "revid": "132266", "url": "https://it.wikipedia.org/wiki?curid=1707030", "title": "Specialit\u00e0 Tradizionale Garantita", "text": ""}
{"id": "1707031", "revid": "339392", "url": "https://it.wikipedia.org/wiki?curid=1707031", "title": "Indicazione Geografica Protetta", "text": ""}
{"id": "1707035", "revid": "306856", "url": "https://it.wikipedia.org/wiki?curid=1707035", "title": "Adele Moroder", "text": "\u00c8 stata una narratrice e scrittrice in lingua ladina.\nBiografia.\nEra la figlia di Franz Moroder ed era sposata con un lontano parente, lo scultore Ludwig Moroder. Pubblic\u00f2 vecchi racconti e leggende in lingua ladina nel giornale \u201cNos Ladins\u201d e nell'almanacco gardenese \u201cCalender de Gherdeina\u201d. Sono conosciuti 70 suoi racconti che leggeva anche nelle trasmissioni in lingua ladina della Rai di Bolzano.\n Suo figlio era Alex Moroder."}
{"id": "1707042", "revid": "132266", "url": "https://it.wikipedia.org/wiki?curid=1707042", "title": "Comitato Europeo di Normazione", "text": ""}
{"id": "1707044", "revid": "339392", "url": "https://it.wikipedia.org/wiki?curid=1707044", "title": "Toscano (olio)", "text": ""}
{"id": "1707049", "revid": "132266", "url": "https://it.wikipedia.org/wiki?curid=1707049", "title": "Comitato Europeo di Normazione Elettrotecnica", "text": ""}
{"id": "1707057", "revid": "256896", "url": "https://it.wikipedia.org/wiki?curid=1707057", "title": "Asparago Bianco di Bassano", "text": ""}
{"id": "1707060", "revid": "536103", "url": "https://it.wikipedia.org/wiki?curid=1707060", "title": "Oreficeria", "text": "L'oreficeria \u00e8 l'arte della lavorazione dell'oro e di altri metalli preziosi, come l'argento colorato e il platino, per ottenere oggetti artistici.\nL'arte orafa \u00e8 strettamente correlata con la gioielleria, i cui manufatti utilizzano i metalli preziosi come leganti per la produzione di gioielli con gemme.\nLa lavorazione dell'oro, che fu uno dei primi metalli ad essere utilizzato per le doti di indistruttibilit\u00e0 e malleabilit\u00e0, \u00e8 per lo pi\u00f9 identica a quella antica: i monili vengono infatti ottenuti tramite fusione e realizzati mediante varie tecniche, come il cesello, lo stampo, a sbalzo, a filigrana, la baccellatura.\nStoria.\nEt\u00e0 antica.\nL'estrema rarit\u00e0 dei metalli preziosi ha comportato nel tempo un riutilizzo degli oggetti realizzati nei tempi remoti, che venivano fusi per nuove creazioni, e le poche testimonianze sopravvissute fino a noi interessano per lo pi\u00f9 esemplari rinvenuti nei corredi funebri.\nTale \u00e8 il caso delle opere di oreficeria provenienti dalla Mesopotamia e dall'Antico Egitto, la cui arte orafa \u00e8 documentata dai reperti provenienti dalle necropoli egizie e dalle tombe reali, come nella Tomba di Tutankhamon.\nDiverso il discorso per l'antica Grecia, per la quale non ci sono arrivati moltissimi esemplari anche per la difficolt\u00e0 di reperire la materia prima, almeno fino all'et\u00e0 ellenistica, durante la quale l'espansione verso Oriente favor\u00ec l'arrivo di grandi quantit\u00e0 d'oro e la realizzazione di molti e vari oggetti artistici.\nPrecedentemente, la cultura minoico-micenea ha per\u00f2 prodotto oreficeria finissima, di straordinaria qualit\u00e0 artistica e di squisita delicatezza. Ben rappresentata anche l'oreficeria etrusca, della quale meritano menzione gli oggetti realizzati con il metodo della granulazione, e quella romana, soprattutto di et\u00e0 imperiale.\nEt\u00e0 medievale.\nAlto medioevo.\nNel Medioevo vi fu una fiorente produzione di oggetti artistici d'oro, i cui maggiori esemplari furono prodotti dall'oreficeria bizantina e da quella barbarica.\nOreficeria bizantina.\nLa preziosit\u00e0 dell'oreficeria bizantina \u00e8 testimoniata non solo dalle molte realizzazioni artistiche, come la Pala d'oro di Venezia o la Crux Vaticana o Croce di Giustino II nel Museo del Tesoro della Basilica di San Pietro in Vaticano, ma anche documentata dalle figure sontuosamente ingioiellate presenti nei mosaici di Ravenna.\nOreficeria barbarica.\nFu in particolare in oreficeria che vennero raggiunti i migliori risultati artistici, con notevoli apporti originali. Le principali produzioni riguardano fibule, diademi, else, fibbie di cinturoni.\nUn primo stile, detto \"policromo\", risale agli Unni e trovava dei precedenti nelle popolazioni stanziate sul Mar Nero. Si contraddistingue dall'uso di pietre levigate (spesso rosse come granati e almandini), incastonate nell'oro, sia isolate, sia a distanze ravvicinate, ricoprendo quasi l'intera superficie con sottili strisce di metallo prezioso tra un castone e l'altro. Nella seconda met\u00e0 del V secolo questa tecnica raggiunse un apice all'epoca di Childerico I e pi\u00f9 o meno contemporaneamente si diffuse anche in Italia e Spagna tramite i goti. In Spagna le forme usate furono meno elaborate e meno ricche. Questa tecnica, oltre all'ampia diffusione, ebbe una vita molto lunga, essendo usata ancora dai Franchi e dai Longobardi nel VII secolo.\nUn secondo stile \u00e8 quello \"animalistico\", che venne portato ad alti livelli nel bacino del Mare del Nord e nella Scandinavia, prima di diffondersi in tutta Europa. I manufatti tipici in questo stile sono fibbie e guarnizioni varie ed hanno analogia con produzioni simili in province romane quali la Britannia e la Pannonia. In queste opere le figure geometriche invadono tutta la superficie ed a seconda dei risultati si hanno due sottodivisioni:\nOltre che in oreficeria motivi simili vennero sviluppati nella scultura in pietra e nei manoscritti miniati dei monasteri, soprattutto nelle \"pagine tappeto\" prodotte nel VII secolo nelle isole britanniche.\nOreficeria longobarda.\nPer quanto riguarda l'oreficeria longobarda ci sono pervenuti alcuni oggetti caratteristici dell'alto livello raggiunto dagli orafi longobardi, come le croci gemmate, di cui un esempio significativo \u00e8 la Croce di Agilulfo (inizio del VII secolo). Un altro capolavoro orafo \u00e8 la copertura dell'Evangeliario di Teodolinda (Monza, Tesoro della Basilica di San Giovanni Battista) (603).\nOreficeria carolingia.\nLa produzione di oreficerie e di oggetti preziosi in genere ebbe un picco durante la \"rinascenza carolingia\", grazie anche alle immense ricchezze accumulate nelle vittoriose campagne militari: solo dagli Avari nel 795 erano stati saccheggiati cinquanta carri colmi d'oro e argento. Le opere di alta oreficeria venivano spesso donate a basiliche, abbazie e cattedrali ai sovrani stessi.\nUn capolavoro assoluto \u00e8 l'altare di Sant'Ambrogio, conservato magnificamente intatto presso la basilica di Milano, fatto per il vescovo Angilberto II da Vuolvino \"faber\". Altri pezzi importanti sono la Coperta del Codice Aureo di Monaco di Baviera (Bayerische Staatsbibliothek, 870 circa) o il cosiddetto Ciborio di Arnolfo (Monaco, Residenz, stesso periodo), decorati con uno stile repentino e \"nervoso\", ancora collegabile con la scuola di Reims, con numerose linee spezzate che rifrangono la luce sull'oro e creano un effetto scintillante.\nBasso medioevo.\nNel medioevo si diffusero nuovi metodi di castonature e di smaltatura. Agli smalti \"champlev\u00e9\" si sostituirono nel Trecento i \"cloisonn\u00e9\", nella cui produzione fu maestra la scuola senese.\nEt\u00e0 moderna.\nNel Rinascimento si fece pi\u00f9 stretto il legame tra arti figurative ed oreficeria e molti pittori e scultori dell'epoca furono anche valenti orafi, come Donatello, Benvenuto Cellini e Antonio Gentili.\nCon il colonialismo l'arrivo d ingenti quantit\u00e0 d'oro e di altri metalli preziosi dalle nuove terre scoperte favor\u00ec la produzione di gioielli destinati alle personalit\u00e0 delle corti reali europee ed all'alta borghesia.\nDurante il Settecento si distinse l'orafo, argentiere e architetto francese Nicolas Besnier.\nEt\u00e0 contemporanea.\nNel Novecento anche appartenenti alla media borghesia iniziarono a sfoggiare prodotti orafi, soprattutto grazie alla nuova tecnica della placcatura, che consentiva di ricoprire d'oro oggetti fatti di metalli pi\u00f9 poveri.\nIn Italia, l'oreficeria e la gioielleria ebbero un momento di eccellenza nella produzione della Melchiorre e C., fondata nel 1873 a Valenza da Vincenzo Melchiorre. Di rilievo fu anche l'attivit\u00e0 di Vincenzo Giura, orafo lucano che si afferm\u00f2 a Napoli e venne privilegiato dai reali d'Italia, tanto da ricevere il \"Brevetto della Real Casa\" dal re Umberto I nel 1889.\nVentesimo secolo.\nAnche l'oreficeria risente del cambiamento epocale e non produce pi\u00f9 per una nicchia di persone, ma cerca la massificazione.\nIn Italia esistono alcuni distretti peraltro famosi in tutto il mondo: Roma, Valenza, Vicenza, Arezzo, Firenze, Napoli, Faenza."}
{"id": "1707072", "revid": "174925", "url": "https://it.wikipedia.org/wiki?curid=1707072", "title": "Orafo", "text": ""}
{"id": "1707079", "revid": "767487", "url": "https://it.wikipedia.org/wiki?curid=1707079", "title": "Fran\u00e7ois Mansart", "text": "Biografia.\nEra figlio di un carpentiere e presumibilmente si form\u00f2 con Salomon de Brosse, la cui influenza \u00e8 riscontrabile nelle prime opere. Nel Castello di Balleroy, costruito intorno agli anni venti del XVII secolo, si avverte una maggiore autonomia formale. A questo complesso, caratterizzato da una serie di blocchi monumentali, fece seguito l'ala Orl\u00e9ans del Castello di Blois (1635), il cui progetto, sebbene non sia stato portato a termine integralmente, rappresenta un suo capolavoro; l'edificio, dall'impostazione chiara e raffinata, rimanda al Palazzo del Lussemburgo ed introduce una copertura assai inclinata, terminante in una parte meno ripida verso l'alto.\nIl Castello di Maisons-Laffitte, costruito non distante da Parigi, costituisce la sua opera migliore giunta sino ai giorni nostri: l'impianto presenta ambienti a pianta ovale privi di eccessive decorazioni, a testimonianza dello stile sobrio ed elegante dell'architetto, che infatti \u00e8 considerato la prima importante figura di riferimento del \"classicismo barocco\" francese.\nAltra sua opera di rilievo \u00e8 la chiesa di Val-de-Gr\u00e2ce, sempre a Parigi, ma la costruzione fu in buona parte portata a termine da Jacques Lemercier. Tra gli edifici religiosi merita di essere ricordata anche la chiesa parigina della Visitation.\nNegli ultimi anni di vita rimase praticamente inoperoso; infatti, il suo comportamento, giudicato spesso arrogante e spregiudicato, nonch\u00e9 l'incapacit\u00e0 di seguire fedelmente un progetto definitivo, gli causarono la perdita di numerosi incarichi.\nMor\u00ec a Parigi nel 1666 e le sue spoglie vennero inumate nel Cimitero di Saint-Paul-des-Champs."}
{"id": "1707080", "revid": "640277", "url": "https://it.wikipedia.org/wiki?curid=1707080", "title": "Strumenti della Passione", "text": "Nella tradizione cristiana sono detti strumenti della Passione (in latino arma Christi) gli oggetti che furono usati per la crocifissione di Ges\u00f9. Tra di essi i pi\u00f9 rilevanti secondo la tradizione sono:\nOgnuno degli Strumenti \u00e8 diventato un oggetto di venerazione per i cristiani, raffigurato in icone e dipinti e conservato come reliquia. Ciascun oggetto, oltre a diventare oggetto di meditazione, che deriva dalla Chiesa medievale, \u00e8 stato a volte mostrato nelle rappresentazioni quando non utilizzato direttamente sui penitenti. \u00c8 questo il caso delle antiche confraternite penitenziali come quelle dei \"battenti\" o dei \"flagellanti\", presto abolite dall'autorit\u00e0 ecclesiastica per gli eccessi e le efferatezze, ma anche le pi\u00f9 recenti processioni ottocentesche del Venerd\u00ec Santo con i confratelli che portano il gallo (che simboleggia il tradimento di san Pietro, Marco e par.) e i dadi da gioco (che simboleggiano i soldati romani: \"sulle vesti tirarono in sorte...\", Marco e par.).\nRitrovamento.\nDiversi autori (tra cui sant'Ambrogio e san Gregorio di Tours) riferiscono che, dopo la deposizione di Ges\u00f9 dalla croce, gli strumenti della Passione furono seppelliti sul luogo della crocifissione, e vennero ritrovati circa trecento anni dopo da sant'Elena, madre dell'imperatore Costantino I, che allo scopo fece scavare l'area del Golgota, dove all'epoca sorgeva un tempio pagano.\nSecondo il racconto tradizionale, colorito di particolari leggendari, furono ritrovate tre croci: quella di Ges\u00f9 e quelle dei due ladroni che erano stati crocifissi con lui. La croce di Ges\u00f9 fu riconosciuta accostandovi un paralitico, il quale fu subito guarito. Nella croce erano ancora conficcati i chiodi, tre (se i piedi erano stati inchiodati insieme) o quattro; fu ritrovato anche il \"titulus\", cio\u00e8 l'iscrizione con il motivo della condanna. Sant'Elena port\u00f2 alcuni frammenti della croce e gli altri oggetti a Roma; durante la traversata del Mare Adriatico la nave si trov\u00f2 in mezzo a una tempesta, l'imperatrice gett\u00f2 uno dei chiodi in mare e subito le acque si placarono. Dei due o tre chiodi superstiti, uno fu montato sull'elmo da battaglia di Costantino, l'altro o gli altri furono modellati a forma di morso per il suo cavallo. Essi fecero certamente parte delle insegne imperiali almeno fino al 395, quando sant'Ambrogio ne parl\u00f2 nella sua orazione funebre per l'imperatore Teodosio I.\nLe reliquie.\nDopo il ritrovamento da parte di sant'Elena, nel corso dei secoli gli strumenti della Passione furono disseminati in diversi luoghi. Numerose chiese affermano di possederne uno o pi\u00f9.\nPer valutare la possibilit\u00e0 che tali oggetti siano autentici, occorre verificare due ipotesi:\nLa croce.\nLa croce di Ges\u00f9 rinvenuta da sant'Elena veniva conservata a Gerusalemme; nel VII secolo fu razziata dai Persiani e recuperata dall'imperatore bizantino Eraclio, quindi nel 1187 and\u00f2 perduta nella battaglia di Hattin, in cui i cristiani furono sconfitti.\nNel corso dei secoli, tuttavia, ne erano stati prelevati molti frammenti di varie dimensioni che si trovano oggi in diversi luoghi. Alcuni tra i pi\u00f9 grandi sono a Li\u00e9bana (Spagna), Roma, Parigi. I frammenti pi\u00f9 piccoli sono numerosissimi: nel XVI secolo Giovanni Calvino affermava ironicamente che ci si sarebbe potuta costruire una nave. Si trattava per\u00f2 di una esagerazione:\nLa corona di spine.\nLa presunta corona di spine si conservava a Costantinopoli; nel XIII secolo il re di Francia san Luigi IX la acquist\u00f2 e la colloc\u00f2 nella \"Sainte-Chapelle\" da lui fatta costruire a Parigi per ospitarvi questa e altre reliquie. Oggi essa non ha pi\u00f9 spine perch\u00e9 nel corso dei secoli furono tutte staccate e donate a chiese o personaggi di riguardo.\nLa colonna della flagellazione.\nLa presunta colonna utilizzata dai soldati romani per flagellare Ges\u00f9 su indicazione di Pilato \u00e8 conservata oggi a Roma, presso la Basilica di Santa Prassede, fatta giungere direttamente da Gerusalemme nel XIII secolo dal cardinale Giovanni Colonna.\nLa Lancia Sacra.\nLa lancia utilizzata secondo la tradizione da Longino per trafiggere il costato di Cristo crocifisso, \u00e8 tradizionalmente identificata con la Lancia Sacra conservata nel tesoro imperiale di Vienna.\nIl velo della Veronica.\nIl panno di lino che Santa Veronica utilizz\u00f2 per asciugare il volto di Ges\u00f9 durante la salita al calvario, sul quale rimase impresso il volto di Cristo.\nDi questa reliquia esistono diversi esemplari al mondo ad oggi conosciuti, di cui il pi\u00f9 famoso \u00e8 quello nella basilica di San Pietro in Vaticano."}
{"id": "1707091", "revid": "1182461", "url": "https://it.wikipedia.org/wiki?curid=1707091", "title": "Gianni Profita", "text": "Biografia.\nEsperto in management del settore dell'industria multimediale ed audiovisiva, \u00e8 autore di saggi sui sistemi di sostegno alle produzione cinematografica, con particolare attenzione alle implicazioni giuridiche, economiche e fiscali, ai contenuti e alla propriet\u00e0 intellettuale.\n\u00c8 Rettore della Saint Camillus International University of Health and Medical Sciences (UniCamillus) in Roma, Presidente della Fondazione Progetto Salute e dell\u2019Ente di Ricerca Archeologica \u201cVirgil Academy\u201d. \u00c8 stato fondatore e presidente della Coalizione Italiana per la Diversit\u00e0 Culturale, Direttore Generale della Societ\u00e0 Italiana degli Autori ed Editori, Direttore Generale del Cinema, Ministero per i Beni e le Attivit\u00e0 Culturali.\nCarriera accademica.\nDal 2018 \u00e8 Presidente del Comitato Tecnico Organizzatore dell\u2019Universit\u00e0 UniCamillus di Roma. \u00c8 stato docente di \"Produzione e Gestione dello Spettacolo\" nel Corso di Laurea di Arti e Scienze dello Spettacolo presso la Facolt\u00e0 di Scienze Umanistiche, dell\u2019Universit\u00e0 La Sapienza di Roma, dopo aver insegnato \"Economia dell\u2019audiovisivo e del multimediale\" alla Facolt\u00e0 di Scienze Politiche della Luiss \"Guido Carli\" e \"Organizzazione ed economia nel settore dell'intrattenimento\" all'Universit\u00e0 degli Studi di Udine. "}
{"id": "1707094", "revid": "287204", "url": "https://it.wikipedia.org/wiki?curid=1707094", "title": "Primeval (serie televisiva)", "text": "Primeval \u00e8 una serie televisiva britannica di fantascienza prodotta da Impossible Pictures e trasmessa sul canale ITV dal 10 febbraio 2007.\nLa serie presenta una squadra di scienziati che cercano di contenere il pericolo degli animali preistorici e futuristici che attraversano anomalie spazio-temporali. Il team \u00e8 composto da cinque persone, capitanate dal professor Nick Cutter, uno zoologo evoluzionista determinato a ritrovare sua moglie, scomparsa anni prima nella Foresta di Dean.\nIn Italia la serie \u00e8 stata trasmessa da Jimmy che ha trasmesso in prima visione soltanto le prime due stagioni. Successivamente la serie viene proposta da Rai 2 con le prime due stagioni in prima visione free e le altre stagioni successive inedite. La serie \u00e8 stata riproposta pi\u00f9 volte anche su Rai 4. Nel 2012 ha avuto inizio in Canada una serie spin-off intitolata \"\".\nTrama.\nPrima stagione.\nIn Inghilterra cominciano a verificarsi strani fenomeni potenzialmente molto pericolosi: iniziano ad apparire delle anomalie spazio-temporali che portano, dalle ere pi\u00f9 lontane del nostro pianeta, creature di ogni genere direttamente nel presente. La storia inizia quando il paleontologo Nick Cutter, il suo tecnico da laboratorio Stephen Hart e lo studente amante del mondo antico Connor Temple arrivano nella foresta di Dean, per investigare sullo strano avvistamento di una creatura sconosciuta. Scopriranno che ci\u00f2 che cercano e che terrorizza i civili \u00e8 un pericoloso Gorgonopside, un rettile-mammifero arrivato da un lontano passato. Assoldati dal governo insieme alla zoologa Abby Maitland e alla funzionaria Claudia Brown, sotto il comando del presuntuoso James Lester, tutti i membri della squadra faranno in modo di limitare i danni che le anomalie e le creature che ne fuoriescono causano, mantenendo costantemente, per quanto possibile, il segreto di Stato. Ma oltre alle anomalie, altro preoccupa i pensieri di Nick Cutter: sono questi fenomeni la causa della scomparsa, avvenuta nella Foresta di Dean otto anni prima, di sua moglie Helen? Nick decide cos\u00ec di entrare in un'anomalia per scoprire la verit\u00e0 sulla scomparsa di sua moglie: trova effettivamente delle tracce ma niente \u00e8 chiaro sino a quando, dopo esser entrato ed uscito da alcune anomalie (che non sempre portano nello stesso luogo e tempo, anzi!) viene a comprendere che Helen \u00e8 ancora viva. Per\u00f2 giocare col tempo \u00e8 pericoloso e questo Nick non l'aveva calcolato; la stagione si conclude con una riscrizione della storia: qualcosa \u00e8 andato storto.\nSeconda stagione.\nLa seconda stagione, in Italia \u00e8 andata in onda sempre su Jimmy a partire dal 7 settembre 2008 con un doppio episodio a serata e si svolge in una sorta di storia parallela (o per meglio dire, nella versione cambiata del tempo \u2013che come si stabilir\u00e0 alla fine della serie non si ripristiner\u00e0): Nick, tornato dal passato nel presente attraverso l'ultima anomalia apparsa, scopre che, seppur in minima parte, la realt\u00e0 che conosceva \u00e8 cambiata. La sua compagna di squadra, nonch\u00e9 fidanzata, Claudia Brown, \u00e8 scomparsa e nessuno degli altri membri sembra sapere minimamente chi ella sia; pi\u00f9 avanti si scoprir\u00e0 che esiste ma la sua storia personale, nonch\u00e9 identit\u00e0, \u00e8 totalmente differente: pur essendo geneticamente uguale a Claudia, Jennifer Lewis (una specie di versione di Claudia appunto) entrer\u00e0 come nuovo membro della squadra. La squadra (con cui lavorava gi\u00e0 nella prima stagione) \u00e8 la medesima ma le armi sono di gran lunga pi\u00f9 avanzate di quelle che usavano nella sua realt\u00e0. La base operativa della sezione militare che si occupa delle anomalie \u00e8 ora molto allargata e dispone di notevoli risorse d'armi e di uomini: la base \u00e8 chiamata ARC. In questa realt\u00e0 fa la sua comparsa un funzionario del governo, braccio destro di James Lester, un uomo chiamato Oliver Leek (prima il vice capo era Claudia). Durante lo svolgersi della stagione si scoprir\u00e0 che Leek vuole, grazie alle creature catturate dal suo team diventare un dittatore: il dettaglio importante \u00e8 che il suo soldato \u00e8 Helen Cutter. Helen seguir\u00e0 la sua missione (che non \u00e8 ancora chiaro quale sia) senza mai voltarsi indietro: sar\u00e0 disposta a sacrificare chiunque, compreso suo marito Nick che per\u00f2 viene salvato dal suo amico (e collaboratore) Stephen Hart che si sacrifica per salvarlo in quanto crede che Nick possa essere l'unico in grado di fermare sua moglie Helen e l'unico in grado di fermare questa assurda guerra che potrebbe portare alla distruzione tutto ci\u00f2 che \u00e8 conosciuto oggi.\nTerza stagione.\nLa terza stagione vede molti drammatici cambiamenti: il pi\u00f9 significativo \u00e8 che l'eroe, il professor Nick Cutter, poco prima di met\u00e0 stagione viene ucciso dalla moglie Helen. Dopo alcune puntate, nelle quali Jennifer Lewis cerca faticosamente di fare le sue veci, viene trovato un sostituto, Danny Quinn, che diventa il nuovo capo. Lei, invece, ormai provata da troppe avventure traumatiche, si ritira per via del dubbio della sua esistenza. Nel frattempo Quinn, messo al corrente di tutto, continua la caccia alla Cutter, raggiungendola in una delle anomalie: Danny affronta Helen e la scopre nel tentativo di sterminare gli uomini primitivi per impedire la nascita dell'uomo, in quanto disgustata dall'essere umano e convinta che il solo ed unico potere dovessero averlo le bestie primordiali; inoltre, avendo visto il futuro e la fine disastrosa dell'uomo estinto per mano propria \u2013si pensa almeno sia questo il motivo, ma potrebbero essere paradossalmente le sempre pi\u00f9 numerose anomalie\u2013 cerca di evitare la misera fine dell'essere umano cancellando totalmente dalla storia la sua esistenza. La sorte per\u00f2 ha la meglio sulle idee di distruzione di Helen e questa viene uccisa da una creatura. Nel frattempo Abby e Connor sono rimasti bloccati in un'anomalia in balia di dinosauri ed altre minacce.\nQuarta stagione.\nLa quarta stagione vede l'entrata di diversi personaggi e l'attuazione di numerosi cambiamenti all'ARC. Connor e Abby, rimasti intrappolati nel tempo per pi\u00f9 di un anno finalmente riescono a far ritorno. La stagione parla appunto della nuova squadra e dei cambiamenti avvenuti; inoltre racconta della ricerca da parte della squadra di un personaggio proveniente dal passato, Ethan, che sembra avere a che fare con lo scomparso Danny Quinn successivamente si scopre che \u00e8 suo fratello Patrick. Anche Danny ritorna nel tempo giusto e scopre che quindi suo fratello, dato per morto molti anni prima, era anch'egli perso nel tempo: Danny decide cos\u00ec di lasciare la squadra per andare alla ricerca di suo fratello (in un viaggio oltre che pericoloso quasi infinito). Quinn esce dunque di scena.\nQuinta stagione.\nNella quinta stagione la squadra si ritrova invischiata in un progetto che mira a controllare le anomalie; l'idea sarebbe immagazzinare l'energia delle varie anomalie apertesi contemporaneamente in tutto il mondo durante la Convergenza, un evento che si verifica ogni milione di anni circa e che provoca l'apertura simultanea di centinaia di anomalie in tutto il mondo, ma si scopre in seguito che tutto questo porter\u00e0 solamente distruzione e caos. Un nuovo personaggio prende il posto di capo squadra: Matt Anderson. Matt viene dal futuro ed il suo ruolo \u00e8 quello di guidare un'operazione suicida che per\u00f2 porter\u00e0 alla salvezza del mondo. Matt infatti utilizzando la Convergenza riuscir\u00e0 invece a chiudere tutte le anomalie createsi sulla Terra impedendo quindi l'estinzione predetta. La missione pone per\u00f2 un quesito paradossale: se Matt che viene dal futuro disastrato elimina le anomalie in modo da evitare quel futuro, lui che fine far\u00e0? Il tempo ha le sue regole bizzarre che ancora nessuno (come si \u00e8 gi\u00e0 dimostrato alla fine della prima stagione) ha compreso, sta di fatto che Matt sopravvive e torna felicemente dalla sua amata Emily. La serie si conclude con il fidanzamento di Abby e Connor.\nEpisodi.\nIl primo episodio \u00e8 andato in onda in Inghilterra a partire dal 10 febbraio 2007 al 17 marzo 2007. Sempre nel 2007 \u00e8 stata girata la seconda stagione, mandata in onda in Inghilterra a partire dal 12 gennaio 2008 fino al 23 marzo 2008. La terza stagione composta da 10 episodi \u00e8 stata trasmessa in Inghilterra dal 28 marzo 2009 fino al 6 giugno 2009. La quarta e la quinta stagione sono state trasmesse sia in Inghilterra sia in Italia per la prima volta nel 2011.\nCreature.\nDiverse creature sono apparse negli episodi sia del passato che nel futuro.\nProduzione.\nLa serie \u00e8 stata creata da Adrian Hodges, che scrisse e scrive tuttora la maggior parte della sceneggiatura, e da Tim Haines che in precedenza cre\u00f2 i documentari della serie \"Walking with\", famosi anche in Italia (venivano trasmessi da La macchina del tempo su Rete 4). La serie \u00e8 prodotta da Haines e Cameron McAllister. Gli effetti speciali di Primeval sono a cura della compagnia inglese Framestore CFC. Il titolo iniziale della serie fu \"Primaeval\".\nITV produsse in precedenza la serie di documentari \"Prehistoric Park\" (in Italia mandata in onda su LA7), con trama molto simile alla serie tv.\nLa sigla d'apertura e dei titoli di coda \u00e8 stata appositamente creata per la serie da Dominik Scherrer. Nella prima stagione il tema usato nei titoli di coda era \"All Sparks\", degli Editors, ma nel DVD \u00e8 stato cambiato con la stessa sigla d'apertura.\nLa prima stagione \u00e8 stata filmata negli Studi Pinewood, nella Foresta di Dean, nella Metropolitana di Londra, nello New Den Stadium, lo Zoo di Whipsnade, quello di Londra, le Isole Canarie, il Thorpe Park e Bournemouth Beach.\nLe riprese della seconda stagione sono terminate il 1\u00ba ottobre 2007. Due nuove aggiunte al cast della prima stagione sono stati i personaggi di Caroline Steel e Oliver Leek, rispettivamente Naomi Bentley e Karl Theobald.\nIl sesto episodio della seconda stagione \u00e8 stato scritto dal famoso Paul Cornell, sceneggiatore della celeberrima serie tv Doctor Who.\nNella terza stagione sono comparsi (escluso Murray, Stephen Hart nella prima e seconda stagione), tre nuovi personaggi: Ben Mansfield nel ruolo del Capitano Becker; Laila Rouass nel ruolo dell'egittologa Sarah Page e Jason Flemyng nel ruolo del poliziotto Danny Quinn. \nNella quarta stagione sono apparsi diversi nuovi personaggi citando quelli pi\u00f9 importanti: Matt Anderson (Ciar\u00e0n McMenamin), Jess Parker (Ruth Kearney), Philip Burton (Alexander Siddig), Emily Merchant (Ruth Bradley) e Patrick Quinn (Jonathan Byrne).\nNella quinta stagione c'\u00e8 stato solo un'aggiunta tra i personaggi secondari principali: April Leonad (Janice Byrne)\nInoltre sono stati anche fatti delle action figure, due giocattoli volanti basati sugli Anurognathus e Rex. Anche un pupazzo dalle fattezze di Rex. \nSono stati scritti anche quattro romanzi ambientati nella seconda stagione e nella terza stagione, tranne uno ambientato tra la seconda e terza stagione. I titoli sono: Shadow Of The Jaguar (2.3-The Lost Island) The Lost Island (Shadow Of The Jaguar-2.4) Extinction Event (2.7-3.1) e Fire And Water (3.5-3.6).\nCritica.\nLe prime due stagioni sono state accolte positivamente dalla critica, le altre tre hanno avuto critiche miste al positivo. "}
{"id": "1707096", "revid": "287204", "url": "https://it.wikipedia.org/wiki?curid=1707096", "title": "Po\u00e7o de Jos\u00e9 de Moura", "text": "Po\u00e7o de Jos\u00e9 de Moura \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Cajazeiras."}
{"id": "1707097", "revid": "196390", "url": "https://it.wikipedia.org/wiki?curid=1707097", "title": "Linguistica diacronica", "text": ""}
{"id": "1707098", "revid": "110157", "url": "https://it.wikipedia.org/wiki?curid=1707098", "title": "S\u00e3o Jo\u00e3o do Rio do Peixe", "text": "S\u00e3o Jo\u00e3o do Rio do Peixe \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Cajazeiras."}
{"id": "1707099", "revid": "124958095", "url": "https://it.wikipedia.org/wiki?curid=1707099", "title": "Piana del Sele", "text": "La Piana del Sele (anche Piana di Paestum o Piana di Eboli) \u00e8 una pianura di circa 700\u00a0km\u00b2 attraversata dal fiume Sele nella provincia di Salerno, delimitata a nord dalle propaggini meridionali dei monti Picentini, a est dalla valle del Sele, a sud dai rilievi del Cilento e ad ovest bagnata dal mar Tirreno nel golfo di Salerno.\nLa pianura dispone di una superficie agricola totale pari a circa ettari (di cui l'86% \u00e8 effettivamente utilizzato), che rappresenta una delle aree pi\u00f9 fertili della Campania. Ivi sono coltivati numerosi prodotti agricoli, in particolare mais, foraggera, patate, ortaggi e frutta, i quali vengono quindi immessi nella grande distribuzione organizzata nazionale o commercializzati localmente, mentre una parte \u00e8 diretta verso i mercati esteri.\nI centri pi\u00f9 importanti sono Battipaglia (il pi\u00f9 popoloso centro abitato e maggior polo industriale, stradale e ferroviario) ed Eboli (il pi\u00f9 esteso come territorio comunale e il secondo per popolazione).\nSul piano naturalistico, all'interno della Piana del Sele sono presenti l'Oasi naturale del Monte Polveracchio, il Parco regionale Monti Picentini, l'Oasi di Persano e la Riserva naturale dei Monti Eremita e Marzano.\nStoria.\nIl territorio, un tempo malarico e paludoso, venne sottoposto a numerosi interventi di bonifica agli inizi dell'Ottocento e fino agli anni '50. Importante, a tal proposito, fu l'introduzione dell'uso del DDT da parte degli statunitensi nei primi anni '40.\nLa costruzione della diga di Persano, insieme alla realizzazione di numerosi canali d'irrigazione, hanno quindi favorito lo sviluppo dell'agricoltura e dell'allevamento bovino, in particolare dei bufali."}
{"id": "1707100", "revid": "986213", "url": "https://it.wikipedia.org/wiki?curid=1707100", "title": "Paul Martin", "text": ""}
{"id": "1707101", "revid": "110157", "url": "https://it.wikipedia.org/wiki?curid=1707101", "title": "S\u00e3o Jos\u00e9 de Piranhas", "text": "S\u00e3o Jos\u00e9 de Piranhas \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Cajazeiras."}
{"id": "1707103", "revid": "2073828", "url": "https://it.wikipedia.org/wiki?curid=1707103", "title": "Uira\u00fana", "text": "Uira\u00fana \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Cajazeiras.\nStoria.\nSi dice che la citt\u00e0 inizia con gli indiani Ic\u00f3s, ramo della trib\u00f9 di Cariris, che hanno scelto la regione dove oggi si trova Uira\u00fana.\nCirca nel 1768 \u00e8 stato donato alla alferes Moreira e Joao Nunes Leitao \"sesmaria il numero di 323, nel periodo coloniale, in particolare al momento della capitanias ereditaria. Cos\u00ec ha iniziato in arrivo allevatori che si sono stabiliti nella regione in cui hanno sviluppato le loro attivit\u00e0. La venuta di creatori avevano come la ragione principale dello zucchero la concorrenza con l'Occidente, che ha formulato diverse comandanti e colonnelli di compensazione il Sert\u00e3o andare in cerca di zona per l'impianto, ma invece di piante hanno iniziato a incoraggiare un maggior numero di bestiame e la porta d'ingresso sarebbe di entrata per l'espansione della coltura del cotone.\nAnche nel periodo della schiavit\u00f9 \u00e8 nato in Brasile, soprattutto negli Stati del Nord-est e il sud, una nuova classe di lavoratori, la tropeiros, che aveva il ruolo di estrema importanza per la citt\u00e0 e le citt\u00e0 degli interni, perch\u00e9 in assenza di camion (che \u00e8 stato inventato nel 1896, ma per avere costi molto elevati solo venuto a Brasile decenni pi\u00f9 tardi) sono state andando nella condotta delle truppe di muli in altre citt\u00e0 che cercano prodotti interni necessari. La tropeiros uiraunenses sono state denominate \"di Tropeiros l'entroterra\" e, in generale, si sono recati a Cariri Para\u00edba e Mossor\u00f3 in cerca di rapadura, del cotone e farina.\nNon si riesce a smettere di parlare di salvataggio che in passato, del cotone, come aveva detto prima sono state le allevatori del XIX secolo che ha dato grande contributo al suo sviluppo in queste terre. Il \"oro bianco\" come era in precedenza chiamato se adequou perfettamente al suolo e uiraunense Para\u00edba, e come vi sono stati diversi ad alto rendimento delle piante di cotone \u00e8 venuto a Uira\u00fana. La citt\u00e0 ha vissuto il cotone e il suo sviluppo \u00e8 venuto attraverso di essa di portare le banche, ma da un insetto America Centrale, il bicudo, infestato tutto il Brasile portando molto forti perdite per la citt\u00e0 come un primo esempio la fine di tutte queste societ\u00e0 di cui sopra e la perdita di ogni produzione, e tutti i leader Uira\u00fana Brasile a una grave crisi.\nIn arrivo nel 1953, \u00e8 l'ex quartiere, ora emancipati e nuovo nome - Uira\u00fana - la prima di essere nominato sindaco dal governatore di Paraiba, al momento, Joao Fernandes de Lima. Le prime elezioni dovesse accadere \u00e8 nato nel 1955, quando le prime parti e dei loro leader.\nAttualmente la citt\u00e0 \u00e8 conosciuta come la terra di musicisti e sacerdoti, a causa di disporre di una formazione cos\u00ec tante persone in tali professioni.\nLa grande contingente di allevamento rurale \u00e8 bassa tecnologia come il principale mezzo di esistenza, dal momento che la principale economia ha quota significativa del PIL municipio. In questa prospettiva, \u00e8 l'attivit\u00e0 agricola in polyculture di fagioli, mais, riso, zucchero di canna-di-\u00e1cu\u00e7ar e la coltivazione di manioca e banana e cocco nella terra dei viola. L'allevamento del bestiame \u00e8 praticato con la creazione di ampie bovini, ovini, caprini e suini.\nNel settore secondario, l'attivit\u00e0 che trasforma greggio in prodotti oggetto di consumo, \u00e8 piccole industrie che fanno uso di bassa tecnologia e di fabbricazione atersanal per la produzione di materiali per la pulizia, condimenti, latte di soia e fornello solare. Come vi \u00e8 un'eccezione fabbrica di lavorazione del mais, che \u00e8 utilizzato per tecnologie avanzate.\nLa maggior parte della popolazione urbana \u00e8 collegato attivit\u00e0 terziarie. La circolazione delle merci negli ultimi anni ha compiuto un passo in avanti sia internamente che esternamente dato le aspettative che circondano i comuni di diventare un grande centro commerciale con grande influenza degli Stati del Cear\u00e1 e Rio Grande do Norte."}
{"id": "1707108", "revid": "44876", "url": "https://it.wikipedia.org/wiki?curid=1707108", "title": "Recanatese", "text": ""}
{"id": "1707109", "revid": "287204", "url": "https://it.wikipedia.org/wiki?curid=1707109", "title": "Bom Jesus (Para\u00edba)", "text": "Bom Jesus \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Cajazeiras."}
{"id": "1707111", "revid": "287204", "url": "https://it.wikipedia.org/wiki?curid=1707111", "title": "Santa Helena (Para\u00edba)", "text": "Santa Helena \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Cajazeiras."}
{"id": "1707114", "revid": "767487", "url": "https://it.wikipedia.org/wiki?curid=1707114", "title": "Joca Claudino", "text": "Joca Claudino, in passato Santar\u00e9m, \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Cajazeiras."}
{"id": "1707117", "revid": "287204", "url": "https://it.wikipedia.org/wiki?curid=1707117", "title": "Triunfo (Para\u00edba)", "text": "Triunfo \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Cajazeiras."}
{"id": "1707118", "revid": "287204", "url": "https://it.wikipedia.org/wiki?curid=1707118", "title": "Impuniti", "text": "Impuniti, Storie di un sistema incapace, sprecone e felice \u00e8 un saggio di Antonello Caporale. Uscito il 13 novembre 2007, sull'onda del successo de \"La casta\" di Rizzo e Stella, \"Impuniti\" tratta dei tanti sprechi colpevoli delle varie amministrazioni, i cui autori non hanno dovuto rispondere davanti ai giudici degli enormi sprechi di denaro pubblico coinvolto.\nAlcuni degli esempi sono: "}
{"id": "1707119", "revid": "1355461", "url": "https://it.wikipedia.org/wiki?curid=1707119", "title": "Campagna romana", "text": "Con la locuzione campagna romana si indica la vasta pianura del Lazio, ondulata e intersecata da fossi, che si estende nel territorio circostante la citt\u00e0 di Roma fino ad Anzio con il piano collinare prossimo, comprendente parte dell'Agro romano, fino al confine con l'Agro Pontino.\nEtimologia.\nIl termine \"\"Campagna\" deriva dalla provincia di \"Campania\" istituita nel tardo impero in sostituzione della preesistente \"Regio I\". Una paretimologia la fa derivare invece dal latino \"campus\" (volgare \"campagna\"\" nel senso di area rurale). \nVa notato che \"Campagna Romana\" non \u00e8 sinonimo di \"Agro Romano\" - espressione, quest'ultima, utilizzata per indicare l'area di Campagna Romana nel distretto municipale di Roma.\nStoria.\nSecondo Carocci e Vendittelli la struttura fondiaria e produttiva della Campagna Romana risale al tardo medioevo e si \u00e8 conservata senza soluzione di continuo fino alla riforma agraria a met\u00e0 del XX secolo.\nLe invasioni barbariche, la guerra greco-gotica e la definitiva caduta dell'Impero romano d'Occidente favorirono il generale spopolamento delle campagne, compresa quella romana, e i grandi latifondi imperiali passarono nelle mani della Chiesa, che aveva ereditato le funzioni assistenziali e di governo gi\u00e0 assolte dai funzionari imperiali, e le esercitava nei limiti del possibile.\nA partire dall'VIII secolo le aziende agricole (\"villae rusticae\") di epoca imperiale si trasformarono - dove sopravvissero - in \"domuscultae\", entit\u00e0 residenziali e produttive autosufficienti e fortificate, dipendenti da una diocesi - o una chiesa, o un'abbazia - che deteneva la propriet\u00e0 delle terre e le assegnava in enfiteusi ai contadini residenti. Questi spesso ne erano gli originali proprietari, ed avevano conferito la propriet\u00e0 dei fondi alla Chiesa in cambio di un piccolo canone di affitto e dell'esenzione dalle tasse. Queste comunit\u00e0 godevano di completa autonomia, che implicava anche il diritto ad armarsi per autodifesa (da dove la costruzione di torri e torrette), e in alcuni casi giunsero anche a battere moneta.\nGi\u00e0 dal X secolo, tuttavia, la feudalizzazione costrinse i contadini ad aggregarsi attorno ai castelli dei baroni ai quali veniva man mano attribuito il possesso - a vario titolo - di molte propriet\u00e0 ecclesiastiche, e la coltivazione della pianura impaludata e malarica fu abbandonata, col tempo, quasi completamente. L\u00e0 dove si continuava a coltivare, questi nuovi latifondi ormai deserti, nei quali sorgevano sparsi casali fortificati, furono destinati a colture estensive di cereali e a pascolo per l'allevamento di bestiame grande e piccolo. Il loro scarso panorama umano era costituito da pastori, bovari e cavallari, braccianti al tempo delle mietiture, briganti.\nL'abbandono delle terre giunse a tal punto che con la conseguente scomparsa degli insediamenti urbani nel territorio circostante Roma attorno alle vie Appia e Latina, l'ex Latium Vetus, venne ripartito in \"casali\", tenute agricole di centinaia di ettari dedicato all'allevamento di bestiame, soprattutto ovini, e alla coltivazione di cereali, a cui erano addetti lavoratori salariati spesso stagionali. Questi latifondi in et\u00e0 rinascimentale e moderna divennero propriet\u00e0 delle famiglie legate al papato. A seguito dello spopolamento delle terre pianeggianti ritornate a pascolo, si aggrav\u00f2 il grave problema dell'impaludamento e della malaria.\nNel XVII secolo, dopo la redazione del Catasto Alessandrino, furono concessi ai contadini, ai piccoli proprietari e agli abitanti dei borghi l'uso civicodei terreni spopolati e abbandonati ed esenzioni fiscali (mentre venivano aggravate le imposizioni sui proprietari noncuranti), allo scopo di stimolare il ripopolamento di quelle campagne.\nDescrizione.\nTerritorio.\nIl termine \"Campagna\" in et\u00e0 medievale riferiva alla pianura che circonda Roma delimitata, a partire dal mar Tirreno, dai rilievi collinari dei Monti della Tolfa, dei monti Sabatini, dei monti Cornicolani, Tiburtini, Prenestini e dai Colli Albani. In altri termini, la pianura solcata dal basso Tevere, corrispondente al Lazio meridionale (provincia \"Campagna e Marittima\" in contrapposizione al \"Patrimonio di san Pietro\", che indicava la Tuscia).\nIl paesaggio.\nNel XVIII e nel XIX secolo il paesaggio della Campagna romana, rappresentato da vaste aree pressoch\u00e9 disabitate dove spesso era possibile imbattersi nelle vestigia di imponenti costruzioni romane in rovina, divenne un luogo comune, un simbolo della tramontata grandezza di Roma, insieme con l'immagine del quotidiano pittoresco rappresentato dai briganti, dai pastori e dai popolani di Bartolomeo Pinelli e dei pittori europei del \"Grand Tour\"."}
{"id": "1707120", "revid": "287204", "url": "https://it.wikipedia.org/wiki?curid=1707120", "title": "Genoa 1893 1997-1998", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1997-1998.\nStagione.\nIn estate il Genoa partecipa al terzo Memorial Santagiuliana, ottenendo il terzo ed ultimo posto.\nOrganigramma societario.\nArea direttiva\nArea tecnica"}
{"id": "1707121", "revid": "767487", "url": "https://it.wikipedia.org/wiki?curid=1707121", "title": "La mia spia di mezzanotte", "text": "La mia spia di mezzanotte \u00e8 un film commedia americano del 1966 diretto da Frank Tashlin, interpretato da Doris Day e Rod Taylor.\nTrama.\nJennifer Nelson incontra casualmente Bruce Templeton all'isola di Catalina. La ragazza non sa che l'uomo \u00e8 in realt\u00e0 il capo dell'azienda di ricerche spaziali, dove lei stessa \u00e8 impiegata per gestire le visite dei turisti.\nQuando Templeton incontra la ragazza nella sua azienda decide di conquistarla e inizia un'opera di avvicinamento. Incarica Jennifer di seguirlo passo passo con lo scopo di prendere appunti per scrivere la sua biografia, ma in realt\u00e0 \u00e8 per riuscire a stare sempre con la ragazza, pur portando avanti l'importantissimo progetto spaziale che l'azienda sta ultimando per conto del governo statunitense. Questo progetto \u00e8 sotto mira dello spionaggio russo e, in questa atmosfera di spie e di equivoci ad ogni angolo, viene coinvolta e sospettata anche Jennifer. Dopo una serie di esilaranti \"gag\" tutto finir\u00e0 bene.\nNote.\nL'interpretazione di Doris Day venne premiata nel 1967 con il secondo posto ai Laurel Awards."}
{"id": "1707124", "revid": "339392", "url": "https://it.wikipedia.org/wiki?curid=1707124", "title": "Prodotto finito", "text": ""}
{"id": "1707128", "revid": "132266", "url": "https://it.wikipedia.org/wiki?curid=1707128", "title": "Raggruppamento Operativo Speciale", "text": ""}
{"id": "1707129", "revid": "1647404", "url": "https://it.wikipedia.org/wiki?curid=1707129", "title": "Try Me Out", "text": "Try Me Out \u00e8 il terzo singolo estratto dal primo album di Corona, \"The Rhythm of the Night\", pubblicato il 3 luglio 1995. \u00c8 stato un buon successo nelle discoteche pur non raggiungendo i livelli del singolo d'esordio \"The Rhythm of the Night\" e ha raggiunto la sesta posizione della classifica britannica."}
{"id": "1707136", "revid": "174925", "url": "https://it.wikipedia.org/wiki?curid=1707136", "title": "Arte orafa", "text": ""}
{"id": "1707137", "revid": "123483514", "url": "https://it.wikipedia.org/wiki?curid=1707137", "title": "I Don't Wanna Be a Star", "text": "I Don't Wanna Be a Star \u00e8 il quarto singolo estratto dall'album di esordio di Corona, \"The Rhythm of the Night\".\nLa canzone, che rispetto ai precedenti singoli aveva sonorit\u00e0 disco, raggiunse buone posizioni in classifica, pur non raggiungendo lo straordinario successo dei singoli precedenti. Raggiunse la sesta posizione in Finlandia.\nTracce.\nA-side :\nB-side :\nA-side :\nB-side :"}
{"id": "1707141", "revid": "1784938", "url": "https://it.wikipedia.org/wiki?curid=1707141", "title": "Esercito degli emigrati", "text": "L'Esercito di emigrati \u00e8 quell'esercito nato in seguito alla rivoluzione francese, composto da nobili e dalle truppe monarchiche (soprattutto ma non solo ufficiali) che erano emigrate fuori dalla Francia per continuare a servire il re. Questi quadri reclutarono privatamente, spesso tra i disertori dell'esercito francese, i soldati per rimpolpare e costituire i reparti (in cui per\u00f2 fu possibile ritrovare, come nel XV secolo, diversi nobili combattere come soldati semplici). \nL'esercito degli emigranti fu sostenuto e finanziato dalle potenze coalizzate contro la Francia, e da fondi recuperati dagli stessi principi, sia dai loro patrimoni che da quelli dei loro sostenitori in patria o altrove. Vi era per\u00f2 un'eterogenesi dei fini, con le potenze monarchiche interessate a contenere (pi\u00f9 che a distruggere) la rivoluzione, magari modificando in loro favore i confini della Francia, e gli emigrati, che invece puntavano al ritorno del vecchio regime assolutistico, alla liberazione di Luigi XVI prima e, dopo la sua decapitazione (1793), di Luigi XVII (deceduto nel 1795), fedeli alla dinastia borbonica. In questo vi era un notevole punto di contatto con le quinte colonne nobiliari interne alla Francia, come quelle che combatterono la guerra di Vandea come l'esercito cattolico e reale, con lo scopo di ripristinare la monarchia assoluta, e con i guerriglieri \"chouan\" (contadini vandeani).\nSeguendo un atteggiamento disfattista e aventiniano dell'antica aristocrazia, aveva adottato la coccarda bianca dell\"'ancien r\u00e9gime\".\nComposizione.\nEra formato da:\nTutti gli eserciti degli emigranti attrassero molti aristocratici delle pi\u00f9 diverse origini, nobilt\u00e0 di spada come nobilt\u00e0 di toga, ricchi (inclusi alcuni borghesi) come poveri, vecchissimi (magari ex ufficiali della guerra dei sette anni) come giovanissimi (magari fuggiti dai collegi militari e dalle accademie). E accanto ai militari si mantennero numerosi civili, familiari e cortigiani dei nobili, amanti, prostitute, servitori, attori, membri, a vario titolo, della societ\u00e0 di corte.\nVi furono per\u00f2 diversi problemi di coesione: innanzi tutto la nobilt\u00e0 francese era gi\u00e0 divisa prima della rivoluzione (ed anzi il frondismo di parte dell'aristocrazia favor\u00ec e fu concausa della rivoluzione), queste linee di divisione non si spensero subito, anzi. Da un lato vi furono cos\u00ec gli \"eserciti dei principi\", formati dai fratelli e parenti prossimi di Luigi XVI (ed in particolare dal conte di Provenza, dal conte d'Artois e dall'ultra realista Carlo Ferdinando conte di Berry) e dai loro cortigiani (incluso il clan dei Polignac), dall'altro l'esercito dei principi di Cond\u00e8, membri della casa reale francese, che per\u00f2 erano molto mal visti sia dal re che dalla regina Maria Antonietta (anche perch\u00e9 il principe di Cond\u00e8 era un noto libertino). Semplificando, il primo gruppo era formato, in prevalenza, da cortigiani e nobili poco avvezzi con il vero \"mestiere\" delle armi, e abituati ad ottenere i gradi in base al titolo. Numerosissimi erano gli esponenti della pi\u00f9 antica nobilt\u00e0, che si riunivano ancora in base alla pi\u00f9 rigida etichetta e alla massima attenzione al blasone, vi era per\u00f2 anche una scarsa preparazione militare e fin\u00ec per essere incapace di svolgere un ruolo autonomo dai finanziamenti delle corti austriache e prussiane. Il loro esercito esistette fin tanto che i finanziamenti vi furono (1791-1792), non brill\u00f2 per operativit\u00e0 e capacit\u00e0 militare. Diverso il caso dell'esercito del principe di Cond\u00e8, che attrasse meno uomini (e non tutti di antica nobilt\u00e0), sovente per\u00f2 militari di carriera, spesso non nelle grazie della vecchia monarchia (come, del resto, i suoi comandanti) ma fedeli all'idea monarchica. Fu molto pi\u00f9 efficiente, anche se pi\u00f9 per il temerario coraggio che ne animava le fila piuttosto che per la disciplina e le tradizionali qualit\u00e0 militari di professionalit\u00e0 e abilit\u00e0. Mentre l'esercito dei conti di Provenza ed Artois dur\u00f2 per pochi anni e si sciolse (senza indennit\u00e0 e senza pagare le truppe) non appena non fu pi\u00f9 ritenuto conveniente dalle potenze della prima coalizione, il secondo ebbe una vita molto pi\u00f9 lunga ed autonoma, diventando una forza professionale mercenaria al soldo delle potenze pi\u00f9 ostili al nuovo regime, pur con una sua propria agenda politica reazionaria ma nazionale e francese. Inoltre quando, dopo il trattato di Campoformio, l'Austria sospese le ostilit\u00e0 con la Francia, riusc\u00ec a non smobilitare, passando al servizio di varie nazioni fino al trattato di Lun\u00e9ville del 1801 (e smobilitando solo l'anno successivo con la pace tra Francia e Gran Bretagna). Molti membri di questa armata militarono poi negli eserciti prussiano e russo, diventando parte delle rispettive nobilt\u00e0. Grazie a questa sua maggiore durata, quasi tutti i reparti di maggiore successo degli eserciti dei principi, oltre a diversi esponenti delle rivolte legittimiste in Francia e dell'ammutinamento di Tolone raggiunsero e continuarono a combattere nell'esercito dei Cond\u00e8, che fu l'erede e il continuatore di tutte le armate degli emigranti. Fu anche l'unico reparto che riusc\u00ec ad autofinanziarsi in parte (grazie alle fortune degli emigranti) e in cui i nobili pi\u00f9 ricchi e i comandanti si decurtarono la paga per favorire i subordinati e i soldati semplici.\nAltri reparti simili si formarono (durando per diversi anni) in altre parti d'Europa, specie in Spagna, dove per\u00f2 operarono come reggimenti-legioni di emigrati al servizio dei Borbone di Spagna. Alla guida di questi reparti vi era il marchese (e poi duca) di Saint Simon.\nDopo la svolta repubblicana della rivoluzione e l'esecuzione del re anche i militari e i nobili monarchico-costituzionali (ed infine anche liberali, orleanisti e repubblicano-moderati), tra cui si annoveravano alcuni dei migliori o pi\u00f9 famosi ufficiali francesi (come il conte di Narbonne e il duca di Lauzun e La Fayette) furono costretti all'emigrazione o furono ghigliottinati; solo pochissimi di questi furono accolti negli eserciti degli emigranti, che li consideravano comunque dei traditori del vecchio regime e della vecchia monarchia, e ai loro occhi poco di meglio che dei giacobini. Per questo molti di costoro emigrano in America, o in Gran Bretagna, oppure entrarono direttamente al servizio di potenze estere impiegate nella guerra contro la Francia, anche se non pochi di costoro reputarono, come il conte di Narbonne, disdicevole e disonorevole combattere contro la Francia quale che ne fosse il regime, fino a negare al ministro Pitt il giovane qualsiasi informazione sull'esercito francese.\nElenco degli eserciti.\nEsercito di Cond\u00e9.\nCirca 5.000 uomini, ma con dimensioni molto variabili tra il 1792 (quando raggiunse quasi i 20.000, inclusi per\u00f2 anche i non combattenti) e il 1801. Nel 1792 era diviso in due corpi, uno noto come del principe di Cond\u00e8, l'altro, verso la frontiera olandese, detto \"esercito del principe di Borbone\" o \"armata del centro\" era comandato dal figlio del principe di Cond\u00e8 e si fuse con il precedente l'anno successivo.\nEsercito dei principi.\nQuest'esercito \u00e8 stato creato nel 1792 in Germania, a Treviri, e comandato dai marescialli de Broglie e de Castries, sotto la guida dei fratelli di Luigi XVI: il conte di Provenza ed il conte di Artois. Forte di 10.000 uomini, rientra in Francia al fianco dell'esercito di Brunswick ed \u00e8 congedato il 24 novembre 1792, due mesi dopo la vittoria francese a Valmy. Alcune unit\u00e0 meglio attrezzate di questo esercito sono trattenute dentro l'esercito austriaco fino al 1797, quando furono congedate (confluendo poi in parte nell'esercito di Cond\u00e8). Nell'esercito dei principi furono riformati i reggimenti della real casa (inclusi i moschettieri del Re e vari corpi di guardie del corpo, come i cento arcieri, i gendarmi della guardia, le guardie delle porte, le guardie del corpo reale, ecc.) dalle splendide divise ma di scarsa modernit\u00e0 militare. Molto carente risultava l'artiglieria, n\u00e9 gli austriaci sembravano disponibili a rifornirla. Inoltre, soprattutto inizialmente, vi fu una feroce rivalit\u00e0 con l'esercito di Cond\u00e8. Solo dopo il 1792-1793, quando l'esercito dei principi fu sciolto (in modo, per altro, vergognoso a detta di molti, visto che i principi non mossero un dito per cercare di convincere l'imperatore a ritornare sulla sua decisione) l'armata di Cond\u00e8 conquist\u00f2 la simpatia della maggioranza degli emigranti intenzionati a continuare con la vita militare (e che apprezzarono il diniego del vecchio principe di Cond\u00e8 a sciogliere le sue truppe, malgrado gli ordini dell'imperatore). Moltissimi aristocratici per\u00f2 abbandonarono definitivamente la guerra, dopo averne fatto esperienza, visto che in un solo anno di campagna, anche per la scarsit\u00e0 di ospedali e rifornimenti, moltissimi erano stati i feriti e moltissimi nobili, che avevano scelto di marciare come soldati semplici, si erano scoperti troppo delicati per le fatiche della guerra come soldati.\nAltre unit\u00e0.\nLegione dei Pirenei: \nLegione di Panetier: \nLegione del Vallespir:\nReali Roussillon:\nReggimento dei Borbone:"}
{"id": "1707142", "revid": "125220594", "url": "https://it.wikipedia.org/wiki?curid=1707142", "title": "Paul Martin (regista)", "text": "Biografia.\nIn oltre trent'anni di carriera diresse quasi sessanta film, tra cui: \"Happy Ever After\", \"Sogno biondo\" (\"Ein blonder Traum\") (sceneggiato da Billy Wilder) e \"Orient Express\"."}
{"id": "1707145", "revid": "2077453", "url": "https://it.wikipedia.org/wiki?curid=1707145", "title": "Teodosio di Braganza", "text": "Biografia.\nErede al trono portoghese fino alla sua morte, avvenuta a diciannove anni, gli fu dato nel 1645 il titolo di principe del Brasile, un appellativo creato appositamente per lui dal padre. Alla morte di suo zio Duarte nel 1649, assunse anche il titolo di 9\u00ba duca di Braganza.\nGiovane molto dotato, come il padre conosceva la musica, il latino e il greco, era portato per la filosofia e si era meritato la stima dei principali pensatori del tempo. Bench\u00e9 solo sedicenne aveva preso parte agli Stati Generali del regno. Secondo i cronisti dell'epoca era un giovane particolarmente devoto e nello stesso tempo pervaso da un ideale guerriero. Cos\u00ec lo descrive Joaqu\u00edm Ver\u00edssimo Serr\u00e3o nella sua \"Storia del Portogallo\":\n\u00abRicevette una buona educazione letteraria, scientifica e militare. Alla sua formazione contribu\u00ec padre Antonio Vieira, che ne modell\u00f2 lo spirito religioso nella consapevolezza del grande ruolo che il destino gli riservava.\u00bb \u00abIl dinamismo giovanile lo port\u00f2 a visitare nel 1651 i castelli dell'Alentejo, dove rinvigor\u00ec l'animo dei soldati e delle popolazioni e, di ritorno a Lisbona, si ritrov\u00f2 nominato capitano generale degli eserciti del regno. Nonostante varie proposte di matrimonio, la diplomazia portoghese non riusc\u00ec a concludere il suo disegno sulla corte di Francia.\u00bb\nPiuttosto cagionevole di salute, il suo fisico non riusc\u00ec a superare le conseguenze di una tubercolosi polmonare di cui aveva sofferto a lungo. La sua morte fu un durissimo colpo per il padre e per l'intero paese.\nIl fratello minore, l'Infante Alfonso, giovane con problemi di salute fisica e psichica, gli succedette come principe del Brasile, duca di Braganza ed erede al trono portoghese."}
{"id": "1707149", "revid": "132266", "url": "https://it.wikipedia.org/wiki?curid=1707149", "title": "Accordo di villa Madama", "text": ""}
{"id": "1707150", "revid": "1442080", "url": "https://it.wikipedia.org/wiki?curid=1707150", "title": "Falbo", "text": "Il mantello equino falbo \u00e8 tipico delle razze del nord Europa, americane o della penisola iberica; pu\u00f2 variare dal crema al grigio-argento. Il gene falbo dominante semplice unisce le sue caratteristiche (diluizione del colore, riga mulina e talvolta zebrature agli arti) ai mantelli di base, e in base a questi prender\u00e0 il nome di:\nVarianti.\nLe varianti pi\u00f9 tradizionali sono: "}
{"id": "1707151", "revid": "986213", "url": "https://it.wikipedia.org/wiki?curid=1707151", "title": "Giovanni Battista Savelli", "text": "Biografia.\nI primi anni.\nGiovanni Battista, nacque a Roma in seno alla nobile famiglia Savelli in data imprecisata nell'anno 1422 circa. Egli era figlio di Nicola Savelli, signore di Palombara e Castel Gandolfo, nobile romano che vantava tra i propri antenati figure di spicco nella curia romana come papa Onorio IV ed il cardinale Bertrando Savelli.\nIntrapresa la carriera ecclesiastica su pressione dei genitori, divenne protonotario apostolico e fu poi governatore di Bologna dal 1468 al 1470 per poi passare al governatorato della Marca di Ancona nel febbraio del 1474.\nIl cardinalato.\nCreato cardinale \"in pectore\" da papa Paolo II nel maggio o giugno del 1471 assieme ad altri tre prelati, i loro nomi non vennero subito resi pubblici per via dell'opposizione che loro muoveva il re di Francia ed il cardinale Latino Orsini, ragione per cui costoro non furono ammessi al conclave dell'agosto del 1471. Nel frattempo Giovanni Battista Savelli venne creato legato pontificio a Perugia e finalmente creato cardinale diacono nel concistorio del 15 maggio 1480, ricevendo poco dopo la diaconia dei Santi Vito e Modesto, ricevendo la berretta cardinalizia nella basilica di San Pietro il 3 giugno 1480. Confermato legato \"a latere\" a Perugia il 16 giugno 1480, lasci\u00f2 Roma per la sua legazione il 12 luglio di quello stesso anno; ritorn\u00f2 a Roma il 2 dicembre 1480. Nominato legato pontificio a Genova il 4 dicembre 1480 col compito di ristabilire la pace tra le famiglie Fregoso e Adorno e per supervisionare l'armamento della flotta papale ivi ormeggiata per essere preparata contro i Turchi. Lasci\u00f2 Roma nuovamente per la sua legazione il 20 dicembre 1480 e vi fece ritorno il 30 giugno 1481, risalendo il Tevere in barca con un vascello da lui personalmente armato. Giunto a Roma il cardinale Savelli si rec\u00f2 alla Basilica di San Paolo fuori le mura dove venne ricevuto dal pontefice e dove benedisse la flotta pontificia; successivamente, nel concistorio celebrato quello stesso giorno, egli present\u00f2 al papa un resoconto completo della sua missione a Genova.\nAccuse e innocenza.\nRecatosi a Perugia e ritornato a Roma il 24 novembre 1481, torn\u00f2 nuovamente a Perugia per poi rientrare ancora in Vaticano il 18 maggio 1482. Nella lotta con gli Orsini, egli cadde in disgrazia presso papa Sisto IV e venne accusato di tradimento nel concistorio del 2 gennaio 1483. Malgrado la sua proclamazione di innocenza, egli venne trattenuto come ostaggio in Vaticano ed alloggiato col cardinale Giuliano della Rovere per una notte. Il giorno successivo venne trasferito a Castel Sant'Angelo assieme al cardinale Giovanni Colonna ove rimase sino al 15 novembre 1483 quando venne liberato e riconosciuto innocente nel concistorio che si tenne in quello stesso giorno. Opt\u00f2 quindi per la diaconia di San Nicola in Carcere il 17 marzo 1484 e prese parte al conclave che si svolse quello stesso anno e che elesse papa Innocenzo VIII. Dopo la nomina del nuovo pontefice, Giovanni Battista Savelli venne nominato legato a Bologna per poi prendere parte al conclave del 1492 che elesse papa Alessandro VI.\nGli ultimi anni.\nNominato amministratore apostolico della sede di Maiorca il 31 agosto 1492, mantenne tale incarico sino al 27 marzo 1493. Nel frattempo, il 31 agosto 1492, divenne legato a Spoleto ed arciprete della basilica di Santa Maria Maggiore a Roma. Il 31 dicembre 1493 scort\u00f2 re Carlo VIII di Francia nella sua entrata a Roma, premurandosi di ottenere nuovamente la legazione di spoleto nel concordato siglato tra papa e re di Francia il 15 gennaio 1495. Dopo la dipartita del re francese dall'Italia, il cardinale rimase lontano un anno e mezzo dalla corte pontificia ove fece ritorno solo il 22 dicembre 1496 accompagnato dal vescovo Pietro da Cesena, venendo entrambi ricevuti dal pontefice il giorno successivo.\nGiovanni Battista Savelli mor\u00ec il 18 settembre del 1498 a Castel Gandolfo e venne sepolto nella Cappella di famiglia nella Basilica di Santa Maria in Aracoeli a Roma."}
{"id": "1707152", "revid": "124123", "url": "https://it.wikipedia.org/wiki?curid=1707152", "title": "Paul Joseph James Martin", "text": "Biografia.\nMembro del Partito Liberale del Canada, fu eletto alla Camera dei Comuni per la prima volta nel 1935. Fu membro del gabinetto di quattro primi ministri del Canada, William Lyon Mackenzie King, Louis St. Laurent, Lester B. Pearson e Pierre Trudeau. Trudeau lo nomin\u00f2 al Senato del Canada nel 1968.\nAnche suo figlio, Paul Edgar Philippe Martin o Paul Martin jr., ha seguito la carriera politica."}
{"id": "1707153", "revid": "834", "url": "https://it.wikipedia.org/wiki?curid=1707153", "title": "Paul Martin Sr.", "text": ""}
{"id": "1707155", "revid": "125153665", "url": "https://it.wikipedia.org/wiki?curid=1707155", "title": "Please Don't Go (KC and the Sunshine Band)", "text": "Please Don't Go \u00e8 un singolo dei KC and the Sunshine Band. Si tratta della prima canzone d'amore del gruppo, nel cui testo viene chiesta una seconda opportunit\u00e0. Il gruppo si sciolse dopo appena un mese dalla pubblicazione del singolo, \nCover.\nLa canzone \u00e8 stata riproposta da numerosi artisti.\nLa versione dei Double You.\nNel 1992, i Double You incisero una cover della canzone in chiave dance che ottenne gran successo in tutta Europa. In Italia, la canzone \u00e8 stata spesso usata durante il programma di Gianni Boncompagni \"Non \u00e8 la RAI\", diventando uno dei segni distintivi della trasmissione."}
{"id": "1707161", "revid": "2730", "url": "https://it.wikipedia.org/wiki?curid=1707161", "title": "Censimento di Quirinio", "text": "Il censimento di Quirinio fu disposto dal governatore romano Publio Sulpicio Quirinio nelle province di Siria e Giudea nel 6 d.C., quando i possedimenti di Erode Archelao passarono sotto diretta amministrazione romana.\nNel \"Vangelo secondo Luca\" () viene nominato un \"primo censimento\" di Quirinio realizzato \"su tutta la terra\" dietro ordine dell'imperatore Augusto, in occasione del quale avvenne la nascita di Ges\u00f9 a Betlemme, al tempo di re Erode (morto probabilmente nel 4 a.C.).\nLa maggior parte degli storici, laici e cristiani, ritiene che l'autore del \"Vangelo secondo Luca\" abbia erroneamente retrodatato il censimento del 6 d.C., o spostato la nascita a tale epoca, forse con l'intento di collocare la nascita di Ges\u00f9 a Betlemme anzich\u00e9 a Nazaret (luogo di residenza di Giuseppe e Maria), mentre una minoranza di studiosi sostiene la possibilit\u00e0 di un censimento in due fasi a distanza di anni l'una dall'altra.\nAlcuni storici cristiani, per armonizzare il censimento di Quirinio attestato da fonti storiche con la narrazione evangelica, sostengono la promulgazione di due censimenti, dei quali uno sarebbe stato organizzato all'epoca di Erode. Diverse fonti del resto riferiscono proprio intorno a quegli anni la promulgazione e l'esecuzione di pi\u00f9 censimenti e non si deve nemmeno tralasciare il fatto che all'epoca tra promulgazione ed esecuzione effettiva potesse passare diverso tempo. In generale va rilevato come gli autori del mondo antico, e Luca tra questi, lavoravano spesso senza poter consultare archivi o registri ufficiali: questa limitazione creava inevitabilmente ampi margini di incertezza per gli studiosi moderni.\nAlcuni storici, tra cui anche studiosi cristiani, ritengono che Luca abbia confuso l'unico censimento storicamente effettuato in quei periodi, quello del 6 d.C., anticipandolo alla nascita di Ges\u00f9, durante il regno di Erode il Grande. Ad esempio, la Bibbia di Gerusalemme - nel sottolineare, in merito al censimento, come \"la cronologia della nascita di Ges\u00f9 fornita da Luca non si concilia con quella di Matteo\" - rileva come Luca anche negli Atti () sottolinei la concomitanza del censimento da lui citato nel Vangelo con la prima rivolta, da esso provocata, di Giuda il Galileo, proprio nel 6 d.C.; anche il \"Nuovo Grande Commentario Biblico\" fa riferimento al censimento rilevando che \"Luca, come dimostra anche in At 5,37, non aveva ricordi chiari circa questo censimento\" e Raymond Brown sottolinea, inoltre, che tale narrazione \u00e8 riportata solo da Luca ed \u00e8 \"basata su confusi ricordi dei censimenti romani\" e \"dubbia su quasi ogni punto, nonostante gli elaborati tentativi degli studiosi per difendere l'accuratezza lucana\".\nPer alcuni autori, al di l\u00e0 della questione della data l'avvenimento \u00e8 da interpretare in chiave teologica: il censimento riguarda tutto l'impero, cos\u00ec anche la nascita di Ges\u00f9, che non riguarda solo gli ebrei, ma tutti i popoli dell'impero.\nCensimento di Quirinio del 6 d.C..\nL'unico censimento svolto da Publio Sulpicio Quirinio in Giudea di cui si trova notizia in fonti storiche \u00e8 descritto nell'opera \"Antichit\u00e0 giudaiche\" dello scrittore giudeo-romano Flavio Giuseppe, autore prezioso per lo studio del medio-oriente antico. Il censimento non \u00e8 descritto da altre fonti ebraiche o romane, con l'eccezione dell'accenno di e probabilmente della cosiddetta Lapide di Venezia. Comunque sull'attendibilit\u00e0 delle informazioni di Giuseppe si riscontra generale consenso tra gli studiosi moderni. Secondo alcuni studiosi, perci\u00f2, il tentativo di far coincidere la nascita di Ges\u00f9 con il censimento di Quirinio sarebbe un espediente di Luca per collocare l'evento in Betlemme. Secondo la tradizione infatti (cfr. ) il Messia sarebbe dovuto nascere in questa cittadina della Giudea.\nSecondo il resoconto di Giuseppe, in occasione dell'esilio imposto da Augusto a Erode Archelao nel 6 d.C. i suoi possedimenti in Palestina (Samaria, Giudea, Edom) passarono sotto il diretto controllo dell'Impero romano e vennero inclusi nella neo-istituita provincia di Giudea. Coponio fu il primo governatore della provincia, col rango di prefetto. In quell'anno Quirinio fu nominato governatore (legato) della vicina Siria e Augusto gli impose il compito di censire la Siria e i territori di nuova acquisizione, per \"stimare il patrimonio e vendere i beni di Archelao\". Diversamente dai censimenti moderni, nell'antichit\u00e0 questi rappresentavano l'unico strumento per stimare la ricchezza di un territorio in vista della sua tassazione.\nIl censimento di Quirinio, che rappresentava di fatto la sottomissione del popolo ebraico a un governatore straniero e la fine dell'indipendenza nazionale, suscit\u00f2 malcontento tra i Giudei e scaten\u00f2 la seconda rivolta di Giuda il Galileo.\nIl resoconto di Giuseppe non chiarisce la natura del censimento, se cio\u00e8 fosse residenziale o se i censiti dovessero recarsi nella citt\u00e0 di origine, bench\u00e9 i romani censissero la popolazione a scopo impositivo dove questa risiedeva e pagava i tributi. Anche la durata non \u00e8 specificata ma \u00e8 verosimile che si sia svolto tra il 6 e il 7 d.C. anche se, secondo alcuni autori, il censimento si svolgeva a rilento, poteva durare vari anni e si realizzava in due fasi: \"la registrazione della propriet\u00e0 terriera ed immobiliare\" e, in un secondo momento, \"la determinazione delle imposte da pagare\". Secondo una minoranza di studiosi \"la prima tappa avvenne al tempo della nascita di Ges\u00f9, mentre la seconda, che per il popolo era molto pi\u00f9 urtante, suscit\u00f2 l'insurrezione\" di Giuda il Galileo. A differenza del supposto \"primo censimento\" evangelico di , quello del 6 fu un censimento locale (Siria e Giudea), non universale (\"su tutta la terra\"), e avvenne 10 anni dopo la morte di Erode il Grande (4 a.C.), antagonista di Ges\u00f9 bambino nei racconti dell'infanzia tramandati dal \"Vangelo secondo Matteo\".\nPer la maggioranza degli storici, quello del 6 d.C. sarebbe invece l'unico censimento storicamente effettuato negli anni al volgere del secolo. Fu Luca - autore spesso storicamente e geograficamente poco preciso - a confondere, nel suo vangelo, questo censimento anticipandolo alla nascita di Ges\u00f9, prima della morte di Erode il Grande nel 4 a.C. Inoltre, la Bibbia di Gerusalemme evidenzia che \"un censimento di tutto l'impero sotto Augusto non \u00e8 noto da altre fonti; il censimento, che ebbe luogo quando Quirinio era legato di Siria (2,2), riguard\u00f2 soltanto la Giudea. Senza dubbio Luca trasferisce su scala mondiale un avvenimento locale (cf. At 11,28)\".\nVa, inoltre, considerato come sarebbe storicamente illogico porre un censimento ai tempi di Erode il Grande in quanto - come evidenzia il teologo e sacerdote Raymond Brown, nel sottolineare che Luca \"confuse i tempi difficili che accompagnarono la formazione della provincia della Giudea e i tempi difficili che accompagnarono la morte di Erode dieci anni prima\" - non avrebbe avuto senso un censimento di tassazione sotto tale sovrano: \"un re sempre collaborativo nel versare i tributi a Roma; Erode imponeva le sue tasse e i suoi esattori delle tasse\", mentre invece \"il noto censimento di Quirino nel 6-7 d.C. fu condotto proprio perch\u00e9 il figlio di Erode, Archelao, era stato deposto, e la Giudea ora veniva posta in modo diretto sotto il governo romano e le sue tasse\"; inoltre, \"l'imposizione di un censimento romano e di una tassa romana nel regno di Erode il Grande avrebbe dovuto produrre esattamente lo stesso risultato [di rivolta]; quindi il silenzio di Giuseppe Flavio, non solo su un tale censimento e tassazione sotto Erode, ma anche su una rivolta o una protesta contro Roma su tale pratica, \u00e8 un argomento eloquente che non vi fu alcun censimento romano della Palestina prima del censimento sotto Quirino in AD 6-7, un evento, con la sua concomitante rivolta, accuratamente descritto da Giuseppe Flavio\".\nCensimenti di Augusto.\nSecondo Tacito l'amministrazione di Augusto era estremamente ordinata: si teneva conto di \"tutte le entrate pubbliche, il numero dei cittadini (romani) e degli alleati ch'erano nelle armi, lo stato della flotta, dei regni (alleati), delle province, delle imposte, dei tributi, dei bisogni, e delle elargizioni\".\nLo strumento principale di questa amministrazione era costituito dal censimento: Augusto fu il primo imperatore romano che ne fece ampio e sistematico uso.\nI censimenti che indisse erano di due tipi, con modalit\u00e0 e scopi diversi: censimenti universali e censimenti provinciali. A questi si affiancarono i censimenti di re e popolazioni alleate.\nCensimenti universali.\nIl censimento universale (\"census populi Romani\") contava tra gli individui soggetti all'autorit\u00e0 romana coloro che godevano dello status privilegiato di cittadino romano. Essendo questi gli unici ammessi nell'esercito romano, lo scopo di questi censimenti era valutare la potenza militare su cui era possibile fare affidamento.\nAugusto indisse tre censimenti universali, nel 28 a.C. (non ancora imperatore), 8 a.C. e 14 d.C.\nIl censimento dell'8 a.C. \u00e8 cronologicamente compatibile con quello evangelico, ma non pu\u00f2 essere immediatamente identificato con esso: erano censiti i soli cittadini romani dell'impero, e Giuseppe di Nazaret non era n\u00e9 cittadino romano, n\u00e9 suddito dell'impero (viveva nel regno di Erode il Grande).\nCensimenti provinciali.\nOltre a quelli universali, Augusto indisse censimenti in varie province dell'impero per determinare la ricchezza e quindi la tassazione del territorio. La memoria di questi censimenti si \u00e8 talvolta conservata a causa delle rivolte popolari che ne conseguivano. Sono attestati censimenti in Egitto (ogni 14 anni probabilmente a partire dal 30 a.C., o secondo altri 33/34 d.C.), Cirenaica (nel 7/6 a.C.), Sicilia, Pannonia (10 d.C., con rivolta), nelle tre province della Gallia (27 a.C., con rivolta, 12 a.C., con rivolta, 14-16 d.C.), Spagna e Lusitania, Cappadocia (36 d.C., con rivolta) e appunto quello di Quirinio in Siria e Giudea del 6 d.C. (con rivolta).\nCensimenti di alleati.\nSecondo il gi\u00e0 citato Tacito, Augusto teneva sotto controllo non solo le province romane ma anche i regni alleati. La gi\u00e0 citata Lapide di Venezia testimonia un censimento svolto da Quirinio, probabilmente quello provinciale del 6-7 d.C., nella citt\u00e0 \"autonoma\" di Apamea, in Siria.\nUn altro censimento di tipo romano \u00e8 attestato in Cilicia nel 36 presso la trib\u00f9 dei Cliti, che fu seguito da una rivolta.\n\"Primo censimento\" di Quirinio.\nSecondo una minoranza di storici cristiani e le parole dell'evangelista Luca, la nascita di Ges\u00f9 avvenne in occasione di un \"primo censimento\" () realizzato in Giudea da Quirinio, accaduto prima del \"secondo\" censimento del 6-7 d.C., salvando in tal modo la storicit\u00e0 del racconto tramandato dal \"Vangelo secondo Luca\".\nLa maggioranza degli storici, anche cristiani, ritiene invece che vi fu un solo censimento di Quirinio in Giudea - quello del 6 d.C., che provoc\u00f2 la rivolta di Giuda il Galileo - e l'espressione \"primo censimento\" non si riferisce ad un secondo successivo ma semplicemente al primo effettuato in Giudea. Raymond Brown, ad esempio, evidenzia che anche \"Atti 5:37 mostra la conoscenza di un solo censimento (\u00abil censimento\u00bb). La cosiddetta giustificazione testuale per due censimenti, \u00abQuesto fu il primo censimento sotto Quirino come governatore\u00bb (Luca2:2) [...] non significa il primo di due; significa che questo fu il primo censimento effettuato sotto gli auspici romani nella provincia della Giudea, un censimento condotto quando Augusto era imperatore e Quirino era governatore\". Sottolinea ancora Brown che \"nessun censimento romano era stato tenuto in Giudea prima di quello di Quirino nel 6-7 d.C. (un censimento che Luca ha erroneamente fissato al tempo di Re Erode attraverso l'associazione con 1:5)\" e \"anche Giuseppe Flavio \"non d\u00e0 alcun indizio sul fatto che Quirino abbia prestato servizio in precedenza in quella veste\".\nNel Chronographus Anni CCCLIIII, elenco di consoli romani, il nome di Quirinio compare nel 12 a.C. insieme a quello di Messalla. Tacito fornisce alcuni brevi cenni storici: \u201cQuirinio non apparteneva affatto all'antica e patrizia famiglia dei Sulpicii, essendo egli nato nel municipio di Lanuvio; ma siccome era valente nell'arte della guerra ed energico nel rendere servizi, sotto il divo Augusto aveva ottenuto il consolato; poi, per avere espugnato in Cilicia le fortezze degli abitanti di Omonade, aveva conseguito le insegne del trionfo ed era stato assegnato come consigliere a G. Cesare, che governava l'Armenia\u201d. (Annali, III, 48) Quirinio mor\u00ec nel 21 d.C. Lo storico ebreo Giuseppe Flavio parla della legazione di Quirinio in Siria in concomitanza con l'incarico di Coponio quale procuratore romano in Giudea, scrivendo: \u201cQuirinio, che apparteneva al Senato e che aveva gi\u00e0 sostenuto altre magistrature e che attraverso tutti i gradi era pervenuto al consolato, persona di rilievo anche per altri aspetti, venne in Siria inviato da Cesare, come iuridicus della provincia e per fare una registrazione dei beni. Venne inviato con lui Coponio, appartenente all'ordine equestre, ad assumere il governo della Giudea con pieni poteri\u201d. Giuseppe Flavio spiega poi che Quirinio and\u00f2 in Giudea, sulla quale era stata estesa la sua autorit\u00e0, e l'assoggett\u00f2 a tassazione. La cosa provoc\u00f2 grande malumore e un fallito tentativo di rivolta, capeggiato da \u201cGiuda il Gaulanita\u201d Questa \u00e8 evidentemente la rivolta a cui accenna Luca in Atti 5:37. Secondo Giuseppe Flavio essa ebbe luogo nel \u201ctrentasettesimo anno dalla vittoria di Cesare su Antonio presso Azio\u201d Questo indica che Quirinio era governatore, o legato, della Siria nel 6 d.C.\nPer molto tempo questa fu l'unica legazione di Quirinio in Siria attestata dalla storia. Tuttavia nel 1764 fu rinvenuta a Tivoli, nei pressi di Roma, un'iscrizione nota come Lapis Tiburtinus, la quale, pur non menzionando Quirinio per nome, contiene informazioni che a detta della maggioranza degli studiosi possono riferirsi soltanto a lui. Vi si legge che, recatosi in Siria, egli divenne governatore (o \"legatus\") per \u2018la seconda volta\u2019. Sulla base di iscrizioni rinvenute ad Antiochia in cui compare il nome di Quirinio, alcuni storici riconoscono che questi fu legato di Siria anche prima dell'era volgare.\nEssi sono per\u00f2 incerti su dove inserire Quirinio fra i governatori della Siria menzionati dalle fonti storiche. Giuseppe Flavio parla di Quintilio Varo come legato di Siria al tempo della morte di Erode il Grande e dopo. Anche Tacito menziona Varo come governatore all'epoca della morte di Erode. (Storie, V, 9) Giuseppe Flavio afferma che il predecessore di Varo fu Senzio Saturnino. Diversi studiosi, alla luce delle testimonianze di una precedente legazione di Quirinio, avanzano l'ipotesi che essa abbia avuto luogo nel 3-2 a.C. Essi pongono la legazione di Quirinio in quegli anni perch\u00e9 collocano il suo governatorato dopo quello di Varo e quindi dopo la morte di Erode il Grande, per la quale adottano la data tradizionale del 4 a.C., mentre altri studi suggeriscono la data del 1 a.C.; la durata del suo governatorato \u00e8 tuttavia congetturale, perch\u00e9 Giuseppe Flavio non specifica n\u00e9 la data d'inizio n\u00e9 quella della fine. I dati pi\u00f9 attendibili indicano il 2 a.C. come anno di nascita di Ges\u00f9. Perci\u00f2 la legazione di Quirinio deve aver incluso quell'anno o parte di esso.\nAlcuni studiosi richiamano l'attenzione sul fatto che Luca adopera il termine hegem\u00f2n, generalmente tradotto \u201cgovernatore\u201d. Con questo termine greco, che fondamentalmente significa \u201cduce, condottiero, guida\u201d o \u201cfunzionario esecutivo d'alto rango\u201d, venivano indicati i legati, i procuratori e i proconsoli romani. Alcuni, perci\u00f2, avanzano l'ipotesi che all'epoca di quella che Luca definisce la \u201cprima registrazione\u201d Quirinio prestasse servizio in Siria come legato speciale dell'imperatore con poteri straordinari. Un altro fattore che potrebbe aiutare a far luce sulla questione \u00e8 il chiaro riferimento di Giuseppe Flavio a un doppio governatorato della Siria, poich\u00e9 parla di due persone, Saturnino e Volumnio, che prestavano contemporaneamente servizio quali \u201cgovernatori della Siria\u201d. Perci\u00f2, se Giuseppe Flavio non sbaglia nell'elencare Varo come successore di Saturnino quale governatore della Siria, \u00e8 possibile che Quirinio abbia prestato servizio contemporaneamente a Saturnino (come aveva fatto Volumnio) o a Varo prima della morte di Erode (avvenuta probabilmente nel 4 a.C.). La \"The New Schaff-Herzog Encyclopedia of Religious Knowledge\" afferma: \u201cTra Quirinio e Varo, governatore della Siria, esisteva lo stesso rapporto che ci fu in seguito fra Vespasiano e Muciano. Vespasiano condusse la guerra in Palestina mentre Muciano era governatore della Siria; e Vespasiano era legatus Augusti, esattamente il medesimo titolo e rango di Muciano\u201d.\nUn'iscrizione ritrovata nel 1880 a Venezia (\"Lapis Venetus\") accenna a un censimento eseguito da Quirinio in Siria. Non fornisce per\u00f2 alcuna indicazione che permetta di determinare se ebbe luogo durante la prima o la seconda legazione.\nPer i biblisti pi\u00f9 legati alla tradizione, l'accuratezza di Luca nelle questioni storiche (l'evangelista Luca era persona istruita ed esercitava la professione di medico) costituisce un valido motivo per ritenere esatto il suo riferimento a Quirinio quale governatore della Siria verso l'epoca della nascita di Ges\u00f9. Va ricordato che Giuseppe Flavio, in questo caso praticamente l'unica altra fonte di informazioni, non nacque che nel 37 E.V., ovvero quasi quattro decenni dopo la nascita di Ges\u00f9. Secondo tradizione, Luca sarebbe stato gi\u00e0 un medico che viaggiava con l'apostolo Paolo verso il 49 E.V., quando Giuseppe Flavio non era che un ragazzo di 12 anni. Sempre secondo i biblisti pi\u00f9 legati alla tradizione, dei due, anche prescindendo da qualsiasi altra considerazione, Luca sarebbe la fonte pi\u00f9 attendibile per quanto riguarda le informazioni sul governatorato della Siria subito prima della nascita di Ges\u00f9. Giustino Martire, scrittore del II secolo E.V. nato in Palestina, fa riferimento a documenti romani per confermare l'accuratezza di Luca in merito al governatorato di Quirinio all'epoca della nascita di Ges\u00f9. Non risulta che il racconto di Luca sia mai stato contestato dagli storici antichi, nemmeno da uno critico come Celso. Va comunque rilevato come molti studiosi cristiani mettano in dubbio la professione di medico di Luca, per la quale non esiste alcuna prova, e sottolineano che lo stesso Luca non fu neppure compagno di viaggio di Paolo: \"l'interpretazione dei tratti che distinguono il Paolo lucano \u00e8 difficilmente conciliabile con l'ammissione che il libro degli Atti sia stato scritto da un compagno di Paolo\", \"poich\u00e9 Luca negli Atti mostra di avere scarsa dimestichezza con la teologia di Paolo e di non conoscerne le lettere\" e \"Luca \u00e8 lo storico che riassume e d\u00e0 contorni al passato; non \u00e8, in nessuno dei due suoi libri [Vangelo e Atti degli Apostoli], un attore della storia che ci narra\". Inoltre anche parecchi studiosi, ritengono che i vangeli, incluso il Vangelo secondo Luca, non sarebbero stati scritti dagli evangelisti a cui sono attribuiti per tradizione; ad esempio, Raymond Brown ritiene che i vangeli canonici siano di autori ignoti e sottolinea altres\u00ec che tali autori non furono neppure testimoni oculari, cosa che per il Vangelo secondo Luca si evince anche dalle stesse affermazioni dell'autore ().\nStudiosi, anche cristiani, fanno comunque rilevare come Luca dimostri una scarsa conoscenza storico-geografica della Palestina di cui scriveva e Raymond Brown - nel sottolineare che \"uno studio del Vangelo di Luca e degli Atti mostra che Luca aveva delle carenze come storico\" - rileva che \"per esempio in Atti 5:36 indica Gamaliele, a met\u00e0 degli anni '30, riferirsi col passato alla rivolta di Teuda che non si \u00e8 verificata fino ai '40, e poi Luca genera ulteriore confusione facendo riferire a Gamaliele della rivolta guidata da Giuda il Galileo (AD 6) come se venisse dopo la rivolta di Teuda!\"; anche in merito ai riti della purificazione, sempre presenti nel resoconto della Nativit\u00e0 lucana, tale teologo - cos\u00ec come un altro teologo, Rudolf Bultmann - osserva come Luca non sia stato storicamente corretto e conclude, in merito a tale purificazione, \"perch\u00e9 non ammettere semplicemente che Luca si confuse su questo punto, come nel censimento? Io ritengo tali inesattezze essere una prova del fatto che Luca non era cresciuto nell'ebraismo o in Palestina\". Anche geograficamente il Vangelo secondo Luca presenta delle lacune come ad esempio in , che riporta come Ges\u00f9 scendendo verso Gerusalemme (che \u00e8 in Giudea) attraversa prima la Samaria e poi la Galilea mentre invece si deve attraversare prima la Galilea e solo dopo la Samaria, oppure in , dove si descrive Nazaret situata su un monte mentre in realt\u00e0 \u00e8 in zona pianeggiante e con dislivelli di scarsa pendenza. L'interconfessionale Bibbia TOB sottolinea, in merito, come spesso l'autore del Vangelo secondo Luca dimostri una \"mancanza di familiarit\u00e0 con la geografia della Palestina e con diversi usi di questo paese\" e, nei resoconti sulla vita di Ges\u00f9, \"talvolta rivela una profonda indifferenza per la loro cronologia (4,16-30; 5,1-11; 24,51) o per la loro collocazione topografica (10,13-15; 13,34-35; 24,36-49)\".\nLa maggioranza degli studiosi moderni, sia laici che cristiani, propende per un errore da parte dell'autore del vangelo lucano, anche perch\u00e9 Luca avrebbe scritto il suo Vangelo 40 o 50 anni dopo la morte di Ges\u00f9, basandosi sui racconti di terze persone senza potere consultare archivi. Una minoranza di studiosi conviene sulla possibilit\u00e0 di un censimento realizzato in due fasi a distanza di diversi anni l'una dall'altra, giudicando compatibile il censimento di Quirinio con la nascita di Ges\u00f9.La maggioranza degli studiosi ritiene, comunque, infondati i tentativi di armonizzazione che suppongono un duplice mandato di Quirinio - la cui carriera \u00e8 sufficientemente documentata - e anche Raymond Brown, in merito al fatto che Quirinio non ebbe alcun precedente mandato oltre a quello successivo alla deposizione di Erode Archelao, sottolinea che \"ha servito come console nel 12 a.C. (Tacitus Annals III 48). Era in Asia Minore dopo il 12 e prima del 6 a.C. guidando le legioni nella guerra contro gli Homonadenses. Si trovava nel Vicino Oriente, in particolare in Siria, come consigliere di Gaio Cesare per diversi anni prima di A.D. 4. Ma non si fa menzione del fatto che Quirino fosse stato legato nei quasi venti anni della sua carriera dal 12 a.C. all'A.D. 6\" ed evidenzia che anche \"Atti 5:37 mostra la conoscenza di un solo censimento (\u00abil censimento\u00bb)\".\nLezioni alternative.\nUn'ipotesi formulata ancora a inizio Seicento e che ha numerosi sostenitori moderni,\nripresa con argomentazioni diverse da biblisti contemporanei della scuola esegetica di Madrid, cerca di risolvere l'armonizzazione dei due censimenti con una particolare lettura di . Il testo biblico riferisce di un \"apograph\u00e8 pr\u00f2te\", solitamente tradotto con \"primo censimento\". Secondo questa ipotesi l'aggettivo \"pr\u00f2tos\" non va reso con \"primo\" (aggettivo numerale) ma con \"precedente\" (aggettivo temporale), come anche avviene in . Il testo andrebbe dunque tradotto \"Questo censimento fu precedente (a quello fatto) quando era governatore della Siria Quirinio\", oppure \"Questo censimento fu fatto prima di essere governatore della Siria Quirinio\". L'ipotesi non ha trovato largo consenso tra i biblisti che la giudicano improbabile oppure possibile ma forzata e arbitraria. Nessuna comunque delle principali traduzioni moderne nelle varie lingue propone la lettura \"precedente censimento\".\nUna diversa interpretazione, ormai datata, propone l'attribuzione anticipata a Quirinio del titolo di governatore, che al tempo del censimento non lo era ancora: \"Questo primo censimento fu fatto da Quirinio, (poi diventato) governatore di Siria\". Questa lezione pu\u00f2 essere possibile sulla base della traduzione latina della Vulgata di Girolamo (\"Haec descriptio prima facta est praeside Syriae Quirino\"), che usa il sostantivo \"praeside\" (governatore), ma il testo greco originario usa un participio presente (\"egemon\u00e9uontos\", \"governante\") rendendo improbabile l'ipotesi.\nUna terza lezione alternativa del testo di Luca ipotizza che il nome originario del governatore fosse \u00abQuintilio\u00bb, poi corrotto in \u00abQuirinio\u00bb. Publio Quintilio Varo fu effettivamente presente e attivo nel medioriente dell'epoca, ricoprendo il rango di governatore della Siria tra il 6 e 4 a.C., ma questa ipotetica corruzione non trova conferma in nessun manoscritto evangelico.\n\"Governante Quirinio\".\nLa principale opposizione alla teoria del \"primo censimento\" di Quirinio al tempo di Erode il Grande (prima del 4 a.C.) \u00e8 che, secondo Flavio Giuseppe, il funzionario romano divenne governatore della Siria solo nel 6 d.C. Per risolvere questa contraddizione alcuni studiosi cristiani hanno avanzato diverse ipotesi relative all'interpretazione del \"governante (\"egemon\u00e9uontos\", participio presente) Quirinio in Siria\" di o hanno parlato di \"indizi\" secondo cui Quirinio \"sarebbe stato attivo gi\u00e0 all'incirca nel 9 a.C. in Siria su incarico dell'imperatore\".\nIl termine greco relativo all'ufficio di Quirinio \u00e8 tradizionalmente reso col sostantivo \"governatore\", complice anche la resa della traduzione latina della vulgata di Lc2,2: \"H\u00e6c descriptio prima facta est a pr\u00e6side Syri\u00e6 Cyrino\".\nGi\u00e0 nel Cinquecento \u00e8 stato ipotizzato un mandato consolare di Quirinio in Siria precedente a quello del 6 d.C., verso la fine del regno di Erode il Grande (morto 4 a.C.), mandato del quale per\u00f2 non vi \u00e8 traccia tra le fonti storiche pervenuteci. La datata ipotesi di questi studiosi troverebbe una prova archeologica di un precedente mandato di Quirinio nella Lapide di Tivoli (\"Lapis\" o \"Titulus Tibutinus\"), ritrovata a Tivoli nel 1764. Questa riferisce di un secondo mandato di Augusto per un governatore della Siria. La lapide ci \u00e8 per\u00f2 pervenuta mutila e non riporta il nome del governatore, per cui l'identificazione con Quirinio \u00e8 possibile ma non sicura: sono stati infatti proposti altri consoli diversi da Quirinio per i quali \u00e8 possibile ipotizzare un secondo governatorato: Marco Vipsanio Agrippa; Marco Plauzio Silvano; Lucio Calpurnio Pisone.\nLa principale obiezione a questo precedente mandato \u00e8 che questa soluzione apre un altro problema di compatibilit\u00e0 cronologica. Non ci \u00e8 nota con chiarezza e precisione la successione dei governatori in Siria ma vi \u00e8 sostanziale accordo tra gli studiosi circa questa sequenza ipotetica:\nL'ipotesi di un primo incarico tra il 12-11 a.C. non trova largo consenso tra gli attuali studiosi che vi collocano il governatorato di Marco Tizio, e contraddice la prassi riscontrabile della nomina provinciale dopo almeno 5 anni dal consolato (Quirinio fu console nel 12 a.C.). Rimane il \"buco\" tra il 3-2 a.C., periodo nel quale per\u00f2 si ritiene che Erode fosse gi\u00e0 morto (4 a.C., anche se alcuni datano la morte al 1 a.C.). L'ipotesi di un precedente mandato di Quirinio pertanto non sembra risolvere il problema del \"primo censimento\" al tempo di Erode.\nDurante il suo governatorato in Siria Marco Vipsanio Agrippa ebbe in oriente un incarico speciale di grado superiore a quello dei semplici governatori, rappresentando una sorta di \"Vice-imperatore\" per le province orientali. Alcuni studiosi hanno ipotizzato che questo super-incarico fosse rivestito da altri funzionari successivi: Quirinio tra il 10-2 a.C., Gaio Cesare, Germanico... Il \"governante\" di si riferirebbe dunque a questa funzione di Quirinio e non al titolo di governatore. L'ipotesi di questo super-incarico non trova per\u00f2 conferma nelle fonti dell'epoca.\n\u00c8 possibile che il termine \"governante\" non sia riferito all'incarico di governatore vero e proprio ma si riferisca a un titolo specifico attribuito a Quirinio limitatamente al censimento. Il titolo di questo incarico in greco \u00e8 \"timet\u00e9s\", latino \"censitor\", ricorrente in numerose epigrafi e fonti testuali dell'epoca. L'incarico comportava anche un potere militare data la continua possibilit\u00e0 di disordini pubblici.\nIn questo caso, il fatto che Luca non utilizzi il termine appropriato a favore del generico \"governante\" \u00e8 compatibile con l'estrema fluidit\u00e0 e incertezza che caratterizzava i vari titoli amministrativi romani, sia in greco che in latino.\nCensimento a un re alleato.\nUna obiezione diffusa all'ipotesi di un \"primo censimento\" romano in Giudea durante il regno di Erode \u00e8 che questa non si trovava sotto il diretto controllo romano e quindi non poteva essere soggetta a un censimento provinciale.\nTuttavia come indicato sopra i censimenti riguardavano anche i regni alleati. Lo stato di \"rex socius\" che caratterizzava Erode nei confronti di Roma era tutt'altro che paritario e un'ingerenza di Augusto nella politica interna della Giudea non appare improbabile. Lo stesso Erode fu nominato re dall'imperatore romano, e anche le nomine e le deposizioni dei suoi successori furono stabilite a piacimento degli imperatori.\nUn possibile ulteriore motivo circa l'ipotetico \"primo censimento\" di Quirinio presso Erode pu\u00f2 essere trovato in un episodio accaduto nell'8 a.C. In quell'anno Erode aveva intrapreso una campagna militare contro i vicini Nabatei, alleati-sudditi come anche Erode dell'impero. Augusto ne fu indignato. \u00c8 possibile che in occasione del censimento universale dell'8 a.C. Augusto abbia imposto al suddito-alleato Erode un censimento per conoscere la situazione del suo regno anche come segno di sottomissione a Roma, oppure che si sia offerto direttamente Erode di farlo in servile riparazione del torto fatto ad Augusto.\nCensimento non residenziale.\nL'usanza di registrarsi presso la propria citt\u00e0 di origine e non presso quella di residenza, come suggerisce , non appare comune per gli altri censimenti provinciali romani e viene giudicata improbabile da molti studiosi, anche per l'inutile spostamento di migliaia di persone che questo avrebbe comportato.\nSecondo alcuni studiosi, invece, l'usanza di un censimento provinciale non residenziale sarebbe attestata nel 104 d.C. in Egitto; studiosi cristiani, come Raymond Brown, notano comunque come non vi siano possibili paralleli con tale censimento egizio \"kata oikian\" - \"in cui un abitante temporaneo, per essere registrato, doveva tornare alla zona del suo domicilio abituale dove aveva una casa\" - e che questo non possa considerarsi una prova \"a sostegno del viaggio di Giuseppe da Nazareth dove risiedeva permanentemente (2:39) a Betlemme dove chiaramente non aveva propriet\u00e0 o ricchezza\", mentre infatti \"Luca non attribuisce la necessit\u00e0 [del viaggio a Betlemme] alla propriet\u00e0 ma al lignaggio, non usa \"apotim\u0113sis\", che \u00e8 il termine appropriato per registrare beni o reddito\" e quindi \"Luca fa riferimento a un censimento per discendenza\".\nAlcuni studiosi cristiani ritengono, invece, che la possibilit\u00e0 di un censimento non residenziale tra gli ebrei possa essere verosimile: il popolo ebraico era profondamente legato alla propria storia individuale e alle relazioni ancestrali e l'amministrazione romana, attenta per quieto vivere ad adeguarsi alle usanze e tradizioni locali, pu\u00f2 aver tenuto conto di questo, anche se Luca ritene erroneamente che fosse interessata anche la Galilea e \"questo non \u00e8 il caso del censimento del 6-7 d.C., poich\u00e9 a quel tempo la Galilea non era sotto la diretta supervisione di Quirinio, ma era una tetrarchia governata da Erode Antipa\"; inoltre, lo stesso Luca precisa che il censimento riguard\u00f2 tutto l'impero romano e non solo gli Ebrei. Nel caso specifico di Giuseppe e di tutti coloro che all'epoca vantavano una discendenza davidica, il trasferimento a Betlemme avrebbe potuto rappresentare, se fosse avvenuto, un motivo di notevole prestigio sociale e non un faticoso viaggio inutile. \u00c8 stato anche ipotizzato che Giuseppe possedeva a Betlemme qualche propriet\u00e0 immobiliare e solo per questo motivo avrebbe avuto l'obbligo di farsi registrare in questa citt\u00e0. Nota, comunque, Raymond Brown che - come anche sopra precisato, nella presente sezione - in realt\u00e0 nulla nei resoconti evangelici indica che Giuseppe avesse alcuna propriet\u00e0 a Betlemme e \"nulla nella descrizione di Luca sul luogo di nascita o nel quasi immediato ritorno della famiglia a Nazareth ci incoraggia a pensare che Giuseppe avesse altre ragioni per andare a Betlemme oltre quella data, cio\u00e8 la sua discendenza ancestrale [da re Davide]\".\nLa maggioranza degli studiosi, anche di formazione cristiana, ritiene, comunque, inverosimile che tale censimento fosse non residenziale. I Romani facevano infatti registrare la popolazione nel luogo di residenza, dove si produceva il reddito tassabile, e non di origine che, come in questo caso, avrebbe inutilmente obbligato le persone ad un lungo ed oneroso viaggio - oltretutto interrompendo la propria attivit\u00e0 produttiva, anche a scapito degli stessi Romani - per tornare alla citt\u00e0 delle loro origini. Anche John Dominic Crossan ritiene che \"l'idea che tutti dovessero recarsi per la registrazione nella propria patria d'origine per poi tornare alle proprie case sarebbe stata allora, come ai giorni nostri, una specie di mostruosit\u00e0 burocratica\" e \"la cosa importante ieri, come oggi, era in realt\u00e0 il fatto di essere registrati dove si poteva essere tassati\". Raymond Brown concorda che \"poich\u00e9 l'iscrizione era principalmente a fini fiscali, l'usanza romana era quella di registrare le persone dove vivevano o nella vicina citt\u00e0 principale di un distretto (la citt\u00e0 da cui sarebbe stata prelevata la tassa)\".\nCensimento di Saturnino.\nLo scrittore cristiano Tertulliano, attivo a Roma, attorno al 207 riporta una notizia inaspettata e non contenuta nei vangeli: Ges\u00f9 nacque in Giudea durante un censimento ordinato da Augusto fatto da Senzio Saturnino.\nQuesta informazione confermerebbe l'ipotesi di un \"primo censimento\" al tempo di Senzio Saturnino (9-6 a.C.), verosimilmente in concomitanza col censimento universale dell'8 a.C. Per l'amministrazione romana, dalla quale Tertulliano attinge, il censimento \u00e8 stato registrato sotto il nome del governatore che ne cur\u00f2 l'indizione, Saturnino, mentre per Luca e per gli Ebrei il censimento sarebbe stato ricordato come quello di Quirinio, il funzionario proveniente dalla Siria che diresse l'attuazione \"sul campo\" di questo primo censimento e indisse il secondo nel 6-7 d.C.\nConclusione: alternative possibili.\nL'ampia maggioranza degli studiosi moderni, sia laici che cristiani, sostiene che l'autore del \"Vangelo secondo Luca\" abbia commesso un errore mettendo in relazione il censimento di Quirinio, che avvenne nel 6-7 d.C., con gli eventi della nascita di Ges\u00f9, collocabile precedentemente alla morte di Erode il Grande (avvenuta nel 4 a.C.). Secondo questi studiosi, l'errore fu causato dalla necessit\u00e0 di ambientare la nascita di Ges\u00f9 a Betlemme per soddisfare una profezia dell'Antico Testamento, che appunto indicava Betlemme come luogo di nascita del Messia (\"Libro di Michea\" ); il riferimento al censimento, con la necessit\u00e0 del viaggio di Giuseppe e Maria, sarebbe anche un modo di spiegare come mai Ges\u00f9 \u00e8 nato a Betlemme e cresciuto a Nazareth, localit\u00e0 assai meno importante. \nIl primo studioso a sottolineare le contraddizioni nella narrazione evangelica fu il teologo David Friedrich Strau\u00df, membro della Scuola di Tubinga e pioniere della critica storica: nel suo libro del 1835 \"La vita di Ges\u00f9 o esame critico della sua storia\", Strau\u00df analizz\u00f2 attentamente ogni possibile soluzione alla controversia, giungendo alla conclusione che il racconto della nativit\u00e0 di Luca era in errore. Gli studiosi moderni, sia cristiani che non cristiani, sono oggi giunti sulle stesse posizioni.\nD'altra parte, il Vangelo secondo Matteo riporta che Ges\u00f9 \u00e8 nato a Betlemme durante il regno di Erode, ma non dice nulla del censimento e neanche del viaggio di Giuseppe e Maria da Nazareth a Betlemme. In merito, Raymond Brown - che considera i due resoconti dell'infanzia, di Matteo e Luca, non storici e in contraddizione tra loro, tanto \"che gli sforzi per armonizzare le narrazioni in una storia consecutiva sono del tutto infruttuosi\" - ritiene che Matteo e Luca abbiano inserito, probabilmente dopo la stesura dei loro vangeli, tutto o parte dei racconti delle nativit\u00e0 in base alle proprie necessit\u00e0 redazionali e teologiche e considera gli \"evangelisti come autori veramente creativi e non semplici redattori\". In merito alla ricerca storica relativa, osserva che \"il risultato finale di alcuni aspetti di questa ricerca passata \u00e8 stato, per i cristiani istruiti, quasi di imbarazzo sul valore delle narrative dell'infanzia. Ora la dottrina biblica sembra muoversi in una fase di ricerca pi\u00f9 feconda, mentre cerca di recuperare il valore delle storie d'infanzia a livello teologico\". \nAnche lo studioso John Dominic Crossan, tra i cofondatori del Jesus Seminar, ritiene che le narrazioni di Matteo e Luca, \"caratterizzate da una tale libert\u00e0 compositiva\", non abbiano carattere storico ma rispondano alle necessit\u00e0 teologiche degli evangelisti. Va, inoltre, considerato che \"uno studio del Vangelo di Luca e degli Atti mostra che Luca aveva delle carenze come storico\"; in particolare, sul censimento di Quirino \"Luca, come dimostra anche in At 5,37, non aveva ricordi chiari\" e tale narrazione \u00e8 riportata solo da Luca stesso ed \u00e8 \"basata su confusi ricordi dei censimenti romani\" e \"dubbia su quasi ogni punto, nonostante gli elaborati tentativi degli studiosi per difendere l'accuratezza lucana\".\nUna minoranza di studiosi, per lo pi\u00f9 cristiani, propone una serie di spiegazioni alternative volte a salvare la storicit\u00e0 della narrazione lucana, nessuna delle quali ha per\u00f2 ottenuto sostegno dalla maggioranza degli studiosi:\nAltre ipotesi sono state avanzate in passato, e vanno citate per lo pi\u00f9 per completezza storica:"}
{"id": "1707162", "revid": "287204", "url": "https://it.wikipedia.org/wiki?curid=1707162", "title": "Genoa Cricket and Football Club 2004-2005", "text": "Questa voce raccoglie le informazioni sulle competizioni ufficiali disputate dal Genoa Cricket and Football Club nella stagione 2004-2005.\nStagione.\nNel giugno 2005, il Genoa chiuse al primo posto il Campionato di Serie B (dopo essersi laureato campione d'inverno con 46 punti) centrando il ritorno in massima serie dopo dieci anni: tuttavia, alcuni giorni dopo l'ultimo turno di campionato (in cui la squadra ligure aveva battuto, per 3-2, il gi\u00e0 retrocesso ) fu scoperto un illecito la cui responsabilit\u00e0 venne imputata al presidente Enrico Preziosi. L'accusa era di aver aggiustato, a proprio favore, il risultato della gara. La sentenza finale del processo, tenutosi in estate, fu il declassamento della societ\u00e0 e una penalizzazione di 3 punti da scontare nel campionato successivo: la promozione in Serie A si trasform\u00f2 quindi in una retrocessione in Serie C1.\nOrganigramma societario.\nArea direttiva\nArea tecnica"}
{"id": "1707163", "revid": "124276517", "url": "https://it.wikipedia.org/wiki?curid=1707163", "title": "Isabella (cavallo)", "text": "L'isabella \u00e8 un mantello equino di colore ocra chiaro con criniera, coda e gambe neri.\nIn inglese viene detto \"Buckskin\" (trad. pelle di daino).\nIl colore \"isabella\" \u00e8 molto raro nei cavalli. Solamente alcune razze presentano \"anche\" questo mantello: l'Akhal-Teke, il Lusitano, il Quarter horse, il Mustang, il Criollo e i ponies Islandese, Connemara e New forest.\nGenetica.\nIl gene che codifica per questo mantello \u00e8 quello della diluizione crema o \"cremello\" (abbreviato \"CCr\") dominante incompleto, che in singola dose (eterozigosi) causa l'abbattimento di circa il 50% del pigmento rosso (feomelanina) del mantello \"baio\", mentre il pigmento nero (eumelanina) dei crini e delle estremit\u00e0 rimane invariato. &lt;br&gt;\nLa formula genetica dell'isabella \u00e8: A+E+Cr. \nUn cavallo isabella incrociato con un altro isabella pu\u00f2 generare un isabella soltanto il 50% delle volte, ma pu\u00f2 anche produrre un baio (25% di probabilit\u00e0) o un cremello (25% di probabilit\u00e0). Se invece si incrocia un cavallo isabella con uno baio, si avr\u00e0 un puledro isabella il 50% delle volte, ma l'altro 50% sar\u00e0 un puledro baio. &lt;br&gt;\nL'unico modo garantito per ottenere puledri color isabella, \u00e8 quello di accoppiare cavalli \"bai\" con cavalli \"cremello\"."}
{"id": "1707164", "revid": "767487", "url": "https://it.wikipedia.org/wiki?curid=1707164", "title": "The Girl Who Returned", "text": "The Girl Who Returned \u00e8 un film del 1969, diretto da Lloyd Kaufman, distribuito in home video dalla Troma.\n\u00c8 il primo lungometraggio diretto da Lloyd Kaufman, cofondatore e presidente della Troma. Si tratta di una pellicola studentesca, girata quando Kaufman frequentava la Yale University. Il film fu realizzato nel 1967, ma usc\u00ec nelle sale cinematografiche due anni dopo.\nTrama.\nIn un imprecisato futuro il mondo \u00e8 diviso in due comunit\u00e0: una femminile, che vive in Lussemburgo, e una maschile, che vive in Mongolia. Ogni quattro anni le due comunit\u00e0 si sfidano, disputando i giochi olimpici.\nProduzione.\nIl film fu girato in 16 mm, con un budget di 2.000 dollari.\nCast.\nIl cast era composto da giovani studenti, che Kaufman convinse ad interpretare il film con un sotterfugio: il regista fece stampare dei volantini in cui si annunciava che Stanley Kaufman (il suo secondo nome) stava cercando degli attori per il suo prossimo film. Giocando sul fatto che Stanley Kauffman (con due effe) era un noto critico cinematografico, Kaufman ebbe cos\u00ec a disposizione un intero cast gratis.\nTra gli interpreti vi sono anche Michael Herz, futuro cofondatore della Troma, e la moglie Maris Herz."}
{"id": "1707166", "revid": "399", "url": "https://it.wikipedia.org/wiki?curid=1707166", "title": "Paul Edgar Philippe Martin", "text": "Biografia.\n\u00c8 figlio di Paul Joseph James Martin (Paul Martin senior), politico e diplomatico canadese.\nMembro del Partito Liberale del Canada, \u00e8 stato Primo ministro dal 2003 al 2006."}
{"id": "1707167", "revid": "834", "url": "https://it.wikipedia.org/wiki?curid=1707167", "title": "Paul Martin Jr.", "text": ""}
{"id": "1707169", "revid": "1884099", "url": "https://it.wikipedia.org/wiki?curid=1707169", "title": "Cembalo", "text": "Il vocabolo italiano cembalo (anticamente anche cimbalo) deriva dal greco \"\u03ba\u03cd\u03bc\u03b2\u03b1\u03bb\u03bf\u03bd\" (traslitterato \"k\u00fdmbalon\") attraverso il latino \"cymb\u0103lum\". Il vocabolo \"\u03ba\u03cd\u03bc\u03b2\u03b1\u03bb\u03bf\u03bd\", a sua volta, derivava da \"\u03ba\u03cd\u03bc\u03b2\u03b7\" (traslitterato \"k\u00fdmbe\"), vocabolo avente il significato di \"tazza, ciotola\" o di \"barca\". \nCembalo pu\u00f2 riferirsi a:"}
{"id": "1707174", "revid": "106456", "url": "https://it.wikipedia.org/wiki?curid=1707174", "title": "Santa Marina Vergine", "text": ""}
{"id": "1707176", "revid": "424268", "url": "https://it.wikipedia.org/wiki?curid=1707176", "title": "Dun (cavallo)", "text": ""}
{"id": "1707180", "revid": "2196166", "url": "https://it.wikipedia.org/wiki?curid=1707180", "title": "Castello di Zumelle", "text": "Il castello di Zumelle si trova in provincia di Belluno, presso l'abitato di Tiago, nel comune di Borgo Valbelluna, in Provincia di Belluno.\nSimbolo del territorio zumellese, \u00e8 il meglio conservato di tutta la Valbelluna.\nStoria.\nSembra che un primo nucleo di Zumelle fosse stato completato gi\u00e0 nel 46-47 d.C., quando i Romani si accingevano a consolidare la loro influenza nella zona della Valbelluna, conquistata nel I secolo a.C..\nLa costruzione si ergeva in posizione strategica, per controllare i transiti di un'arteria stradale che giungeva dalla pianura attraverso il passo di Praderadego, forse la via Claudia Augusta Altinate o, pi\u00f9 probabilmente, una sua variante.\nAll'epoca delle invasioni barbariche il castello divenne il perno del sistema difensivo locale, che aveva il compito di garantire i collegamenti tra Feltre e Ceneda.\nSecondo la leggenda le fortificazioni, ridotte ormai a rovine, furono rifondate da Genserico, uomo fidato di Amalasunta, regina degli Ostrogoti. Fuggito in seguito all'assassinio della sovrana, Genserico prese in moglie l'ancella Eudosia e si stabil\u00ec presso la nuova fortezza. Dal suo matrimonio sarebbero nati due gemelli, donde il toponimo \"Zumelle\".\nPer tutto l'Alto Medioevo, il castello fu coinvolto in sanguinose lotte feudali. La miccia fu innescata quando nel 737 Liutprando, re dei Longobardi, fece il vescovo cenedese Valentino signore di Zumelle con le corti di Valmarino, Serravalle, Fregona, Reganzuolo, Cordignano, Cavolano e Formica. La cosa scaten\u00f2 una controversia con Giovanni, vescovo-conte di Belluno, che gi\u00e0 controllava queste terre.\nRicostruito nel 1311 da Rizzardo da Camino, signore di Treviso, Belluno e Feltre, il castello fu dato dalla Repubblica di Venezia alla famiglia patrizia Zorzi assieme al contado, in cambio di Meleda e Curzola, perse nel 1358. Col castello gli furono date anche diciannove ville. Ebbe l\u2019obbligo di pagare due torce all'anno alla Basilica, ciascuna del peso di 10 libbre, di tenere un vicario, di amministrare giustizia e di tenere quattro stipendiati nel castello. \nIl 29 Gennaio 1596 il Castellano di Zumelle Alvise, figlio di Piero, fece un\u2019arringa nel Consiglio dei X in favore dei Zumellesi in una lite tra Zumelle e Belluno. Vinta la causa, ordin\u00f2 una gran festa, che dur\u00f2 molti giorni.\nL'arrivo delle armi da fuoco e la pace seguita alla conquista della Serenissima avevano reso inutile il castello, che fu abbandonato e cadde in rovina.\nAi giorni nostri il castello di Zumelle \u00e8 stato ripristinato e il suo riutilizzo fa capire meglio l'importanza che ebbe nella storia del Veneto Nord-Orientale durante l'alto Medioevo.\nLa leggenda.\nAl castello \u00e8 legata una leggendaria vicenda, riportata dallo storico bellunese Giorgio Piloni.\nIl valoroso Murcimiro, conte di Zumelle, si innamor\u00f2 di Atleta, la bellissima figlia del conte Tucherio di Casteldardo, promessa sposa di Azzone, conte di Feltre. Murcimiro, travolto dal desiderio, giur\u00f2 che l'avrebbe avuta anche a costo di morire. Alla testa dei suoi uomini, tese un agguato al corteo che stava conducendo Atleta a Feltre: durante il terribile scontro, il conte uccise Orleo, fratello della sposa, e rap\u00ec quest'ultima, conducendola nel suo castello.\nAccecato dall'odio per la morte del figlio, Tucherio mosse il suo esercito contro il castello di Zumelle, le cui difese erano state nel frattempo potenziate. Non riuscendo a far uscire Murcimiro, devast\u00f2 i vicini paesi di Tiago e di Villa, poi torn\u00f2 a Casteldardo, inseguito dagli uomini del nemico.\nQualche tempo dopo, Tucherio tent\u00f2 un nuovo assedio, ma la fortezza resistette.\nFrattanto, Atleta aveva sposato Murcimiro e gli aveva dato un figlio: Adelardo. Lo zumellese sperava che il lieto evento potesse placare l'animo di Tucherio. In effetti, segu\u00ec un periodo di quiete e Murcimiro abbass\u00f2 le difese, congedando molti dei suoi uomini. Era per\u00f2 una trappola: consigliato da un ex soldato di Zumelle, dopo tre anni Tucherio attacc\u00f2 il castello e lo devast\u00f2 senza difficolt\u00e0, uccise lui stesso Murcimiro e successivamente incendi\u00f2 la fortezza. Atleta fu ricondotta a Casteldardo con il figlio, poi fu data in sposa ad Azzone.\nA lungo gli Zumellesi discussero su come risollevare le sorti della contea. Alla fine decisero di nominare conte l'erede diretto di Murcimiro, Adelardo, e di restaurare il castello. Fu dunque inviata un'ambasceria a Tucherio, che accett\u00f2 le richieste degli Zumellesi e, addirittura, diede loro 25 marche d'argento per finanziare il castello. Riport\u00f2 quindi il piccolo Adelardo a Zumelle, affidandolo alla tutela di Ermenfredo.\nTrascorse un periodo tranquillo, finch\u00e9, dopo molti anni trascorsi in Francia, giunse a Zumelle Bellerofonte, fratello di Murcimiro. Venuto a conoscenza della vicenda e desideroso di vendetta, istig\u00f2 Adelardo, che ormai aveva quindici anni, ad attaccare Casteldardo e a uccidere il nonno. Poco tempo dopo, Bellerofonte mor\u00ec di febbre.\nAzzone, che nel frattempo si era stabilito in un antico castello sul monte Garda, presso le rive del Piave, invi\u00f2 Giovannino, suo figlio di primo letto, ad Adelardo, per chiedergli di restituire Casteldardo e tutto ci\u00f2 che vi aveva depredato. Di conseguenza, Adelardo distrusse il castello di Azzone; qualche tempo dopo uccise quest'ultimo, sorprendendolo durante la caccia.\nLa morte di Azzone, personaggio di grande rilievo, provoc\u00f2 lo sdegno dei Feltrini e dei Bellunesi, i quali aiutarono Giovannino a riarmarsi e a muovere guerra contro Adelardo. Quest'ultimo si rivolse allora allo zio Orso, duca di Ceneda, e a suo fratello Pietro, duca del Friuli.\nLa situazione sarebbe precipitata se non fosse intervenuto re Astolfo, il quale decise di risolvere la disputa con un duello da tenersi a Pavia, capitale del Regno Longobardo. Vi parteciparono Giovannino e un parente di Adelardo, Ziergen Filistin, che vinse. In passato era murata su una torre del castello una lapide con su scritto .\nIl castello oggi.\nIl castello, di propriet\u00e0 del Comune di Mel, dal luglio 2014 \u00e8 stato dato in gestione, tramite bando pubblico, all'Associazione toscana \u201cSestiere Castellare\u201d di Pescia (PT), che si \u00e8 aggiudicata la gara presentando un progetto dal titolo \u201cIl Castello Rinasce\u201d, per riaprire al pubblico dal 5 aprile 2015 dopo alcuni lavori di manutenzione. Il castello \u00e8 diventato un parco tematico, nel quale si possono visitare: il villaggio medievale, gli ambienti di rievocazione, la casa torre (al suo interno la bottega dello speziale, la camera da letto medievale, il banchetto e la cucina), lo scriptorium, la Chiesa di San Lorenzo, la zona museale, la rimessa militare e lo shop medievale.\nPer maggiori informazioni, consultare il sito www.castellodizumelle.it.\nChiesa di San Donato.\nNei pressi del castello sorge l'antichissima chiesa di San Donato, risalente all'Alto Medioevo.\nIl culto di san Donato \u00e8 di origine e tradizione longobarda.\nLa struttura, molto particolare, \u00e8 a pianta unica con tre absidi.\nL'interno \u00e8 spoglio: conserva un unico altare del Settecento; sulle pareti restano lacerti di affreschi gotici.\nLa chiesa \u00e8 chiusa al pubblico per le precarie condizioni strutturali, compromesse da una continua infiltrazione d'acqua."}
{"id": "1707181", "revid": "424268", "url": "https://it.wikipedia.org/wiki?curid=1707181", "title": "Sorcino (cavallo)", "text": ""}
{"id": "1707182", "revid": "767487", "url": "https://it.wikipedia.org/wiki?curid=1707182", "title": "Ice'n'Green", "text": "Ice'n'Green \u00e8 il terzo album in studio del musicista britannico Ice MC, promosso da singoli di grande successo come \"It's a Rainy Day\" e \"Think About the Way\". L'album \u00e8 stato realizzato in collaborazione con Alexia e pubblicato nel 1994. In seguito al grande successo, l'anno successivo sar\u00e0 pubblicato come \"remix album\"."}
{"id": "1707184", "revid": "424268", "url": "https://it.wikipedia.org/wiki?curid=1707184", "title": "Ubero", "text": ""}
{"id": "1707186", "revid": "828781", "url": "https://it.wikipedia.org/wiki?curid=1707186", "title": "Monte Talvena", "text": "Il monte Talv\u00e9na \u00e8 la seconda cima, per altezza, del Gruppo della Schiara, gruppo montuoso delle Dolomiti Bellunesi, con i suoi 2542 metri. \u00c8 notevole per le sue particolarit\u00e0 geologiche, geomorfologiche e floristiche.\nDescrizione.\n\u00c8 condiviso dai comuni di La Valle Agordina, Longarone e Sedico e la sua cima ha coordinate 46\u00b0 15' 39\" Nord, 12\u00b0 08' 30\" Est.\nLe cime principali sono:\nLe forcelle del gruppo sono:\nMolti vallini si dipartono dal Talvena:\nIl Talvena \u00e8 poi delimitato da varie valli:\nI monti limitrofi del Talvena sono:\nClima.\nGrazie alla sua notevole altezza le nevicate sono frequenti e abbondanti mentre in estate non mancano i temporali termoconvettivi."}
{"id": "1707187", "revid": "869733", "url": "https://it.wikipedia.org/wiki?curid=1707187", "title": "ROFL", "text": ""}
{"id": "1707188", "revid": "110157", "url": "https://it.wikipedia.org/wiki?curid=1707188", "title": "Chiesa di Santa Maria in Fontibus", "text": "La chiesa di Santa Maria in Fontibus \u00e8 un luogo di culto cattolico situato nel centro storico, tra via Bernardo Ricci e via Ernesto Rolandi Ricci, nel comune di Albenga in provincia di Savona. La chiesa - che d\u00e0 il nome al quartiere storico di Santa Maria, adiacente alla cattedrale di San Michele Arcangelo - \u00e8 sede della parrocchia omonima del vicariato di Albenga della diocesi di Albenga-Imperia.\nStoria.\nSecondo le fonti storiche la prima citazione della chiesa \u00e8 risalente al 1098 dove si apprende che fu gi\u00e0 elevata al titolo di parrocchiale e la sua edificazione per opera dei monaci Benedettini. L'intitolazione \"in Fontibus\" potrebbe essere ricercabile nella presenza di antiche fontane, ritenute miracolose, sotto il presbiterio anche se scavi archeologici non hanno trovato reperti riconducibili a tale affermazione.\nAnticamente era adiacente al chiostro dei Canonici della cattedrale di San Michele Arcangelo tanto da far supporre che costituisse un unico complesso monumentale assieme alla vicina cattedrale ingauna; l'antico chiostro venne demolito nei primi anni del XX secolo.\nUna nuova ricostruzione della chiesa avvenne tra il 1612 e il 1625, mentre l'odierna struttura \u00e8 risalente ad un rifacimento ai primi anni del Novecento a seguito del riassetto urbanistico del centro storico. I lavori privarono l'edificio della prima campata rifacendo quindi una nuova facciata in stile medievale.\nDescrizione.\nArte e architettura.\nLa struttura dell'edificio si presenta a pianta basilicale con una divisione a tre navate, separate da pilastri con alte lesene e arcate a tutto sesto. La navata maggiore \u00e8 coperta da una volta a botte lunettata e sfociante nel presbiterio, mentre le due navate minori presentano una successione di volte a crociera e terminanti in pareti di fondo rettilinee con la presenza di altari e cappelle laterali.\nLa chiesa \u00e8 stata modificata all'inizio del secolo assieme a tutta via Enrico d'Aste, portando la storica facciata in fronte alla torre Cazzulini un paio di metri pi\u00f9 indietro; questo lavoro ha portato alla demolizione di parte della facciata anche se \u00e8 stato mantenuto lo stile gotico. Elemento medievale conservatosi \u00e8 il portale d'ingresso.\nTra le opere scultoree conservate vi sono una statua in marmo raffigurante la \"Vergine Maria\" del 1622 sull'altare maggiore e un ligneo crocifisso del 1638; tra i dipinti la tela ritraente la \"Madonna con i santi Cosma e Damiano\" del pittore Orazio De Ferrari e databile al 1639.\nOrgano a canne.\nAll'interno della chiesa di Santa Maria in Fontibus \u00e8 presente un organo positivo di piccole dimensioni, originariamente posizionato nella vicina cattedrale di San Michele, realizzato da un organaro anonimo di scuola ligure nel corso del XVII secolo e restaurato nel 1997 dalla ditta Fratelli Carrara.\nLo strumento, caratterizzato da una facciata composta da canne di principale disposte a cuspide all'interno di tre campi, \u00e8 dotato di un solo manuale con ottava corta di 45 note e di una pedaliera a leggio di 8, costantemente unita al manuale. Dispone di quattro registri, azionabili mediante manette a scorrimento laterale senza incastro. L'aria \u00e8 fornita da un mantice a cuneo."}
{"id": "1707189", "revid": "486946", "url": "https://it.wikipedia.org/wiki?curid=1707189", "title": "RAI-ERI", "text": ""}
{"id": "1707191", "revid": "486946", "url": "https://it.wikipedia.org/wiki?curid=1707191", "title": "Rai-Eri", "text": ""}
{"id": "1707194", "revid": "47767", "url": "https://it.wikipedia.org/wiki?curid=1707194", "title": "Alano (disambigua)", "text": ""}
{"id": "1707195", "revid": "547034", "url": "https://it.wikipedia.org/wiki?curid=1707195", "title": "20 Fingers (album)", "text": "20 Fingers \u00e8 l'eponimo album di debutto del gruppo musicale 20 Fingers. L'album \u00e8 stato pubblicato nel 1994 trainato dal successo della criticatissima hit \"Short Dick Man\" e, in seguito, da \"Lick It\". L'album \u00e8 stato pubblicato nel 1995 in Francia con il titolo \"L'album\", con una differente tracklist.\nTracce.\nVersione tedesca:\nLa versione americana ha la stessa tracklist della versione tedesca eccetto l'inclusione di \"Short Dick Man\" al posto di \"You're a Dog\". Alcune canzoni sono anche incluse nell'album di Gillette \"On the Attack\".\nVersione francese:"}
{"id": "1707197", "revid": "287204", "url": "https://it.wikipedia.org/wiki?curid=1707197", "title": "Trusesti", "text": ""}
{"id": "1707198", "revid": "322321", "url": "https://it.wikipedia.org/wiki?curid=1707198", "title": "Francesco Frigimelica il Vecchio", "text": "Biografia.\nFiglio di Pompeo, proveniva da una famiglia padovana che possedeva diversi beni a Camposampiero e nei dintorni. Probabilmente in giovane et\u00e0 si trasfer\u00ec a Venezia e dal 1593 risulta iscritto alla fraglia dei pittori. L'anno successivo sposava Caterina Calatafi.\nNel 1596 viveva gi\u00e0 a Feltre dove lavor\u00f2 a diverse opere su commissione della Scuola di Santa Maria del Prato. Sul finire del secolo pass\u00f2 a Belluno, dove abit\u00f2 sino alla morte.\nNon si conosce alcuna opera del periodo veneziano dell'artista il quale, forse, decise di spostarsi nell'entroterra alla ricerca di uno spazio proprio, privo di concorrenza. Nei documenti \u00e8 citato come \"pittore veneziano\" e questo appellativo gli diede certamente un certo prestigio, tant'\u00e8 che, una volta a Belluno, ebbe un successo immediato e continuo: ci sono pervenute circa centocinquanta opere del Frigimelica distribuite, oltre che in provincia di Belluno anche a Serravalle e a Ceneda.\nPittori furono pure il figlio Pompeo e il nipote Francesco il giovane."}
{"id": "1707202", "revid": "661526", "url": "https://it.wikipedia.org/wiki?curid=1707202", "title": "Giovanni Battista De Lorenzi", "text": "Biografia.\nNon ancora ventenne cominci\u00f2 la sua attivit\u00e0 che si protrasse fino agli ultimi anni di vita, arricchendo il patrimonio organistico con la realizzazione di pi\u00f9 di un centinaio di strumenti e riformandone altri gi\u00e0 preesistenti.\nLa prima notizia relativa all'attivit\u00e0 del De Lorenzi si ha nel 1825, quando costruisce il primo strumento per la basilica di San Felice a Vicenza. Si trasferisce quindi a Vicenza, dove continua l'attivit\u00e0 di organaro ricevendo molti apprezzamenti per l'attivit\u00e0 svolta e mettendo a punto la realizzazione dell'organo fonocromico, di sua invenzione.\nParallelamente all'attivit\u00e0 principale De Lorenzi si dedicava anche alla liuteria e alla scrittura di testi inerenti alla sua attivit\u00e0.\nDice Lunelli: \"L'arte organaria del De Lorenzi \u00e8 caratterizzata dalla fusione degli indirizzi della Scuola Veneta e di quella Lombarda; dalla prima egli mutua il somiere a tiro, misure, composizione e intonazione del Ripieno e dei flauti; dalla seconda egli l'amore per i registri di concerto dal timbro colorito e sgargiante\".\nUn esemplare significativo di organo fonocromico, restaurato, si trova nella chiesa di San Pietro a Belluno; un altro, nell'antica pieve di San Cassiano a Quinto di Treviso, costruito nel 1865. Altri strumenti, ancora ben conservati, dell'organaro vicentino, si possono trovare a Malo, Pozzoleone, Fontaniva, Longare, Fontanelle, Carmignano di Brenta, Vicenza, Conegliano, Monigo di Treviso, Paderno di Ponzano Veneto e Paderno del Grappa, Cerea, Nogarole Rocca, Padova, Pordenone (Chiesa di San Giorgio), Reggio Emilia."}
{"id": "1707204", "revid": "112921200", "url": "https://it.wikipedia.org/wiki?curid=1707204", "title": "Jason Acu\u00f1a", "text": "Biografia.\nAcu\u00f1a \u00e8 affetto da acondroplasia, una forma di nanismo, ed \u00e8 alto . Acu\u00f1a \u00e8 cresciuto a Torrance, California dove ha frequentato la North High School. \u00c8 uno degli stuntman del programma televisivo \"Jackass\" di MTV e il conduttore del programma televisivo \"54321\" dedicato allo skateboard. \nHa lavorato per la rivista \"Big Brother\", dedicata allo skateboard e questa collaborazione lo ha portato a partecipare allo show televisivo \"Jackass\" nel 2001. La sua prima apparizione a Jackass \u00e8 stata nel secondo episodio della prima stagione dove, vestito come una renna, faceva uno stunt insieme a Johnny Knoxville, vestito da Babbo Natale.\nNel 2007 ha partecipato al reality \"Armed and Famous\" e a \"Scarred Live\". In seguito Acu\u00f1a \u00e8 apparso come concorrente a \"Celebrity Circus\" della NBC. Nella quarta settimana di gioco, \u00e8 diventato il primo concorrente a ricevere un punteggio pieno (10 punti di media)."}
{"id": "1707208", "revid": "79227", "url": "https://it.wikipedia.org/wiki?curid=1707208", "title": "La donna di Samo", "text": "La donna di Samo (, \"Sam\u00eda\") \u00e8 una commedia di Menandro; non se ne conosce la data di prima rappresentazione, ma alcuni indizi nel testo inducono a collocarla tra le opere giovanili dell'autore. Il testo dell'opera, andato perduto in tempi antichi, \u00e8 oggi conosciuto per oltre i quattro quinti grazie al ritrovamento di due rotoli di papiro nei quali era contenuto: i papiri di Ossirinco (1907) ed i papiri Bodmer (1957). Le lacune sono peraltro poco importanti e l'opera appare sostanzialmente completa.\nTrama.\nMoschione, figlio adottivo di Demea, ama la figlia di Nicerato, la giovane Plangone, con la quale si \u00e8 unito carnalmente durante la festa delle Adonie: la giovane \u00e8 rimasta incinta e Moschione ha giurato di sposare la donna. Tuttavia, dal momento che Moschione non vuole per il momento rivelare la propria paternit\u00e0, il figlio, ormai nato, viene fatto passare per quello della concubina di Demea, Criside (la donna di Samo del titolo), la quale in effetti aveva da poco dato alla luce un bimbo morto dopo pochi giorni. Al suo ritorno, Demea cade vittima di equivoci che lo portano a credere che il piccolo sia davvero nato dall'unione tra il figlio e Criside. L'uomo allora, cieco di gelosia, caccia di casa la concubina accusandola di tradimento, e la donna tace sulla verit\u00e0 per difendere l'onore di Plangone.\nDa qui nascono una serie di fraintendimenti, durante i quali Nicerato afferma addirittura di voler uccidere Criside, e Demea, per placarlo, gli racconta che la concubina non sarebbe incinta di Moschione, ma nientemeno che di Zeus. Quando la tensione \u00e8 al culmine, finalmente Moschione racconta al padre che il figlioletto non \u00e8 nato da Criside ma da Plangone. Chiarito l'equivoco, Moschione si mostra offeso per i sospetti di cui \u00e8 stato oggetto e minaccia di partire come soldato mercenario abbandonando Plangone e il figlio, tutto in funzione di ricevere le scuse del padre. Ma alla fine tutto si aggiusta e si possono celebrare le nozze tra lui e Plangone.\nCommento.\nIl silenzio.\nL'opera pu\u00f2 essere definita una commedia degli equivoci, che sono peraltro tipici delle trame della Commedia Nuova. Nonostante tutti i personaggi della commedia si comportino in assoluta buona fede e manchi dunque la figura del malvagio, la situazione potrebbe precipitare. Causa degli equivoci \u00e8 essenzialmente il silenzio, ovvero due tipi di silenzio: quello di Moschione e quello di Criside. Il primo esita a raccontare a Demea come stanno le cose, ingenerando quindi in lui la convinzione che il figlio non sia di Plangone. La seconda invece tace per salvaguardare la rispettabilit\u00e0 della vera madre. Tuttavia, come sempre accade nella Commedia Nuova, tali equivoci trovano una loro chiarificazione e la vicenda si conclude con il matrimonio.\nI personaggi.\nIl personaggio che nell'opera svetta su tutti gli altri per sensibilit\u00e0 \u00e8 indubbiamente Criside, la donna di Samo, capace di subire offese ingiuste ed essere anche cacciata di casa, senza per questo venire meno al compito di solidariet\u00e0 femminile cui si \u00e8 votata. Pur di difendere l'onorabilit\u00e0 di Plangone, la donna subisce ingiurie e ritorsioni senza proferire parola, ma alla fine tutto sfocer\u00e0 nella sua definitiva rivalutazione. Anche Demea ha una sua originalit\u00e0, in quanto si tratta di un personaggio comico tradizionale (il vecchio innamorato di una giovane), ma dotato di caratteristiche particolari: lungi dall'essere un vecchio sconcio e ridicolo (frequente, per esempio, nelle commedie di Plauto), Demea si vergogna delle sue smanie senili, ma al tempo stesso non pu\u00f2 impedirsi di essere geloso."}
{"id": "1707209", "revid": "287204", "url": "https://it.wikipedia.org/wiki?curid=1707209", "title": "Unteni", "text": ""}
{"id": "1707214", "revid": "767487", "url": "https://it.wikipedia.org/wiki?curid=1707214", "title": "Stone Fury", "text": "Gli Stone Fury furono un gruppo hair metal formato a Los Angeles nel 1983 da Lenny Wolf, successivamente noto per essere stato il fondatore dei Kingdom Come. La band fu sostanzialmente il progetto nato dalla collaborazione tra Lenny Wolf e Bruce Gowdy, che arruolarono diversi musicisti per le incisioni e le esibizioni live. Durante la sua breve carriera, la band ha ospitato infatti diversi session man rinomati nel panorama musicale internazionale, come Vinnie Colaiuta, Randy Castillo, Bruce Gowdy, Jay Schellen, Alan Pasqua ed altri.\nStoria.\nGli Stone Fury furono il risultato del progetto del manager/mentore Marty Wolff, che contribu\u00ec alla formazione del gruppo a Los Angeles durante il 1983. Il tedesco di nascita Lenny Wolf, frontman del gruppo, aveva precedentemente suonato in una band di Amburgo chiamata Funhouse e venne introdotto a Marty Wolff dal suo chitarrista. Wolf e i Funhouse registrarono qualche demo e Marty raccomand\u00f2 la band alla Elektra Records a Los Angeles vedendo per i tedeschi un futuro promettente. Il possibile contratto con la major and\u00f2 per\u00f2 a monte e Lenny, deciso a trovare uno sbocco come cantante di successo, abbandon\u00f2 i Funhouse per spostarsi a Los Angeles. Marty Wolff present\u00f2 Lenny al chitarrista Bruce Gowdy, dando inizio alla loro collaborazione. I due iniziarono registrando le prime demo delle tracce \"\"Life Is Too Lonely\" e \"Tease\"\".\nTornato in Germania, Lenny Wolf rimase meravigliato nel assistere ad una sorta di guerra tra major che si contendevano il contratto con il gruppo nascente. Chi ne usc\u00ec vincitrice fu la MCA Records, che firm\u00f2 l'accordo con la band il 4 maggio 1983. Una volta composto completamente il materiale per il futuro debutto discografico, la coppia pass\u00f2 all'assemblaggio della formazione. Gowdy ne introdusse all'interno il batterista Jody Cortez seguito a ruota dal bassista Rick Wilson.\nL'album di debutto degli Stone Fury, \"Burns Like a Star\", venne realizzato nel 1984 e prodotto da Andy Johns. Vennero accreditati come musicisti aggiuntivi anche Peter Parnegg (basso) e George Perilli (batteria).\nVenne poi girato a Londra il primo videoclip della traccia \"Break Down The Walls\". Questo primo disco ottenne buoni riscontri di vendite senza tuttavia raggiungere posizioni alte nella classifica americana.\nJody Cortez abbandon\u00f2 il progetto nel tardo 1984, ma lo noteremo due anni dopo nelle vesti di session player nel disco \"Night Songs\" dei Cinderella.\nCortez verr\u00e0 sostituito da Randy Castillo, batterista di Lita Ford, che suoner\u00e0 solamente nelle date del tour. Il collega di Castillo, Randy Rand, anche lui all'epoca nella band di Lita Ford e negli Autograph, sostitu\u00ec Wilson al basso e poco dopo il gruppo suon\u00f2 al fianco degli Aerosmith. Nel 1986 gli Stone Fury verranno raggiunti dal batterista Jay Schellen, ex membro dei Badfinger, aveva anch'egli avuto un'esperienza con Lita Ford. Quest'ultimo per\u00f2 opter\u00e0 per entrare negli Hurricane nel 1985.\nL'ex turnista Randy Castillo sar\u00e0 membro della band di Ozzy Osbourne dal 1985, registrando con il madman diversi dischi fino al 1993. Mentre nel 1999 raggiunger\u00e0 i M\u00f6tley Cr\u00fce a temporanea sostituzione di Tommy Lee, registrando con la band il disco \"New Tattoo\" (2000).\nIl secondo album degli Stone Fury \"Let Them Talk\" venne pubblicato nel 1986 e prodotto da Richard Landis. I nuovi session player coinvolti furono il bassista Dean Cortez (aveva suonato nel disco omonimo di Joseph Williams nel 1982), il tastierista Alan Pasqua (gi\u00e0 noto session player, collaboratore di artisti come Eddie Money, Sammy Hagar, House of Lords, Carlos Santana, Bob Dylan, Pat Benatar e molti altri) ed il batterista Vinnie Colaiuta, noto musicista nell'ambito AOR, aveva in precedenza lavorato con Frank Zappa. Stranamente, con questo secondo disco il gruppo venne portato ad orientarsi maggiormente sul AOR e sul pop, al contrario del disco precedente con sonorit\u00e0 sperimentali e con forti influenze tramandate dai Led Zeppelin. Proprio a causa del cambio di direzioni musicali, il disco risult\u00f2 un flop cos\u00ec da convincere Wolf e soci a asciogliere il progetto nello stesso 1986.\nDopo lo scioglimento.\nLenny Wolf metter\u00e0 in piedi un nuovo progetto nel 1987 chiamato Kingdom Come, dove ripercorrer\u00e0 le sonorit\u00e0 del debutto degli Stone Fury, con forti tinte Led Zeppeliniane. Bruce Gowdy prender\u00e0 parte al nuovo gruppo progressive rock World Trade fronteggiato dal membro degli Yes Billy Sherwood, prima di formare gli Unruly Child con l'ex frontman dei King Kobra Mark Free e con l'aggiunta dello stesso ex batterista degli Stone Fury Jay Schellen. Schellen, dopo l'esperienza con gli Hurricane continu\u00f2 con gli Unruly Child al fianco di Gowdy, e con quest'ultimo partecip\u00f2 anche al disco solista di Mark Free intitolato \"Tormented\" (1995). Schellen continuer\u00e0 la carriera anche nei Sircle of Silence, gruppo fondato dall'ex cantante degli Accept e Bangalore Choir David Reece. Il batterista seguir\u00e0 Reece in un altro gruppo chiamato Stream, nel quale figurava anche Dave Spitz, ex bassista di White Lion e Ozzy Osbourne. I Stream pubblicarono due dischi, il primo \"Take It Or Leave It\" nel 1995 ed il secondo omonimo nel 1997.\nGowdy suoner\u00e0 poi con altri artisti come Bobby Kimball dei Toto nel disco \"Rise Up\" (1994) o con Glenn Hughes nel suo album \"Feel\" (1995).\nLa MCA approfitt\u00f2 del grande successo ottenuto dai Kingdom Come per pubblicare una raccolta degli Stone Fury intitolata \"The Best of Stone Fury\", che vede la luce nel giugno 1988. Il disco presenta cinque tracce estratte da ciascun album.\nJody Cortez apparir\u00e0 in alcuni album tra Tamara Champlin e Big Mouth. Colaiuta suon\u00f2 nel disco solista dell'ex frontman dei Mr. Big Eric Martin \"I'm Only Fooling Myself\" nel 1987. Nel 1991 lo si pu\u00f2 notare nel disco solista del noto produttore Desmond Child intitolato \"Discipline\". Ma il musicista continu\u00f2 a collaborare con una lista di illustri artisti, inclusi Joni Mitchell, Barbra Streisand, Philip Aaberg, Asia, Elio e le Storie Tese e Sting. Nel 1994 pubblic\u00f2 un'incisione solista intitolata \"Vinnie Colaiuta\". Rimane tutt'oggi uno dei turnisti pi\u00f9 richiesti e le sue collaborazioni spaziano in svariati generi. Anche il tastierista Alan Pasqua, che aveva contribuito come tastierista al secondo album degli Stone Fury, continu\u00f2 la sua carriera al fianco di artisti illustri come Bruce Willis, Robert Tepper, Eddie Money, Night Ranger, Whitesnake, tra gli altri, oltre a diventare vero e proprio membro della AOR band Giant.\nRandy Castillo mor\u00ec il 26 marzo 2002, dopo una dura battaglia contro il cancro."}
{"id": "1707215", "revid": "729019", "url": "https://it.wikipedia.org/wiki?curid=1707215", "title": "Fiesta (Miranda)", "text": "Fiesta \u00e8 l'album di debutto della cantante europop spagnola Miranda pubblicato nel 1999. L'album \u00e8 stato trainato da singoli di successo mondiali come \"Vamos a la playa\", \"Eldorado\" e \"A la fiesta\"."}
{"id": "1707220", "revid": "287204", "url": "https://it.wikipedia.org/wiki?curid=1707220", "title": "Varfu Campului", "text": ""}
{"id": "1707224", "revid": "767487", "url": "https://it.wikipedia.org/wiki?curid=1707224", "title": "Eldorado (Miranda)", "text": "Eldorado \u00e8 il terzo singolo estratto dall'album di esordio di Miranda, \"Fiesta\". \u00c8 stato pubblicato nell'estate 2000 dopo il grande successo mondiale di \"Vamos a la playa\", tormentone estivo del 1999, e di A la fiesta, secondo singolo estratto. Il brano riesce a farsi notare venendo inserito in numerose compilation dedicate alla musica dance."}
{"id": "1707228", "revid": "834", "url": "https://it.wikipedia.org/wiki?curid=1707228", "title": "Contee dell'Idaho", "text": "Lista delle 44 contee dello Stato dell'Idaho, negli Stati Uniti d'America:"}
{"id": "1707232", "revid": "22475", "url": "https://it.wikipedia.org/wiki?curid=1707232", "title": "Mew Glitch", "text": ""}
{"id": "1707235", "revid": "121728186", "url": "https://it.wikipedia.org/wiki?curid=1707235", "title": "A la fiesta", "text": "A la fiesta \u00e8 il secondo singolo estratto dall'album di debutto della cantante europop spagnola Miranda, \"Fiesta\" uscito nell'autunno del 1999 dopo il grande successo del primo singolo Vamos A La Playa uscito in estate. In controtendenza rispetto al resto del mondo in cui \u00e8 stato estratto dopo \"Eldorado\", in Italia la canzone \u00e8 uscita prima ma ha ottenuto lo stesso un buon successo venendo inserita in numerose compilation dedicate alla musica dance."}
{"id": "1707241", "revid": "1543377", "url": "https://it.wikipedia.org/wiki?curid=1707241", "title": "Sid Luckman", "text": "Gioc\u00f2 per i Chicago Bears nella NFL nel ruolo di quarterback dal 1939 al 1950 con cui visse 4 titoli NFL. Luckman era considerato il miglior passatore a lungo raggio della sua epoca. Egli vinse il premio di miglior giocatore della NFL nel 1943 e il vincitore del Premio Pulitzer Ira Berkow descrisse Luckman come \"il primo grande quarterback da T-formation\". Dopo il suo ritiro dal campo di gioco, Luckman continu\u00f2 a restare nel mondo del football fornendo aiuto agli allenatori universitari e concentrandosi sull'aspetto dei passaggi nel gioco.\nCarriera professionistica.\nChicago Bears.\nLuckman fu scelto come secondo assoluto nel Draft NFL 1939 dai Chicago Bears. Dal 1940 al 1947, Sid Luckman guid\u00f2 i Bears alla vittoria in quattro delle cinque finali NFL disputate. Una famosa vittoria durante quel periodo fu il 73\u20130 inflitto ai favoriti Washington Redskins al Griffith Stadium nella finale del 1940; tale punteggio \u00e8 ancora oggi il record NFL per il maggior scarto durante una partita. Il record di Luckman per yard passate nella storia della franchigia \u00e8 stato superato solo nel 2013 dai Jay Cutler"}
{"id": "1707244", "revid": "1442080", "url": "https://it.wikipedia.org/wiki?curid=1707244", "title": "Pleuronectoidei", "text": "Pleuronectoidei \u00e8 un sottordine di Pleuronectiformes."}
{"id": "1707245", "revid": "59976", "url": "https://it.wikipedia.org/wiki?curid=1707245", "title": "Sidney Luckman", "text": ""}
{"id": "1707247", "revid": "29244", "url": "https://it.wikipedia.org/wiki?curid=1707247", "title": "Soleoidei", "text": ""}
{"id": "1707249", "revid": "15756", "url": "https://it.wikipedia.org/wiki?curid=1707249", "title": "Sabine Ginther", "text": "Biografia.\nStagioni 1987-1990.\nSciatrice polivalente originaria di Vorderhornbach e in attivit\u00e0 tra la fine degli anni 1980 e gli inizi del decennio successivo, Sabine Ginther debutt\u00f2 in campo internazionale in occasione dei Mondiali juniores di Hemsedal/S\u00e4len 1987, dove vinse la medaglia d'oro nella combinata e quella d'argento nella discesa libera. L'anno dopo, nella rassegna iridata giovanile di Madonna di Campiglio 1988, si aggiudic\u00f2 altre tre medaglie d'oro (nel supergigante, nello slalom gigante e nella combinata) e una d'argento (nella discesa libera).\nOttenne il primo piazzamento di rilievo in Coppa del Mondo il 26 novembre 1988 a Schladming, classificandosi 14\u00aa in supergigante; nella stessa stagione conquist\u00f2 altri due titoli mondiali juniores, vincendo le prove di discesa libera e di supergigante ad Aleyska 1989, e la Coppa Europa 1988-1989, aggiudicandosi anche la classifica di discesa libera.\nStagioni 1991-1993.\nIl 22 dicembre 1990 sal\u00ec per la prima volta sul podio in Coppa del Mondo, classificandosi 3\u00aa nella combinata di Morzine; in seguito consegu\u00ec il 6\u00ba posto nella discesa libera dei Mondiali di Saalbach-Hinterglemm 1991, sua unico piazzamento iridato, e vinse la sua prima gara in Coppa del Mondo, la discesa libera di Lake Louise del 9 marzo. A fine stagione in Coppa del Mondo, dopo aver ottenuto sette podi con due vittorie, risult\u00f2 2\u00aa sia nella classifica generale, superata di 117 punti dalla vincitrice Petra Kronberger, sia in quella di discesa libera, battuta da Chantal Bournissen di 18 punti; vinse invece la classifica di combinata, che all'epoca nom prevedeva l'assegnazione di alcun trofeo, a pari merito con Florence Masnada.\nAnche nella stagione 1991-1992 s'impose nella classifica di combinata, con 85 punti di vantaggio su Miriam Vogt, mentre in quella generale fu 6\u00aa; i suoi podi quell'anno furono cinque, con quattro vittorie tra le quali l'ultima della sua carriera, nella combinata di Grindelwald del 2 febbraio. Sebbene convocata, non riusc\u00ec invece a competere ai XVI Giochi olimpici invernali di poich\u00e9 cadde durante le prove della gara di combinata, rompendosi una vertebra. L'ultimo piazzamento della sua attivit\u00e0 agonistica fu il 3\u00ba posto ottenuto nella discesa libera di Coppa del Mondo disputata il 22 gennaio 1993 a Haus; in seguito si infortun\u00f2 al ginocchio durante le prove della discesa libera dei Mondiali di Morioka e si ritir\u00f2, appena ventitreenne.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSL = slalom speciale\nKB = combinata\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale"}
{"id": "1707253", "revid": "104087", "url": "https://it.wikipedia.org/wiki?curid=1707253", "title": "Isoflavonoidi", "text": ""}
{"id": "1707255", "revid": "104087", "url": "https://it.wikipedia.org/wiki?curid=1707255", "title": "Isoflavonoide", "text": ""}
{"id": "1707257", "revid": "22356", "url": "https://it.wikipedia.org/wiki?curid=1707257", "title": "Lariosaurus", "text": "Il lariosauro (gen. Lariosaurus) \u00e8 un rettile acquatico estinto appartenente ai notosauri, vissuto nel Triassico medio (Anisico - Ladinico, circa 245-235 milioni di anni fa). I suoi resti fossili sono stati ritrovati in Europa (Italia, Svizzera, Spagna, Francia) e in Asia (Israele e Cina).\nDescrizione.\nQuesto animale \u00e8 noto per numerosi esemplari, provenienti per lo pi\u00f9 dal Nord Italia. In media gli esemplari adulti di \"Lariosaurus\" avevano una lunghezza compresa tra 60 centimetri e 1,30 metri; ci\u00f2 li rende tra i pi\u00f9 piccoli notosauri conosciuti. Il collo di \"Lariosaurus\" era relativamente corto se rapportato a quello di altri notosauri (come \"Ceresiosaurus\"), e anche le zampe erano piuttosto piccole. Una caratteristica di \"Lariosaurus\" era data dalle zampe anteriori, in cui l'omero era arcuato e molto massiccio, mentre l'ulna era allargata e piatta; tra le ossa dell'avambraccio, inoltre, \u00e8 generalmente presente un largo spazio. Si suppone che le zampe anteriori si fossero trasformate in strutture simili a pinne, mentre quelle posteriori avessero conservato l'originale struttura con cinque dita (forse palmate). \nIl cranio era appiattito come quello di tutti i notosauri, anche se non in misura estrema come in \"Nothosaurus\"; lunghi denti anteriori si intersecavano fra loro quando le fauci erano chiuse, mentre i denti della parte posteriore di mascella e mandibola erano pi\u00f9 piccoli. Le costole presentano alcune parti ispessite, cos\u00ec come alcune vertebre e la clavicola. Le costole ventrali (gastralia) sono strettamente compresse fra loro e fromavano una sorta di armatura protettiva.\nClassificazione.\nIl primo esemplare noto di \"Lariosaurus\" venne alla luce nel 1830 a Perledo, una localit\u00e0 presso il lago di Como, conosciuto anche con il nome di Lario. I reperti vennero studiati e descritti da Giuseppe Balsamo Crivelli sulla rivista Il Politecnico di Milano nel 1839. Balsamo Crivelli, in attesa che fosse confermato che si trattava di un animale mai descritto in precedenza, prefer\u00ec non attribuirgli un nome. Solo nel 1847, appurato che si trattava di una nuova specie (e di un nuovo genere), Giulio Curioni gli attribu\u00ec il nome di Lariosaurus balsami.\nUn altro fossile ritrovato appartenente alla stessa specie venne impropriamente chiamato \"Macromirosaurus plinii\". L'esemplare meglio conservato \u00e8 esposto nel museo botanico di Monaco di Baviera. Altri esemplari sono conservati al servizio geologico di Roma e due sono esposti al Museo di Storia Naturale di Lecco. L'individuo pi\u00f9 lungo misura 130\u00a0cm.\nAl genere \"Lariosaurus\" sono state in seguito attribuite altre specie: \"L. buzzii\" (a volte ascritta a un genere a s\u00e9 stante, \"Silvestrosaurus\"), \"L. lavizzarii\" (a volte considerata un esemplare di \"L. balsami\") e \"L. valceresii\" provengono dalla formazione di Besano (Monte San Giorgio) tra Italia e Svizzera, \"L. curionii\" \u00e8 stato ritrovato sui Pirenei, \"L. stensioei\" in Israele. Un'altra specie (\"L. vosseveldensis\") proviene dall'Anisico dei Paesi Bassi (Klein et al., 2016). Altre specie sono state descritte in Cina (\"L. xingyensis\" e \"L. hongguoensis\") ma, almeno per quanto riguarda la prima delle due, sussistono dubbi sull'effettiva appartenenza al genere \"Lariosaurus\" (Quesada e Gonzalez, 2005).\nSecondo Olivier Rieppel anche il rettile descritto come \"Ceresiosaurus calcagnii\" sarebbe in realt\u00e0 da attribuire al genere \"Lariosaurus\", ma numerosi altri paleontologi dissentono da questa interpretazione. \n\"Lariosaurus\" \u00e8 considerato un tipico rappresentante dei notosauri, bench\u00e9 di dimensioni ridotte e sprovvisto delle caratteristiche craniche \"estreme\" di \"Nothosaurus\". \nPaleoecologia e paleobiologia.\n\"Lariosaurus\" era un predatore acquatico che si muoveva nuotando grazie alle \"pinne\" anteriori potenti, e aiutandosi con la lunga coda. Il cranio, con i lunghi denti anteriori, \u00e8 conformato per intrappolare piccoli pesci e altre prede scivolose come i cefalopodi, ma alcuni resti fossili di \"Lariosaurus\" contengono al loro interno anche piccoli esemplari di rettili placodonti del genere \"Cyamodus\" (Tschanz, 1989) e pachipleurosauri. \nLa scoperta di probabili embrioni forse appartenenti a \"Lariosaurus\" (Renesto et al., 2003) potrebbe indicare l'ovoviviparit\u00e0 di questi animali, e quindi uno stile di vita completamente acquatico.\nIl lariosauro e il \"mostro\" del Lario.\nIl nome \"lariosauro\" \u00e8 spesso usato, anche per indicare il presunto mostro del lago di Como."}
{"id": "1707264", "revid": "339392", "url": "https://it.wikipedia.org/wiki?curid=1707264", "title": "Cattedrale di Santa Maria Assunta e San Genesio", "text": ""}
{"id": "1707275", "revid": "1573940", "url": "https://it.wikipedia.org/wiki?curid=1707275", "title": "Santuario della Madonna della Portella", "text": "Il santuario della Madonna della Portella (o chiesa di Santa Maria di Costantinopoli) \u00e8 una chiesa romitoria situata nel comune di Rivisondoli (AQ), in prossimit\u00e0 della parte estrema dell'altopiano delle Cinquemiglia, procedendo in direzione Rocca Pia-Rivisondoli sul vecchio tracciato della statale 17 (che a sua volta ricalca quello della Via degli Abruzzi (o Napoleonica). L'edificio sorge in una area attraversata dal tratturo Celano-Foggia, uno dei pi\u00f9 importanti assi commerciali per la transumanza degli armenti.\nStoria.\nLa chiesa fu edificata nel 1589, per ampliamento di una preesistente costruzione sacra e fu soggetta alla gestione della locale \"Universitas\", tramite due procuratori che amministravano i beni ad essa associati (nel 1654, 55 tomoli di terreno e 2.400 animali).\nLe testimonianze circa l'esistenza della chiesa e le opere architettoniche in essa contenute nel XVII secolo sono fornite da numerosi documenti attestanti le visite pastorali di alcuni vescovi, secondo le quali, ad esempio, la chiesa era dotata, almeno sino al 1694, di un \"Crocifisso\" in assai precarie condizioni strutturali.\nNel 1706, la zona fu colpita da un sisma che, stando alle ricostruzioni documentali, non provoc\u00f2 all'edificio danni di un certo rilievo; lavori di ristrutturazione furono invece eseguiti a partire dal 1802, per volont\u00e0 del vicario capitolare Saverio Sardi.\nDal 1875, anno in cui vi fu il crollo del tetto che provoc\u00f2 la distruzione del soffitto dorato a zecchino e dipinto con rappresentazione di soggetti biblici, la chiesa fu sottoposta a un'opera di parziale ricostruzione che condusse alla realizzazione di una volta a botte, al posto del precedente soffitto ligneo. I dipinti murali del presbiterio sono invece databili al 1924.\nArchitettura.\nL'edificio si presenta con pianta longitudinale e sei finestre allocate sulla parte frontale della struttura che \u00e8 ricoperta da un tetto a due falde. Sul fronte principale si aprono tre porte che immettono, rispettivamente, procedendo da sinistra, alla foresteria, alla sacrestia e all'ambiente liturgico. Al di sopra di questi ambienti si trovano alcuni locali che gli eremiti occupavano sino al 1968, quando l'ultimo di essi, tale Frate Nicola, lasci\u00f2 il romitorio.\nIl portale della chiesa presenta due raffigurazioni di cherubini d'arte barocca, qui dal 1964 dopo lo spostamento dalla loro collocazione originaria, lateralmente all'altare. La datazione del portale viene resa chiara dall'iscrizione posta sull'architrave, che cos\u00ec recita:\nL'Ascanio Simone menzionato dall'epigrafe fu il primo procuratore della chiesa, appartenente ad una nobile famiglia di Bisaccia e presente nel territorio di Rivisondoli, sin dal 1447.\nL'interno, cui si giunge grazie ad alcuni gradini, \u00e8 costituito da un'unica aula sormontata da una volta a botte; due archi di lesene con archi a sesto pieno si alternano lungole pareti mentre il presbiterio \u00e8 rialzato e separato da una balaustra di marmo con ornamenti di angeli in gesso. L'altare dove alloggia la \"Madonna della Portella\", su bassorilievo e decorazione lignea, \u00e8 addossato alla parete sinistra.\nSu una delle due pareti pi\u00f9 brevi si aprono una balconata dotata di parapetto in muratura di epoca novecentesca e, sul fondo, una porta che conduce tramite una scala a quello che un tempo era il loggiato, nelle cui vicinanze si trova la pietra tombale di un eremita datata 1645.\nSecondo alcuni autori, il sito dove sorge il romitorio, avrebbe ospitato in passato una chiesa preesistente, dedicata a San Cristoforo, come parrebbe comprovato dal ritrovamento di alcuni documenti e da elementi di tipo architettonico.\nFeste e tradizioni popolari.\nDa secoli immutati, numerosi sono gli eventi tradizionali che si legano al Santuario, tra i quali vanno annoverati:"}
{"id": "1707276", "revid": "92723", "url": "https://it.wikipedia.org/wiki?curid=1707276", "title": "San Leandro", "text": ""}
{"id": "1707277", "revid": "1504506", "url": "https://it.wikipedia.org/wiki?curid=1707277", "title": "Legge di Fourier", "text": ""}
{"id": "1707282", "revid": "1104133", "url": "https://it.wikipedia.org/wiki?curid=1707282", "title": "Boom Box", "text": "Boom Box \u00e8 un box set a tiratura limitata pubblicato dai No Doubt nel 2003 lo stesso giorno dell'uscita del loro greatest hits \"The Singles 1992-2003\"."}
{"id": "1707284", "revid": "125276038", "url": "https://it.wikipedia.org/wiki?curid=1707284", "title": "Monete italiane contemporanee", "text": "Nel XVIII secolo la necessit\u00e0 di una semplificazione e razionalizzazione dei sistemi di pagamento e la spinta dell'Illuminismo porta, tra la fine del XVIII secolo e l'inizio del XIX, ad un radicale cambiamento della monetazione in tutti i paesi europei.\nLe zecche progressivamente migliorano il processo di monetazione: i migliori macchinari permettono la coniazione di monete di maggior spessore, pi\u00f9 regolari e tecnicamente omogenee.\nInoltre si cerca di semplificare la monetazione nel suo complesso. Anche in Italia c'\u00e8 il graduale superamento delle vecchie monete ed ogni stato cerca di razionalizzazione, il proprio sistema monetario.\nSi parla di monetazione contemporanea. Qui sono elencate e brevemente illustrate le monete italiane contemporanee precedenti all'Unit\u00e0 nazionale.\nPer le monete italiane precedenti vedi Monete italiane moderne e per quelle successive vedi Monete del Regno d'Italia."}
{"id": "1707285", "revid": "1543377", "url": "https://it.wikipedia.org/wiki?curid=1707285", "title": "I Belumat", "text": "I Belumat \u00e8 stato un duo di musica in veneto bellunese, formato dal ricercatore ed etnomusicologo Gianluigi Secco e dal tenore e chitarrista Giorgio Fornasier.\nLa storia.\nNati ufficialmente nel 1972 e assieme fino al 2007, nel corso di questi trentacinque anni, hanno composto un centinaio di canti in lingua bellunese che fanno ormai parte della tradizione musicale di tutta la Val Belluna e del Veneto. Tutte queste canzoni sono state raccolte col tempo in cassette e dischi, e CD venduti in tutta Italia. Hanno poi continuato ad operare in modo indipendente, anche attraverso Il Gruppo Culturale Belumat, nato nel 2001, che opera in una formazione pi\u00f9 aperta.\nIl duo si \u00e8 esibito in numerosissime tourn\u00e9e in Italia e all'estero (Brasile, Stati Uniti, Canada, Australia, Messico, Argentina, Uruguay, Cile, Svizzera, Francia, Belgio, Regno Unito, ecc.)\nSono i conduttori televisivi della trasmissione \"A Marenda co i Belumat\" (\"La merenda con i Belumat\") su Antenna Tre Nordest, dove ospitano le pi\u00f9 importanti realt\u00e0 culturali popolari del Veneto (trasmissione giunta ormai al tredicesimo anno di programmazione). Hanno anche ideato e condotto alcune rubriche su TeleBelluno e su Rai Tre.\nNel corso della loro attivit\u00e0 i due \"Belumat\", ciascuno secondo la propria attitudine, hanno compiuto un incommensurabile lavoro di ricerca etnomusicologica, storica e sociologica, raccogliendo tantissimo materiale inerente ai melos di tradizione orale dell'area veneta, i balli, le filastrocche, le tradizioni carnevalesche, le ricette, gli usi e costumi della civilt\u00e0 veneta agricola fino ai giorni nostri collaborando anche con altri studiosi e ricercatori di fama internazionale.\nNumerose inoltre le ricerche e gli studi sull'emigrazione veneta, dall'incontro con le comunit\u00e0 venete sparse nel mondo i Belumat hanno potuto compiere anche un intenso lavoro di ricostruzione filologica della parlata veneta arcaica.\nDiscografia.\nLP e musicassette editi da Radioteledomiti:\n1976 - Aria de Belun\n&lt;br&gt;\n1977 - Belun Doi\n&lt;br&gt;\n1979 - Emigrate\n&lt;br&gt;\n1980 - Belumat 10\n&lt;br&gt;\n1984 - Cinque e tre otto\n&lt;br&gt;\nEditi in proprio:\n&lt;br&gt;\n1986 - The seccer\n&lt;br&gt;\n1986 - Veci e boce"}
{"id": "1707286", "revid": "838137", "url": "https://it.wikipedia.org/wiki?curid=1707286", "title": "Pietro Arborio Gattinara", "text": "Biografia.\nOrigini e studi.\nNato ad Albano e discendente da una nobile famiglia vercellese, era nipote di Francesco Arborio Gattinara, arcivescovo di Torino e Mercurio Gattinara vescovo di Alessandria.\nDopo la laurea in Teologia a Torino, Pietro Arborio, trascorse un periodo presso la Regia Congregazione della Madonna di Superga, un istituto creato da Vittorio Amedeo II per accogliere e formare gli ecclesiastici destinati alle alte cariche del regno sabaudo.\nIn seguito, fu canonico a Vercelli, direttore del seminario e vicario generale.\nVenne nominato vescovo di Asti dopo due anni di sede vacante retta dal canonico Cosma Damiano Carlevaris.\nL'invasione francese in Piemonte.\nIl Gattinara subentr\u00f2 in uno dei periodi pi\u00f9 difficili della diocesi astigiana: nel 1789 scoppi\u00f2 la rivoluzione francese con conseguente invasione francese del territorio piemontese.\nQuesto port\u00f2 il Piemonte ad una grave crisi economica: le spese per la guerra nel 1796 raggiunsero i trecento milioni e Vittorio Amedeo III ricorse ad ogni mezzo, compreso quello di requisire le propriet\u00e0 ecclesiastiche, per far fronte all'urto bellico dei transalpini.\nNel 1798 venne soppressa la Congregazione dei Canonici Lateranensi di Santa Maria Nuova, requisiti terreni e propriet\u00e0 della Certosa di Valmanera, del Capitolo della Cattedrale, della Collegiata di san Secondo, dei Frati Minori Conventuali, dell'Abbazia di San Bartolomeo, del Monastero di sant'Agnese e del Seminario.\nIl Piemonte meridionale insorse con alcuni moti giacobini che portarono alla costituzione della Repubblica di Alba nel 1796, a quella di Asti del 1797, fino alla costituzione della Repubblica Cisalpina del 1797.\nI francesi occuparono il Piemonte nel 1798; ad Asti si form\u00f2 una nuova municipalit\u00e0 ed il vescovo Gattinara fu costretto a nominare sotto le pressioni dei francesi il canonico Benedetto Vejluva vicario generale della diocesi in sostituzione del canonico Biglia.\nTra maggio e giugno del 1799 una coalizione austro-russa sfond\u00f2 il fronte piemontese riuscendo a giungere fino ad Asti. Molti ecclesiastici che avevano partecipato ai moti giacobini finirono agli arresti: il canonico Vejluva, il teologo Curione, don Gabri cappellano della cattedrale e l'abate Domenico di San Damiano.\nIl Direttorio condusse prigioniero in Francia papa Pio VI, che mor\u00ec in carcere il 29 agosto 1799.\nIl 14 giugno 1800 con la vittoria a Marengo, Napoleone rioccup\u00f2 il Piemonte e lo suddivise in sei dipartimenti. Asti divenne capoluogo del dipartimento del Tanaro (1800 - 1805).\nSoppressione delle congregazioni ecclesiastiche astigiane.\nIl governo francese soppresse moltissime congregazioni religiose e conventi tra il gennaio e l'aprile del 1801 e nonostante il concordato con la Santa Sede del 15 luglio 1801, ne vennero soppressi altri con decreti del 31 agosto 1802 e 5 settembre 1802.\nL'11 settembre il Piemonte fu annesso alla Francia ed il 12 novembre 1804 il vescovo Arborio accolse papa Pio VII diretto a Parigi. Soster\u00e0 due giorni presso palazzo Roero di Monteu, anche il vescovo ed il prefetto di Asti, insigniti della stella della Legione d'onore seguiranno il Papa per l'incoronazione di Bonaparte.\nPapa ed imperatore ad Asti.\nIl vescovo Gattinara torn\u00f2 da Parigi dopo 4 mesi per preparare l'accoglienza del Papa, che il 26 marzo 1805 giunse ad Asti.\nIl Papa era accompagnato da cinque cardinali (Antonelli, Borgia, Braschi, Caselli e De Petra) ed oltre cinquanta personalit\u00e0 ecclesiastiche e laiche. Il corteo era composto da 19 carrozze, 8 furgoni, 5 corrieri e 167 cavalli.\nIl giorno dopo celebr\u00f2 una messa in cattedrale davanti ad una folla immensa.\nAlle 10,30 dello stesso giorno ripart\u00ec per Alessandria.\nIl giorno seguente giunse Napoleone e l'Incisa ci descrive un'accoglienza tutt'altro che calorosa.\nDopo pochi mesi Asti venne retrocessa a semplice capoluogo del circondario di Marengo.\nLa diocesi modifica i confini.\nCon bolla papale del 1\u00ba giugno 1803 furono soppresse le diocesi di Susa, Fossano, Alba, Tortona, Bobbio, Casale, Biella e Aosta. Il vescovo Arborio divent\u00f2 anche vescovo di Alba per l'accorpamento alla diocesi astigiana.\nL'unione della diocesi di Alba, fece s\u00ec che Giuseppe Benedetto Cottolengo, nato a Bra nel 1786, frequentasse gli studi teologici presso il seminario di Asti e dopo l'ordinazione sacerdotale del 1811, divenisse parte del presbiterio astigiano.\nNell'autunno del 1806 il vescovo Gattinara ricevette il \"Mandatum ad visitanda Sacra Limina Sanctorum Apostolorum Petri et Pauli de Urbe\", ma essendo ormai malato la relazione a Roma venne inviata tramite un procuratore.\nIl 12 gennaio 1809, all'et\u00e0 di 63 anni il vescovo mor\u00ec; nell'elogio funebre, il canonico Gardini disse che:\nQuattro giorni dopo la morte del vescovo Gattinara, il Capitolo della Cattedrale elesse il canonico Evasio Dani dei conti di Magnano, vicario capitolare contro le proteste inutili del vicario generale Carlevaris all'arcivescovo di Torino.\nAnche il Carlevaris si ammal\u00f2 e mor\u00ec dopo due mesi.\nGenealogia episcopale.\nLa genealogia episcopale \u00e8:"}
{"id": "1707287", "revid": "1573940", "url": "https://it.wikipedia.org/wiki?curid=1707287", "title": "Chiesa di Santo Stefano (Soleto)", "text": "La chiesetta di Santo Stefano \u00e8 una costruzione in stile romanico di Soleto in provincia di Lecce.\nDescrizione.\nDatazione.\nSecondo lo studioso Charles Diehl, la chiesa (m\u00a06,61x3,90) fu edificata nel 1347. Altri studiosi tendono a spostare la data di fondazione agli ultimissimi anni del XIV secolo.I cicli pittorici risalgono alla fine del XIV secolo, con vari interventi effettuati nel corso del Quattrocento. Gli affreschi propongono uno stile giottesco con una sovrapposizione di quello delle maestranze presenti nello stesso periodo a Galatina per decorare la basilica di Santa Caterina d'Alessandria.\nFacciata.\nLa facciata presenta un portale romanico, sormontato da un rosone di pura tradizione pugliese, e un piccolo campanile a vela con elementi gotici. \u00c8 con molta probabilit\u00e0 un rifacimento tardo-medievale simile a quella di Santa Caterina in Galatina.\nIl prospetto, minuto e composto, risulta sofisticato, unico e ricercato per il Salento medievale, soprattutto per il campanile a vela, monocuspidato ed a bifora, in asse col portale che spezza la cuspide degli spioventi laterali. Questa soluzione architettonica, che dona slancio verticale e rinnova la moda gotica del secolo, \u00e8 presente in alcuni centri nel Nord pugliese ed in diverse regioni italiane che seguono per il romanico e gotico i canoni veneti-toscani-dalmati. Gli architetti di Santo Stefano sono riusciti, nella modesta pagina muraria esterna a coniugare gli elementi gotici dell'innovazione e del cambiamento con quelli del romanico arcaico e tradizionale.\nIl portale a protiro quasi completamente corroso, presenta delle cornici ed un architrave traforati con motivi floreali-geometrici il cui ornamento \u00e8 andato anch'esso completamente perso, e una lunetta destinata a contenere, molto probabilmente, l'affresco del Santo titolare. Certamente la sua tipologia, per analogia e comparazione, motivi decorativi ed artistici, era molto vicina ai portali di San Nicol\u00f2 e Cataldo a Lecce, di Santa Caterina a Galatina, di Santa Maria di Cerrate tra Squinzano e Casalabate, di Santa Maria dell'Alto nell'agro di Campi Salentina ed all'architrave di Santa Maria d'Aurio nelle campagne di Surbo.\nIl rosone \u00e8 un piccolo oculus a forma di ruota con otto raggi, fonte di luce reale e metaforica con il cerchio divino e solare e con l'otto esoterico della rinascita e perfezione.\nGli archetti ciechi che scorrono sulla facciata, quattro per lato sotto ciascun spiovente, sono quasi tutti diversi tra di loro (ogivali, trilobati, a tutto sesto) ed evocano il mondo occidentale, bizantino, romanico e gotico. L'arco, affiancato da altri due archetti pensili, che si pone sulla monocuspide interrotta, \u00e8 trilobato nel rispetto delle linee architettoniche e della simbologia cristiana.\nInterno.\nL'interno consiste in una semplice aula absidata coperta da capriate lignee. Le pareti sono interamente interessate da un complesso ciclo pittorico databile tra il XIV e il XV secolo.\nAbside.\nI pi\u00f9 antichi affreschi della chiesa sono quelli relativi all'abside; qui \u00e8 raffigurata l'icona della \"Sapienza\" (Santa Sofia) e i quattro evangelisti. Sulla parte superiore dell'abside \u00e8 rappresentata la discesa dello Spirito Santo sugli apostoli intorno alla Vergine Maria in preghiera davanti alle mura di Gerusalemme. I cartigli che i Santi hanno in mano sia nella parte inferiore che nella parte superiore dell'affresco sono tutti in lingua greca.\nPareti laterali.\nSulle pareti laterali sono raccontate, in stile medioevale e con abiti quattrocenteschi, le vicende di Santo Stefano (sulla parete sud) e della vita di Cristo (su quella nord) divise in ventidue riquadri e tre registri longitudinali. Sulla parte inferiore \u00e8 raffigurato un seguito di santi e sante rappresentati in piedi e a grandezza naturale.\nControfacciata.\nSulla facciata interna del prospetto \u00e8 rappresentato il \"Giudizio universale\" con la particolarit\u00e0 del demonio in stucco nero a sbalzo ma nello schema iconografico tradizionale dell'arte bizantina. Al centro, in alto nel rosone, Ges\u00f9 Cristo con ai piedi la Vergine e san Giovanni Battista. Ai due lati i dodici apostoli con in mano i Vangeli. Due angeli, a destra e sinistra suonano la tromba, mentre l'arcangelo Michele \u00e8 rappresentato come un cavaliere medioevale armato. A sinistra dell'arcangelo sono raffigurati i dannati, mentre a destra il Paradiso con san Pietro che regge le chiavi e tiene per mano il buon ladrone.\nConclusione.\nQuesta piccola chiesa \u00e8 oggi l'unica superstite di un passato religioso e culturale di tradizione bizantina dove gli affreschi rappresentano l'intera conoscenza dei misteri della fede cristiana tradotti in un linguaggio figurativo-pittorico che tutti possono capire: La Trinit\u00e0, Passione, Morte e Resurrezione di Cristo, Giudizio Universale, Paradiso/Inferno, Bene/Male, Angeli/Diavoli, Maria tra Ges\u00f9 e gli uomini.\nRestauri.\nSono stati recentemente ultimati i restauri sia dei cicli pittorici interni sia della facciata. Un'ulteriore protezione contro i vandali \u00e8 la chiusura della porta d'accesso. Si pu\u00f2 visitare su prenotazione.\nIl rito greco a Soleto.\nSoleto fu durante tutto il Basso Medioevo e fino alla fine del XVI secolo un centro culturale religioso italo-greco. Infatti era sede di un vescovo greco e di un \"Protopapas\", ultimo dei quali \"Antonio Arcudi\" padre di Francesco Arcudi fu incaricato di comporre il \"Neon Anthologion\" nel 1598, una specie di breviario bizantino ad uso del clero greco in Terra d'Otranto. Soleto fu anche centro di trascrizione di manoscritti, molti dei quali si trovano nelle pi\u00f9 grandi biblioteche europee. Durante le visite del vescovo otrantino nel XVII secolo si precisa che nelle chiese di Soleto vi sono numerosi manoscritti e nella chiesa di Santo Stefano (detta anche di Santa Sofia) addirittura venti \"viginta libros graecos\".\nLe consuetudini greche e bizantine influenzarono i riti liturgici, nuziali e funerari.\nGli sposi, si legge in un trattato bizantino sulla liturgia e teologia del matrimonio in scrittura greco-salentina, partecipavano al \"calice comune\" che conteneva vino dolcificato col miele, il cui termine torna nel viaggio di nozze, noto come \"luna di miele\". A Gallipoli e Nard\u00f2 venivano realizzate delle particolari coppe nuziali in terracotta, le \"c\u00f2tume\", dal greco \"k\u00f2tiumon\", donate dallo sposo alla consorte il giorno dello sposalizio.\nDall'antica ritualit\u00e0 greca, derivano anche le prefiche, le figure femminili pi\u00f9 antiche della storia della Grec\u00eca Salentina e di Soleto. Conosciute anche come \u201c\"repute\"\u201d o \u201c\"chiangimuerti\"\u201d, queste lamentatrici di mestiere, rifacendosi alla tradizione classica, eseguivano durante i riti funerari degli struggenti canti della morte con teatrale e lamentosa mimica; vestite con abiti scuri e con il volto coperto da un velo nero, si recavano, a pagamento, presso la dimora del defunto per decantare le sue qualit\u00e0 con lodi, pianti, cantilene, canti della morte, grida e gesti disperati."}
{"id": "1707288", "revid": "729019", "url": "https://it.wikipedia.org/wiki?curid=1707288", "title": "Sojuz TMA-12", "text": "La Sojuz TMA-12 \u00e8 stata una missione con equipaggio diretta verso la Stazione Spaziale Internazionale. Ha portato in orbita l'equipaggio Expedition 17.\nMissione.\nLa missione \u00e8 partita dal cosmodromo di Baikonur l'8 aprile 2008 alle ore 13:16 CEST portando in orbita due componenti del diciassettesimo equipaggio della ISS (Volkov e Kononenko) e la prima cosmonauta sudcoreana, Yi So-yeon, che, secondo la NASA, detiene anche il record di pi\u00f9 giovane astronauta donna della storia. Un'altra particolarit\u00e0 \u00e8 rappresentata dal comandante Sergej Volkov, primo astronauta di seconda generazione: suo padre Aleksandr partecip\u00f2 a tre missioni spaziali tra il 1985 ed il 1992."}
{"id": "1707293", "revid": "110157", "url": "https://it.wikipedia.org/wiki?curid=1707293", "title": "Everything in Time", "text": "Everything In Time \u00e8 una raccolta comprendente tutti i b-side, le rarit\u00e0, e i remix del gruppo dei No Doubt, pubblicato inizialmente come terzo disco del \"Boom Box\" nel 2003, e nel 2004 pubblicato come disco a s\u00e9 stante."}
{"id": "1707298", "revid": "287204", "url": "https://it.wikipedia.org/wiki?curid=1707298", "title": "Simon Kjaer", "text": ""}
{"id": "1707308", "revid": "287204", "url": "https://it.wikipedia.org/wiki?curid=1707308", "title": "Grand Prix de la Ville de Rennes", "text": "Il Grand Prix de la Ville de Rennes era una corsa in linea maschile di ciclismo su strada che si svolse nella regione della Bretagna, in Francia, dal 1979 al 2008 in settembre. Dal 2005 al 2008 faceva parte del circuito UCI Europe Tour, classe 1.1.\nAlbo d'oro.\n\"Aggiornato all'edizione 2008.\""}
{"id": "1707310", "revid": "838137", "url": "https://it.wikipedia.org/wiki?curid=1707310", "title": "Pseudoprimo di Eulero-Jacobi", "text": "In matematica, un numero \"n\" \u00e8 chiamato pseudoprimo di Eulero-Jacobi in base \"a\", con MCD(\"a\",\"n\")=1, se \u00e8 dispari, composto e si ha che\ndove formula_2 \u00e8 l'operazione modulo e (\"a\"/\"n\") \u00e8 il simbolo di Jacobi.\nTali numeri sono chiamati pseudoprimi perch\u00e9 tutti i numeri primi \"p\" soddisfano questa propriet\u00e0 per tutti gli \"a\" coprimi con \"p\".\nPoich\u00e9 la condizione che definisce questi numeri pu\u00f2 essere verificata abbastanza rapidamente, questi pseudoprimi possono essere usati per costruire dei test di primalit\u00e0 probabilistici abbastanza efficienti.\nOgni pseudoprimo di Eulero-Jacobi \u00e8 anche uno pseudoprimo di Eulero e, quindi, uno pseudoprimo di Fermat. Tuttavia, a differenza di queste altre classi, non esiste nessun numero che sia uno pseudoprimo di Eulero-Jacobi in ogni base \"a\" coprima con \"n\": Solovay e Strassen hanno dimostrato che, per ogni numero composto \"n\", esistono almeno \"n\"/2 basi in cui \"n\" non \u00e8 uno pseudoprimo di Eulero-Jacobi."}
{"id": "1707312", "revid": "767487", "url": "https://it.wikipedia.org/wiki?curid=1707312", "title": "Contropotere", "text": "I Contropotere erano una band italiana di musica hardcore punk fondata a met\u00e0 degli anni ottanta. Furono esponenti di quello che fanzine e riviste come Maximumrocknroll definirono \"Italian hardcore\" a cui sono riconducibili gruppi come Impact, i Raw Power, Negazione, Indigesti, Peggio Punx, Wretched ed altri.\nStoria del gruppo.\nI Contropotere nascono nel 1985 dall'incontro dei membri degli \"Elettrokrazia\" di Napoli e dei \"Link Larm\" di Padova. Il gruppo, formato originariamente da Lucia V. (voce), Adriano o BK (tastiere) e Alli (batteria), si incontra in provincia di Venezia e di li a poco pubblica il primo album autoprodotto su cassetta dal titolo \"\u00c8 arrivato Ah Pook\" con Andrea \"Ash\" al basso e Billy alla chitarra (il pezzo \"Chiusi in gabbia\" \u00e8 una sua idea). Il disco era un omaggio allo scrittore statunitense William Seward Burroughs.\nNel 1988 i Contropotere in un periodo di vita a Bologna pubblicano il loro primo LP dal titolo \"Nessuna speranza, nessuna paura\", uscito per l'etichetta bolognese Attack Punk Records di Jumpy Velena e dei RAF Punk. Il disco, contrariamente agli standard del genere, vede brani anche di 7/8 minuti con sperimentazioni ritmiche, sonore, atmosfere e melodie orientaleggianti, parti di pianoforte e Buzuki. In questo lavoro entra al basso Cesare Minardi \"Cjsj\" e alla chitarra Ciro. A questo punto decidono di creare una base comune (con sala prove e laboratorio di stampa) a Napoli.\nNel 1991 esce per la tedesca Skuld releases \"Il seme della devianza\" e nel 1992 esce per la stessa etichetta l'EP su 7\" \"Solo selvaggi\". Dopo il tour europeo che segu\u00ec al disco il gruppo autoprodusse su cassetta i live \"Live Juz Nagold, 21.5.93 Munchen, 22.5.93\".\nDal 1990 in poi il chitarrista che rester\u00e0 componente fisso dei Contropotere \u00e8 Andrea D e al basso si alterneranno Valeria e Cesare .\nNel 1994 il gruppo pubblica con il nome CP/01 l'album dal titolo \"Cyborg 100%\", che segn\u00f2 una svolta nel sound della band mescolando le diverse attitudini dei componenti. In seguito a questo lavoro la band si sciolse."}
{"id": "1707317", "revid": "834", "url": "https://it.wikipedia.org/wiki?curid=1707317", "title": "Lester B. Pearson", "text": ""}
{"id": "1707322", "revid": "110833437", "url": "https://it.wikipedia.org/wiki?curid=1707322", "title": "Montagne del Canada", "text": "La maggior parte dei sistemi montuosi del Canada sono situati nella parte occidentale dello Stato, compresi all'interno delle province della Columbia Britannica e dell'Alberta e del territorio dello Yukon.\nLe principali catene montuose sono quelle delle Montagne Rocciose Canadesi, le Saint Elias Mountains nello Yukinton e la Cordigliera Artica nelle regioni nord-orientali del Nunavut. \nUna piccola porzione della catena montuosa degli Appalachi si spinge fino al Canada orientale, attraversando le Province atlantiche e le regioni meridionali della provincia del Quebec giungendo fino alla Penisola Gasp\u00e9 creando dolci colline intervallate da valli fluviali.\nLe Cypress Hills, situate nel confine sud-est tra Alberta e Saskatchewan, pur non essendo considerate vere e proprie montagne, costituiscono il punto pi\u00f9 elevato tra le migliaia di chilometri di pianure che separano da occidente a oriente le Montagne Rocciose e le coste del Labrador.\nLe vette.\nDi seguito vengono riportate le vette pi\u00f9 alte del Canada. Le montagne presentano tutte una prominenza di almeno 500 metri.\nDelle 100 riportate ben 69 si trovano nella Columbia Britannica, 25 nello Yukon, 10 nell'Alberta, e 1 ciascuno nei Territori del Nord-Ovest e nel Nunavut."}
{"id": "1707326", "revid": "834", "url": "https://it.wikipedia.org/wiki?curid=1707326", "title": "International Classification of Diseases", "text": ""}
{"id": "1707328", "revid": "1318658", "url": "https://it.wikipedia.org/wiki?curid=1707328", "title": "Aeroporto di Erevan", "text": "L'Aeroporto di Erevan (in armeno \u0536\u057e\u0561\u0580\u0569\u0576\u0578\u0581 \u0544\u056b\u057b\u0561\u0566\u0563\u0561\u0575\u056b\u0576 \u0555\u0564\u0561\u0576\u0561\u057e\u0561\u056f\u0561\u0575\u0561\u0576, traslitterato \"Zvart\u2019nots\u2019 mijazgayin odanavakayan\"), noto con il nome commerciale di \"Aeroporto Internazionale Zvartnots\", \u00e8 il principale scalo dell'Armenia.\nSi trova alla periferia del comune di Parakar, a 10\u00a0km a ovest di Yerevan, sulla strada verso Vagharshapat. Il nome fa riferimento al vicino sito di Zvartnots, dichiarato dall'UNESCO Patrimonio dell'umanit\u00e0.\nStoria.\nL'aeroporto, inaugurato nel 1961, fu ristrutturato nel 1970 su progetto di M. Khachikyan, A. Tarkhanyan, S. Qalashyan, L. Cherkezyan and M. Baghdasaryan, che ne riqualificarono il primo terminal. La struttura aeroportuale fu rinnovata anche negli anni 1980 con l'apertura di un nuovo terminal, cos\u00ec di rispondere alle sempre pi\u00f9 crescenti esigenze di traffico domestico all'interno dell'Unione Sovietica.\nUna volta conseguita l'indipendenza armena dall'Unione Sovietica negli anni 1990, la crescita del volume di spedizioni merci port\u00f2 alla costruzione di un nuovo terminal merci nel 1998 in grado di movimentale circa 100.000 tonnellate di merci annue. Nel 2001 \u00e8 stato stipulato un accordo di concessione trentennale per la gestione delle operazioni in aeroporto con l'Armenia International Airports CJSC, di propriet\u00e0 della societ\u00e0 argentina Corporaci\u00f3n America, a sua volta propriet\u00e0 dell'imprenditore argentino armeno Eduardo Eurnekian. Nell'ambito di tale accordo, l'Armenia International Airports CJSC ha rinnovato la pista, le principali vie di rullaggio e la rampa. Nel 2006 sono stati aperti un nuovo padiglione per gli arrivi, seguito da un nuovo terminal partenze e da un parcheggio con una capacit\u00e0 di un migliaio veicoli. Il 30 gennaio 2013, l'aeroporto di Zvartnots \u00e8 stato nominato \u00abBest Airport In The CIS\u00bb durante gli EMAA (Emerging Markets Airports Award) tenutisi a Dubai, negli Emirati Arabi Uniti.\nDescrizione.\nL'aeroporto \u00e8 in grado di accettare un ampio parco velivoli, Antonov An-225, Boeing 747-400 e Airbus A380 inclusi. La pista 09 \u00e8 dotata di un ILS CAT II, che consente agli aeromobili operazioni a soffitto basso (30 metri) e ampia visibilit\u00e0 (350 metri).\nL'aeroporto internazionale di Zvartnots ha recentemente implementato un nuovo sistema di visualizzazione di informazioni sui voli (FIDS), nonch\u00e9 un nuovo sistema automatizzato di identificazione biometrica per il check-in dei bagagli e il controllo dei passeggeri, oltre che l'installazione di ben centocinquanta telecamere di sorveglianza nei vari spazi di pertinenza aeroportuale. L'accesso all'area di imbarco \u00e8 altamente protetto, tramite tre passaggi, un pre-controllo (impronte digitali e carta d'imbarco), un controllo passaporti e il controllo a raggi X."}
{"id": "1707330", "revid": "287204", "url": "https://it.wikipedia.org/wiki?curid=1707330", "title": "Levanella", "text": "Levanella \u00e8 una frazione del comune di Montevarchi che si estende lungo la ex Strada statale 69 di Val d'Arno (SS 69), ora Strada Regionale 69 di Val d'Arno, tra Montevarchi e Levane. Da area rurale periferica, a cavallo tra gli anni '60 e '70, si \u00e8 trasformata nel distretto industriale montevarchino fino ad esplodere, negli anni '80, come centro residenziale. \u00c8 salita agli onori delle cronache quando la griffe Prada vi ha trasferito parte della produzione ed ha aperto uno spaccio aziendale, citato da molte guide turistiche, e visitato oggi da frotte di fan dello shopping da tutto il mondo.\nStoria.\nAnticamente il nome originario della localit\u00e0 era \"Avanella\" o \"Vanella\" che, come nel caso di Levane, era la volgarizzazione di un termine tardo latino che indicava una riserva di caccia padronale. Solo che, evidentemente, rispetto a Levane era pi\u00f9 piccola e per questo prese la forma diminutiva. Da cui, con articolo, pass\u00f2 ad essere \"L'Avanella\" o \"La Vanella\" che, per contrazione, divent\u00f2 prima \"Lavanella\" e poi l'attuale \"Levanella\".\nDalle Rationes decimarum Italiae ossia i registri di pagamento delle decime ecclesiastiche risulta che gi\u00e0 nel 1275 presso Levanella sorgesse un Ospedale di Santa Lucia che pagava regolarmente la sua Decima al Vaticano.\nPer quanto riguarda invece la prima notizia relativa a una chiesetta, il che presuppone l'esistenza di una comunit\u00e0 abbastanza consistente e omogenea, bisogna aspettare le relazioni sulla visita pastorale del Vescovo di Arezzo del 1642 che nominano in Levanella un oratorio dedicato a Santa Lucia. La cappella dipendeva originariamente dalla Parrocchia di Sant'Andrea a Cennano a Montevarchi ma poi \"\"sul riflesso che gli abitanti di questa campagna erano troppo distanti dalla loro parrocchia, il Granduca Leopoldo I ordin\u00f2, che cost\u00e0 fosse edificata una chiesa, nella quale vennero impiegati molti materiali dell'abbandonata chiesina di S. Niccol\u00f2 a Ganghereto. La chiesa di Levanella fu eretta in parrocchia con decreto del Vescovo di Arezzo, dato li 4 maggio del 1793\" e prese il nome di \"SS. Andrea e Lucia\".\nIl granduca dette il suo assenso all'emancipazione di Levanella al grado di parrocchia perch\u00e9 negli anni, da mera localit\u00e0 rurale nata attorno a due grosse fattorie padronali una appartenente ai Pitti e l'altra agli Strozzi, si era trasformata anche in centro manifatturiero di terrecotte, una delle produzioni tradizionali dell'artigianato valdarnese: \"dal terreno stesso, per certe sue speciali qualit\u00e0, son tratti i materiali per le principali fabbriche esistenti nella provincia le quali consistono in fornaci di terraglie\" [...] \"Tra le diverse fabbriche della provincia debbe considerarsi come principale quella delle Terraglie ordinarie; una delle quali \u00e8 a Pelago, diverse a Cancelli, alcune a Cavriglia, altre a Levane, a Levanella, alla Ginestra in Valdambra. Queste terraglie sono formate d'impasto terroso molto forte per cui \u00e8 difficile regolarne la cottura ma riescono di ottima qualit\u00e0 e di quelle\" [...] \"si fa molto smercio anche in Firenze\".\nCiononostante Levanella, tra le terre toscane, godeva di grande popolarit\u00e0 soprattutto grazie alla sua locanda immortalata nel 1581 da Montaigne nel suo diario di viaggio: \"la locanda di Lavenelle\" [sic], \"a un miglio dal centro abitato, \u00e8 famosa per essere la migliore in Toscana e confermo che lo \u00e8; anzi \u00e8 la migliore che abbia incontrato in Italia. \u00c8 tenuta in cos\u00ec grande considerazione che nobili e cavalieri di tutto il paese si danno appuntamento qui come facciamo noi\" [francesi] \"al Le More a Parigi o al Guillot ad Amiens. L'edificio sorge in un luogo particolarmente gradevole vicino a una fonte di acqua fresca e servono la cena in stoviglie di peltro che \u00e8 una vera rarit\u00e0 da queste parti\"\".\nInfrastrutture e trasporti.\nDal 1914 al 1934 Levanella era collegata agli altri distretti industriali circostanti per mezzo della tranvia Dan Giovanni Val d'Arno-Montevarchi-Terranuova Bracciolini/Levane, una linea a trazione elettrica gestita dalla Societ\u00e0 per la trazione elettrica del Valdarno superiore (STV). Tale infrastruttura svolse un ruolo essenziale nello sviluppo industriale della zona, arrivando a trasportare pi\u00f9 di 1.300.000 viaggiatori l'anno."}
{"id": "1707336", "revid": "339392", "url": "https://it.wikipedia.org/wiki?curid=1707336", "title": "Bologna San Donato", "text": ""}
{"id": "1707347", "revid": "731410", "url": "https://it.wikipedia.org/wiki?curid=1707347", "title": "ICD", "text": ""}
{"id": "1707349", "revid": "1543377", "url": "https://it.wikipedia.org/wiki?curid=1707349", "title": "Grolsch", "text": "Grolsch \u00e8 un'azienda olandese produttrice di birra fondata nel 1615 a Groenlo.\nNel 2005, le vecchie fabbriche a Enschede e Groenlo sono state chiuse e una nuova fabbrica \u00e8 stata aperta in Boekelo, vicino ad Enschede.\nNel 2008, l'azienda \u00e8 stata comprata da SABMiller. \nNel febbraio del 2016, la giapponese Asahi Breweries ha lanciato una offerta di acquisto, insieme all'offerta per l'italiana Birra Peroni. La finalizzazione della cessione attende il via libera dell'autorit\u00e0 antitrust europea.\nL'azienda \u00e8 associata alla Nederlandse Brouwers, associazione industriale di categoria dei birrifici dei Paesi Bassi."}
{"id": "1707360", "revid": "73843", "url": "https://it.wikipedia.org/wiki?curid=1707360", "title": "Linguaggio dei fiori", "text": "Il cosiddetto linguaggio dei fiori, conosciuto anche come florigrafia, fu un modo di comunicazione piuttosto sviluppato nell'Ottocento, per cui i fiori e gli allestimenti floreali venivano utilizzati per esprimere sensazioni che non sempre potevano essere pronunciate. Il linguaggio dei fiori giapponese \u00e8 chiamato \"hanakotoba\".\nLe sfumature del linguaggio sono oggi quasi del tutto dimenticate, ma le rose rosse implicano ancora la passione, l'amore romantico; le rose rosa un affetto minore; le rose bianche indicano ancora virt\u00f9 e castit\u00e0; e le rose gialle significano ancora gelosia o infedelt\u00e0. Mentre queste possono non essere le esatte traduzioni dei sentimenti Vittoriani, i fiori mantengono ancora il significato.\nAnche comunemente conosciuti sono i girasoli, i quali possono significare o sussiego o rispetto. La margherita significa innocenza o purezza. L'iris rappresenta un messaggio inviato. Una viola significa pensieri, un tulipano riguardo, e un filo di edera significa fedelt\u00e0, i gigli rappresentano la purezza, le violette simboleggiano il perdono e le calendule il pentimento.\nSignificato simbolico di alcuni fiori comuni.\nL'attribuzione di un significato simbolico ai fiori e alle piante risale fin all'antichit\u00e0 e nel Medioevo e nel Rinascimento ai fiori si attribuirono spesso significati morali. Tuttavia \u00e8 con l'Ottocento che l'interesse per il linguaggio dei fiori assume il massimo sviluppo, legato alla comunicazione dei sentimenti, tanto che si diffuse un'editoria specializzata nella stampa dei \"flower books\", elegantemente illustrati con incisioni e litografie.\nTale linguaggio fu introdotto da Mary Wortley Montagu, moglie dell'ambasciatore inglese a Costantinopoli, dopo il suo soggiorno nella capitale turca negli anni 1716-1718. Nelle sue lettere, pubblicate nel 1763, ella riferiva dell'usanza - chiamata \"selam\" - di attribuire significati simbolici a ogni sorta di oggetti, e in particolare ai fiori, ai frutti e alle piante.\nIn Europa seguirono diversi libri e dizionari dedicati all'argomento, come l\"'Ab\u00e9c\u00e9daire de flore, ou language des fleurs\", pubblicato a Parigi nel 1811, \"Flowers: their Use and Beauty, in Language and Sentiment\", edito a Londra nel 1818 o \"Le Language des Fleurs\", pubblicato a Parigi nel 1819 sotto il nome di Charlotte de Latour, pseudonimo, sembra, di Louise Cortambert, moglie del geografo e bibliotecario parigino Fran\u00e7ois Eug\u00e8ne. Fu un libro particolarmente fortunato, che ebbe parecchie edizioni, arricchite da litografie tratte dai disegni floreali di Pancrace Bessa."}
{"id": "1707364", "revid": "73843", "url": "https://it.wikipedia.org/wiki?curid=1707364", "title": "Embu (popolo)", "text": "Gli Embu sono un'etnia keniota. Il territorio ancestrale ricalca quello dei distretti di Embu e di Mbeere, anche se oggi si tende a considerare gli mbeere come un'etnia imparentata ma distinta dagli embu. Gli embu sono un'etnia molto vicina ai kikuyu e ai meru con cui condividono parte del monte Kenya.\nStoria.\nNon esistono prove certe dell'origine degli embu. La loro mitologia parla di un'origine locale. Dio, Ngai, li avrebbe generati nelle vicinanze di Runyenjes, a Mbue Njeru. Da altri racconti orali, e da alcune tracce archeologiche, si crede ch egli embu facciano parte di quei gruppi di popolazioni bantu che sono giunte nel Kenya centrale dal bacino del Congo. Molto probabilmente, gli embu sono dapprima giunti sulla costa dell'Oceano Indiano e, un secondo tempo, avrebbero ripiegato verso l'interno. Questa \u00e8 una storia che condividono con i kikuyu e i meru.\nSin dal loro arrivo alle pendici del monte Kenya, gli embu hanno praticato l'agricoltura e allevato bestiame da cortile, sebbene non abbiano disdegnato avere anche delle vacche per la produzione del latte. Gli embu non sono mai stati un popolo guerriero, nel senso di aver pianificato campagne militari di estensione territoriale. Sono per\u00f2 stati sempre fermi nel proteggere il loro territorio dai kamba e da i masai.\nEconomia.\nL'agricoltura rimane l'attivit\u00e0 principale degli embu. La produzione di mais, fagioli, patate, banane trova un facile mercato a Nairobi, la capitale del paese. I terreni fertili e la presenza di abbondante acqua per l'irrigazione permette buoni raccolti. Generalmente gli embu godono di un buon introito economico.\nLa frammentazione delle propriet\u00e0 agricole sta arrivando al punto di stallo. Quando, cio\u00e8, un'ulteriore divisione significherebbe terreni troppo piccoli per una produzione appropriata e a costi gestibili da una famiglia. Questo ha spinto vari embu a cercare lavoro nelle citt\u00e0, specialmente Nairobi."}
{"id": "1707368", "revid": "767487", "url": "https://it.wikipedia.org/wiki?curid=1707368", "title": "Rendita fondiaria", "text": "In economia si definisce rendita fondiaria la rendita perpetua costituita mediante l'alienazione di un bene immobile. In Italia la stessa \u00e8 disciplinata dal del Codice Civile e definita dall'.\nCon accezione leggermente diversa si indica come rendita fondiaria anche la differenza tra il prezzo di mercato di un immobile (sia un edificio propriamente detto che un terreno edificabile) ed il costo di produzione dello stesso (tra i \"costi di produzione\" si possono annoverare, ad esempio, il valore agricolo del terreno, i costi di edificazione dei fabbricati, i costi di urbanizzazione). Tale valore differenziale si esplicita con l'alienazione dell'immobile."}
{"id": "1707369", "revid": "1942768", "url": "https://it.wikipedia.org/wiki?curid=1707369", "title": "/dev/full", "text": "Nei sistemi operativi Unix-like, il /dev/full (full device, dispositivo pieno) \u00e8 un dispositivo virtuale (ossia non fisicamente presente su drive) con la caratteristica di \"essere sempre pieno\". Ogni operazione di scrittura finisce con un errore \"spazio su disco insufficiente\". Viene spesso usato per provare programmi nel caso in cui il dispositivo in cui operano sia pieno.\n$ echo \"Ciao mondo.\" &gt; /dev/full\nbash: echo: write error: No space left on device\nHistory.\nIl supporto per il dispositivo sempre pieno in Linux \u00e8 documentato gi\u00e0 a partire dal 2007. Il suo supporto nativo \u00e8 stato aggiunto a FreeBSD nella versione 11.0 nel 2016, anche se lo supportava precedentemente tramite il modulo opzionale chiamato lindev. Il dispositivo /dev/full \u00e8 stato aggiunto in NetBSD 8."}
{"id": "1707373", "revid": "74801", "url": "https://it.wikipedia.org/wiki?curid=1707373", "title": "Dragan Cigan", "text": "Serbo di Bosnia sfuggito alla guerra in Bosnia-Erzegovina degli anni novanta, Dragan Cigan immigr\u00f2 in Italia stabilendosi a San Martino di Lupari, dove era occupato come operaio edile, con la speranza di poter presto ricongiungersi alla moglie e alle due figlie, rimaste nel paese natale.\nNella domenica del 22 luglio 2007, mentre si trovava sulla spiaggia adriatica alla foce del Piave in compagnia della sorella e del cognato, nel territorio del comune di Jesolo, l'improvviso crearsi di una forte corrente dovuta al peggioramento delle condizioni atmosferiche, metteva in serio pericolo la vita di due fratellini, un bimbo di 4 anni ed una bimba di 7 originari di Roncade, trascinandoli verso il largo.\nSubito constatata la gravit\u00e0 del fatto, pur non sapendo nuotare, Dragan Cigan si gett\u00f2 in mare riuscendo a portare in salvo i due bimbi. A causa di una nuova ondata e stremato dagli sforzi appena compiuti, venne travolto dalle acque, scomparendo tra i flutti.\nIl suo cadavere venne ripescato, il giorno seguente, nella Laguna del Mort tra Cortellazzo ed Eraclea.\nPer tale atto di coraggio, il Capo dello Stato Giorgio Napolitano, con proprio decreto, ha conferito a Dragan Cigan la medaglia d'oro al valor civile alla memoria\nLa Regione Veneto ha provveduto a corrispondere un assegno di sostentamento alla moglie di Dragan, Dijana Cigan, in attesa che le varie iniziative di solidariet\u00e0 avviate giungessero al conseguimento di obiettivi pratici per la famiglia dell'eroe e, nel maggio 2009, un appartamento nella citt\u00e0 di Banja Luka \u00e8 stato consegnato alla signora Dijana ed alle due figlie.\nIl comune di Jesolo, oltre ad aver avviato una raccolta fondi a favore della famiglia, ha dedicato alla sua memoria una via di accesso al mare. \"Via Dragan Cigan\" si trova nei pressi del luogo dove \u00e8 avvenuto il suo eroico gesto."}
{"id": "1707374", "revid": "135224", "url": "https://it.wikipedia.org/wiki?curid=1707374", "title": "Storia delle Marche", "text": "La storia delle Marche \u00e8 segnata da momenti unificanti e da altre fasi in cui essa risulta dall'unione della storia delle singole citt\u00e0, che spesso ebbero vicende parallele, ma ricche di specificit\u00e0.\nLe Marche sono infatti una regione fortemente caratterizzata da una vocazione alla pluralit\u00e0, come indica gi\u00e0 il nome, attualmente unico al plurale tra le regioni italiane. La variet\u00e0 culturale e linguistica non deve per\u00f2 ingannare, in quanto i fattori unificanti sono molti: il paesaggio, il carattere degli abitanti, la dimensione urbana di ogni pur piccolo centro abitato, una storia di autonomie parallele, una cultura dell'armonia in tutti i settori, una singolare ricchezza di poeti, musicisti e pittori, un modello economico-imprenditoriale esemplare; la vocazione all'autonomia di ogni citt\u00e0 \u00e8 paradossalmente il fattore maggiormente unificante. La stessa Ancona ne \u00e8 il capoluogo non perch\u00e9 abbia mai coltivato ambizioni di dominio del territorio regionale, ma in quanto ne \u00e8 stata sempre centro maggiore e punto di riferimento ideale (per otto secoli la regione si chiam\u00f2 Marca d'Ancona).\nUnit\u00e0 e pluralit\u00e0.\nI territori delle odierne Marche vissero un momento unificante durante l'Et\u00e0 del ferro, quando per la prima volta ebbero una certa unit\u00e0 etnica e culturale, essendo abitate per la loro interezza dai Piceni, con gli importanti centri di Novilara (nei pressi di Pesaro), Ancona, Belmonte, Ascoli. Si pu\u00f2 dire anzi che qualche fondamento delle moderne Marche, intese come regione amministrativa, nascano proprio con l'affermazione della civilt\u00e0 picena. L'unit\u00e0 picena era culturale e religiosa, con centri di culto comuni, ma non politica.\nNel IV secolo il Piceno settentrionale venne invaso dai Galli Senoni, mentre i greci di Siracusa fondavano la colonia di \"Ank\u00f3n\" (Ancona). Questi eventi iniziano a segnare una netta divisione tra il Sud e il Nord dell'odierna Regione. Dopo la battaglia di Sentino, il territorio regionale entr\u00f2 prima nell'orbita romana e poi sotto il dominio effettivo di Roma mantenendo per\u00f2 la suddivisione tra meridione e settentrione.\nCon la ripartizione del territorio italiano in \"regiones\", il vecchio territorio piceno viene inquadrato in due distinte \"regiones\": la parte a nord dell'Esino, chiamata \"Ager gallicus picenus\", and\u00f2 a far parte della \"Regio VI\", la parte a sud della \"Regio V\", sancendo cos\u00ec l'importanza dell'apporto culturale gallico. Con Diocleziano la regione venne nuovamente unificata nella pi\u00f9 grande ripartizione della \"Flaminia et Picenum\".\nDurante il periodo imperiale, il ruolo di centro di riferimento del territorio era svolto da Ancona, scelta da Traiano come porto di Roma verso Oriente (nell'arco di Traiano la citt\u00e0 \u00e8 chiamata \"accessum Italiae\", cio\u00e8 \"ingresso d'Italia\").\nAlla caduta dell'Impero romano d'Occidente le Marche, dopo aver fatto parte del regno di Odoacre come il resto d'Italia, entrarono nell'orbita dell'Impero romano d'Oriente, mentre il vecchio nome, \"Piceno\", si perse. Nell'Alto Medioevo il territorio regionale, caduto nell'oblio il vecchio nome acquist\u00f2 quello nuovo di Marca di Ancona, nata dall'unificazione di varie marche, ossia \"territori di confine\" del Sacro Romano Impero.\nI confini della Marca nel Medioevo risultano chiaramente dalle Costituzioni egidiane, redatte a Fano nel 1357. Da esse risulta che la Marca di Ancona in pratica coincideva con la regione attuale e che le cinque citt\u00e0 considerate \"maggiori\" erano Urbino, Ancona, Camerino, Fermo ed Ascoli; tra le citt\u00e0 considerate \"grandi\" si ricordano Pesaro, Fano, Fabriano, Jesi, Recanati e Macerata.\nIn epoca comunale la regione fu caratterizzata da una fioritura di numerosi liberi comuni, tra i quali Pesaro, Fano, Ancona, Jesi, Fermo e Ascoli Piceno. In particolare Ancona ebbe momenti di splendore artistico e culturale grazie ai suoi rapporti marittimi con l'Oriente; fu infatti una delle repubbliche marinare, senza peraltro coltivare intenti di dominio sul resto della regione.\nNel Rinascimento la regione vide l'affermarsi di varie signorie, nate dalla trasformazione dei comuni maggiori, senza che mai una prevalesse sull'altra. Celebre in tutta Europa fu la signoria di Urbino, che fu un vero e proprio faro dell'arte italiana. Altre importanti signorie sono state quelle fiorite a Camerino, Fano, Pesaro, Senigallia, Fabriano e San Severino. Ancona, invece, alla pari con le altre citt\u00e0 marinare italiane, mantenne il suo regime repubblicano.\nTra la met\u00e0 del Cinquecento e i primi decenni del Seicento le citt\u00e0 marchigiane entrarono, una citt\u00e0 alla volta, nello Stato della Chiesa. Segu\u00ec un periodo di recessione, condiviso da gran parte d'Italia, rischiarato solo dal pontificato di Clemente XII che nel 1700 tracci\u00f2 la strada oggi detta Vallesina e diede respiro all'economia regionale dichiarando Ancona porto franco.\nLa Chiesa instaur\u00f2 con ogni centro marchigiano un legame diversamente definito dal punto di vista giuridico, dando origine ad una pluralit\u00e0 di rapporti con il potere centrale.\nCon l'arrivo delle truppe francesi il territorio regionale trov\u00f2 unit\u00e0 politica nella Repubblica Anconitana, poi assorbita dalla Repubblica Romana. Durante il periodo risorgimentale le citt\u00e0 marchigiane parteciparono compatte alle lotte per l'unificazione, con i moti di Macerata e con l'eroica resistenza di Ancona durante l'assedio austriaco del 1849, in contemporanea con Roma e Venezia. La battaglia finale dell'unificazione italiana si combatt\u00e9 nelle Marche: fu la celebre battaglia di Castelfidardo che permise l'unione dei territori conquistati da Garibaldi al sud con quelli redenti da Vittorio Emanuele II al nord.\nGi\u00e0 durante il Regno d'Italia napoleonico, il nome \"Marche\" e il nome \"Marca di Ancona\" erano stati usati alternativamente per definire il territorio regionale. Con l'annessione all'Italia la Marca di Ancona venne definitivamente denominata \"Marche\", con un plurale che ne sancisce l'unit\u00e0 fondamentale pur nella ricchezza di aspetti locali.\nNella storia pi\u00f9 recente si ricordano tre momenti durante i quali la regione ag\u00ec come un tutto unico: la Settimana rossa, la Rivolta dei Bersaglieri e la partecipazione alla Resistenza.\nLe prime testimonianze.\nDurante il Paleolitico il territorio marchigiano era abitato da popolazioni di cacciatori che abitavano in grotte naturali. Il primo documento della vita nella regione \u00e8 il giacimento archeologico del Paleolitico inferiore ritrovato a Monte Conero.\nDopo l'ultima glaciazione, nel 5000 a.C. circa, con la Rivoluzione neolitica, le popolazioni iniziarono a coltivare la terra ed allevare bestiame; sapevano navigare a vista e questo permise loro di iniziare la pesca.\nDall'Et\u00e0 del bronzo gli insediamenti iniziano a raggiungere una maggiore consistenza che porter\u00e0 alla nascita della \"civilt\u00e0 appenninica\" con scambi verso l'Umbria e la Dalmazia; a questo periodo risalgono le pi\u00f9 antiche sepolture ritrovate.\nLa civilt\u00e0 picena.\nNel X secolo a.C. la regione raggiunse l'unit\u00e0 etnica e culturale, con i Piceni, popolazione italica diffusa in tutte le Marche e nell'Abruzzo settentrionale. Il totem piceno del picchio compare infatti nell'attuale stemma della Regione. I Piceni raggiunsero il massimo splendore nel VII-VI secolo a.C. I centri maggiori erano Novilara, nei pressi di Pesaro, Ancona, Numana, Cupramarittima e Belmonte. Le testimonianze lasciate da questa civilt\u00e0 sono molto ricche e fortemente caratterizzate, specie nella scultura, anche monumentale, nell'arte figurativa, che presenta una notevole fantasia nelle figure ed una tendenza all'astrattismo, nell'originalit\u00e0 delle forme della ceramica, nell'abbondante uso dell'ambra, nella grande variet\u00e0 di armi, nei vistosi corredi femminili.\nLa lingua della maggior parte delle iscrizioni \u00e8 italica ed \u00e8 detta Sudpiceno; in quattro iscrizioni \u00e8 attestata invece l'enigmatica Lingua di Novilara.\nL'etnogenesi tradizionale dei Piceni, li ritiene originari dell'alta Sabina; da questa zona, in seguito ad una primavera sacra, si diressero dapprima verso la zona dell'odierna citt\u00e0 di Ascoli Piceno e si diffuse poi in tutte le Marche, sino alla zona dell'odierna Pesaro. Questa tradizione, rivista ed integrata dalle notizie tratte dalle scoperte archeologiche, \u00e8 ancor oggi alla base delle ipotesi moderne sulle origini del popolo piceno. La primavera sacra che, secondo la tradizione, diede origine al popolo piceno \u00e8 alla base dell'attuale stemma delle Marche. Quando infatti, tra gli anni settanta e gli anni novanta del Novecento, ogni regione italiana si trov\u00f2 a decidere un simbolo per il proprio stemma, la regione Marche scelse l'immagine del totem del picchio che guid\u00f2 la migrazione&lt;\nGreci e Galli.\nNel IV secolo a.C., la regione vide l'arrivo dei Galli Senoni, popolazione gallica proveniente dalla provincia francese dello Champagne, che occuparono tutto il settore settentrionale della regione, fino al fiume Esino, ma anche alcune zone pi\u00f9 a sud.\nNello stesso periodo, nel 387 a.C., i Greci di Siracusa, di stirpe dorica, fondarono la colonia di Ank\u00f3n, l'attuale Ancona. Con la fondazione siracusana l'emporio divenne una citt\u00e0 di lingua, cultura ed aspetto greco, che poi mantenne a lungo, quando gi\u00e0 la regione circostante e l'Italia centrale erano entrate prima nell'influsso e poi nello stato romano.\nI Piceni, dunque, che prima dell'arrivo dei S\u00e8noni vivevano in tutto il territorio che oggi definiamo marchigiano, si trovarono a convivere con culture diverse, che influirono profondamente sul loro modo di vivere, tanto che gli archeologi parlano di una nuova fase della civilt\u00e0 picena: la \"Piceno IV\", l'ultima di questo popolo italico prima della sua romanizzazione. Nello stesso tempo, anche l'originaria cultura celtica dei S\u00e8noni, a contatto con Piceni e Greci, subisce un'evoluzione, dissolvendosi in una \"koin\u00e9\" celto-greco-italica, dove l'elemento celtico rimase immutato solo per ci\u00f2 che riguarda l'armamento\nAnk\u00f3n, attraverso il suo porto, mantenne rapporti intensi con i principali centri del Mediterraneo orientale, come provano le testimonianze archeologiche, numerose e significative specialmente per l'et\u00e0 ellenistica. Tra la fine del II e l'inizio del I secolo a.C. fu gradatamente assorbita nello stato romano, pur rimanendo per alcuni decenni un'isola linguistica e culturale greca.\nIl periodo romano.\nNel (299 a.C.) i Romani strinsero un'alleanza con i Piceni contro la coalizione che vedeva alleati Galli Senoni, Etruschi, Sanniti, Umbri e Sabini. I Piceni avevano stretto questa alleanza con i Romani per reagire all'invasione gallica del loro territorio settentrionale, dal Foglia all'Esino. Romani e Piceni sconfissero la coalizione avversaria nella battaglia di Sentino (295 a.C.). Ma nel 269 a.C. i Piceni si trovarono accerchiati dalle nuove citt\u00e0 fondate dai Romani e mossero guerra a Roma. La conseguente sconfitta di Ascoli (268 a.C.) consegn\u00f2 definitivamente la regione ai Romani, restando libere formalmente soltanto Ascoli stessa e Ancona. I Romani stabilirono nel tempo numerose colonie a \"Firmum\" (264 a.C.), \"Aesis\" (247 a.C.), \"Potentia\" e \"Pisaurum\" (184 a.C.), \"Auximum\" (157 a.C.). Con la \"Lex Flaminia de Agro Gallico et Piceno Viritim Dividundo\" (232 a.C.) molti \"cives\" si trasferirono nel nord della regione e, in capo a un decennio, vi fu portata la Via Flaminia (220 a.C.).\nIl territorio regionale venne diviso fra la \"Regio V Picenum\" e la \"Regio VI Umbria et ager Gallicus\". Una battaglia decisiva dei Romani durante la seconda guerra punica fu la battaglia del Metauro.\nDurante questo periodo furono costruite opere difensive, come le mura di Osimo, infrastrutture, come la via Flaminia, la Salaria e la galleria del Furlo, teatri, come a Falerone, porti ed acquedotti. Strutture onorarie come la Porta di Fano e l'Arco di Traiano.\nMedioevo.\nNegli ultimi anni del dominio romano le condizioni di vita si erano fatte molto pesanti, per questo la maggior parte della popolazione si era trasferita in altre zone d'Italia. Alla caduta dell'Impero romano d'Occidente, la prima invasione fu da parte degli Eruli guidati da Odoacre, che si stanziarono nel Piceno. Ma l'insediamento maggiore fu degli Ostrogoti, in particolar modo ad Osimo. I Visigoti distrussero Ostra, Suasa ed Urbisaglia. Tra il 535 ed il 553 d.C., durante la guerra gotico-bizantina, il territorio marchigiano fu dapprima conquistato dai bizantini, a parte Osimo ed Urbino; ma poi, dal 541 al 544 i Goti recuperarono gran parte delle citt\u00e0, a parte Ancona e Ravenna. Nel 552 l'esercito bizantino riusc\u00ec comunque a sconfiggere definitivamente i Goti e tutta l'Italia ricadde sotto l'autorit\u00e0 di Giustiniano.\nNel 568 ci fu l'invasione dei Longobardi che occuparono la parte meridionale della regione sotto il Ducato di Spoleto con le due \"marche\" di Camerino e Fermo. La parte nord, invece, rimase sotto l'Impero bizantino che costitu\u00ec due pentapoli: la pentapoli annonaria (Cagli, Fossombrone, Gubbio, Jesi ed Urbino) e la pentapoli marittima (Ancona, Fano, Pesaro, Rimini, Senigallia).\nLa situazione rimase tranquilla fino al 728, quando i Longobardi ripresero le invasioni verso le Pentapoli, Osimo ed altre citt\u00e0; le devastazioni cesarono nel 773 con l'arrivo dell'esercito franco di Carlo Magno, che riusc\u00ec a sconfiggere definitivamente i Longobardi e, a conferma della \"Promissio Carisiaca\" fatta da suo padre Pipino il Breve, don\u00f2 la parte settentrionale della regione al papa creando lo Stato della Chiesa. La parte sud rest\u00f2 invece nel Ducato di Spoleto.\nNel IX secolo vi furono varie incursioni con distruzioni e saccheggi a opera dei Saraceni, che per\u00f2 non si stanziarono in loco. I Normanni occuparono parzialmente alcune zone strategiche della Marca Fermana nell'XI secolo.\nNell'XI secolo si diffuse nella regione il fenomeno dei liberi comuni autogestiti che poco a poco iniziarono a fronteggiarsi fra loro per il predominio sui luoghi circostanti. Le citt\u00e0, in un primo tempo, erano governate da due consoli. Dal XII secolo circa, la struttura del potere venne modificata e quello esecutivo fu assunto da un consiglio di Anziani, quello legislativo da un consiglio di rappresentanti delle arti e dei mestieri mentre il potere giudiziario e di controllo dell'ordine pubblico spett\u00f2 a un podest\u00e0. Ancona, intanto iniziava il suo cammino di repubblica marinara.\nNel 1213 Bonconte I da Montefeltro ricevette dall'imperatore il potere sulla citt\u00e0 di Urbino. Iniziarono cos\u00ec ad affermare il proprio potere le grandi famiglie, tra cui i Malatesta, i Varano a Camerino ed altre come i Gentile da Mogliano a Fermo, i Chiavelli a Fabriano, gli Smeducci a San Severino Marche, i Brancaleoni a Casteldurante.\nCon la nomina nel 1353 del cardinale Egidio Albornoz a vicario generale dei domini della Chiesa in Italia, si cerc\u00f2 di ricondurre tutti i comuni e le signorie sotto il controllo, diretto o indiretto, dell'autorit\u00e0 papale e furono emanate le Costituzioni egidiane che regolavano lo Stato della Chiesa.\nQueste nuove regole prevedevano nelle Marche cinque citt\u00e0 maggiori: Ancona, Ascoli Piceno, Camerino, Fermo ed Urbino; nove citt\u00e0 grandi: Cagli, Fabriano, Fano, Fossombrone, Jesi, Macerata, Pesaro, Recanati e San Severino Marche; oltre a 22 citt\u00e0 e terre medie, 26 citt\u00e0 e terre piccole e 13 terre minori.\nTra il 1373 e l'inizio del XV secolo diverse lotte per il potere sconvolsero la regione, portando distruzione e miseria per la popolazione.\nNel dicembre 1433 Francesco Sforza invase il territorio marchigiano partendo da Jesi e solo nel 1447 la Chiesa riusc\u00ec a riprendere il controllo.\nIl 15 gennaio 1458 fu fondato ad Ascoli Piceno il primo monte di piet\u00e0, ed in poco tempo altri ne aprirono in diverse citt\u00e0. Questi istituti, assieme alle banche, che avevano fini diversi, potevano soddisfare le esigenze economiche della popolazione di diversi ceti sociali.\nNello Stato della Chiesa.\nAncona e i ducati perdono l'indipendenza.\nNel 1532 la repubblica marinara di Ancona cade in mano della Chiesa, in seguito ad un colpo di stato ante litteram. Nel 1540 Il Ducato di Camerino viene tolto ai Da Varano e passa anch'esso alla Chiesa. Nel 1631, infine, a causa della fine della dinastia dei Della Rovere, il Ducato di Urbino entra nello Stato della Chiesa. L'ultimo vessillo della libert\u00e0 regionale viene allora abbassato, e la Chiesa da questo momento ha il controllo diretto su tutta la regione.\nIl territorio viene diviso in diverse entit\u00e0 amministrative, il cui \"status\" \u00e8 quanto mai eterogeneo: gli stati di Urbino e di Camerino, i territori di Ancona, di Fermo ed Ascoli Piceno, la Marca anconitana (che ha per\u00f2 come capoluogo Macerata), il Presidiato di Montalto ed infine la citt\u00e0 di Loreto, che a causa della sua importanza religiosa aveva un'amministrazione speciale.\nNel XVIII secolo le scuole cristiane e gli oratori ebbero una parte rilevante nell'alfabetizzazione delle masse popolari, anche attraverso l'obbligo della catechesi. Grandi artisti e letterati nascono nelle Marche, come Rossini, Spontini e Lanzi, ma svolgono la loro carriera in altre zone d'Italia o all'estero, in quanto mancava nella regione un centro culturale.\nDurante il Settecento e fino alla met\u00e0 del secolo successivo molte malattie epidemiche, come peste e tifo, colpiscono la parte povera della popolazione a causa delle insufficienti condizioni igieniche e dalla poca disponibilit\u00e0 di cibo. Gli abitanti con maggiori disponibilit\u00e0 economiche, naturalmente, risentirono meno di queste malattie.\nIl periodo napoleonico.\nNel 1796 l'esercito francese, guidato dal generale Bonaparte, entr\u00f2 nelle Marche. Alcune citt\u00e0 insorsero contro il potere papale attratte dalle nuove idee rivoluzionarie di \"Libert\u00e9, \u00c9galit\u00e9, Fraternit\u00e9\".\nPochi mesi dopo con il trattato di Tolentino la regione teoricamente torn\u00f2 fra i possedimenti della Chiesa in cambio di denaro ed opere d'arte; fu solo la prima delle spoliazioni operate da parte dei francesi nelle chiese e nei palazzi marchigiani.\nIn realt\u00e0, nonostante il trattato di Tolentino, le truppe napoleoniche continuarono ad occupare la regione; nello stesso anno si costitu\u00ec la Repubblica anconitana, alla quale aderirono varie citt\u00e0 marchigiane; questa repubblica napoleonica dur\u00f2 dal 19 novembre 1797 al 7 marzo 1798, confluendo poi nella Repubblica Romana, che persistette fino al 1799.\nCon l'annessione al Regno d'Italia napoleonico nel 1808, la regione, prima chiamata \"Marca di Ancona\" o semplicemente \"Marca\", venne per la prima volta denominata ufficialmente al plurale, \"Marche\", e fu suddivisa nei dipartimenti del Metauro con capoluogo Ancona, del Musone con capoluogo Macerata e del Tronto con capoluogo Fermo.\nNel 1813 Gioacchino Murat, Re di Napoli, occup\u00f2 la regione; con la battaglia di Tolentino e la vittoria dell'esercito austriaco sulle truppe di Murat, le Marche ritornano allo Stato Pontificio.\nI moti risorgimentali.\nRitornata alla Chiesa, la regione ha una nuova divisione amministrativa: vengono costituite le delegazioni di Urbino e Pesaro, Ancona, Macerata, Fermo, Ascoli Piceno e Camerino.\nIl periodo francese aveva per\u00f2 lasciato nell'animo di tutti gli italiani l'idea dell'indipendenza e dell'unit\u00e0 nazionale. Si diffuse infatti in tutta la regione la Carboneria; nel 1817 avvengono i primi arresti per sovversione nella provincia di Macerata. Nel corso degli anni sono sempre di pi\u00f9 le citt\u00e0 in cui crescono tumulti, come Pesaro, Ancona, Ascoli Piceno e Jesi. Nel febbraio 1831 in varie citt\u00e0 della regione scoppiano moti popolari, guidati dal generale Giuseppe Sercognani; i delegati apostolici vengono cacciati e si creano governi cittadini. Gi\u00e0 il mese successivo il papa riesce a recuperare i propri territori, ancora una volta grazie all'esercito austriaco. La breve esperienza fa crescere ancora di pi\u00f9 la voglia di uno stato italiano.\nLe Marche nella Repubblica Romana.\nNel 1849, dopo aver partecipato con numerosissimi volontari alla Prima guerra di indipendenza, le citt\u00e0 della regione aderiscono alla Repubblica Romana e cacciano via ancora una volta i delegati pontifici e le loro truppe. Gli Austriaci, invocati da papa Pio IX, invadono le Marche e, dopo aver preso Pesaro e Senigallia, cingono d'assedio, da terra e dal mare, la citt\u00e0 di Ancona, difesa oltre che dai suoi cittadini anche da uomini provenienti da tutta la regione e dall'Italia settentrionale. L'assedio austriaco dura dal 25 maggio al 6 giugno, quando, sottoposta a bombardamento incessante, la citt\u00e0 deve cedere. Il comandante austriaco, Franz Wimpffen, saluta gli sconfitti con l'onore delle armi. La bandiera della libert\u00e0 era difesa ormai solo da Roma e da Venezia, che cedono rispettivamente il 2 luglio e il 23 agosto. Segue, sollecitato dal papa, un decennio di occupazione austriaca.\nL'Unit\u00e0 d'Italia.\nNel 1860, con la battaglia di Castelfidardo ed i successivi assedio e caduta di Ancona, le Marche escono definitivamente dallo Stato Pontificio e, con il plebiscito del 4 e 5 novembre 1860, entrano nel Regno d'Italia con Regio Decreto del 17 dicembre 1860.\nLa regione \u00e8 divisa nelle quattro provincie di Ancona, Ascoli Piceno, Macerata, Pesaro e Urbino, quindi con la soppressione delle delegazioni pontificie di Camerino e Fermo. Ulteriore modifica fu l'aggregazione di Gubbio nella provincia di Perugia, mentre fino ad allora era stata compresa nei territori di Pesaro e Urbino.\nMolte sono le novit\u00e0 degli ultimi anni del XIX secolo: con la libert\u00e0 di stampa nascono i primi giornali come il Corriere delle Marche; migliorano le condizioni igieniche con la costruzione di fognature, ma le attivit\u00e0 economiche sono ancora poco redditizie rispetto alla media nazionale.\nAll'inizio della prima guerra mondiale i porti marchigiani furono subito colpiti dai bombardamenti della flotta austro-ungarica, ma in seguito non ci furono pi\u00f9 danni nel territorio; molti marchigiani partirono per il fronte, come ricordano le numerose lapidi presenti anche nel pi\u00f9 piccolo borgo della regione.\nFinita la guerra, gi\u00e0 il 4 agosto 1922 l'intera regione \u00e8 sotto il controllo delle squadre fasciste nell'indifferenza delle autorit\u00e0 civili e religiose. Fu costruito anche un campo di concentramento a Serra San Quirico.\nCon l'inizio della seconda guerra mondiale le idee antifasciste iniziano a diventare pi\u00f9 concrete. Nell'estate 1943 iniziano i primi bombardamenti sulla regione, che dopo l'armistizio dell'8 settembre, con l'occupazione tedesca, diventa territorio della Repubblica di Sal\u00f2. Alle pendici dell'Appennino molti partigiani svolgono manovre di sabotaggio contro gli invasori. Nella primavera 1944 la regione diventa confine con la costituzione della linea gotica poco sopra Pesaro, in corrispondenza all'incirca del percorso del Foglia; il territorio regionale diventa un campo di battaglia.\nL'esercito alleato, proveniente da sud, entra ad Ascoli Piceno il 18 giugno 1944 ed il 25 agosto si trovano a ridosso della linea gotica; inizia un'aspra battaglia fino al 3 settembre, quando le truppe tedesche lasciano Pesaro: l'intera regione \u00e8 stata liberata.\nCon il referendum istituzionale del 1946 nasce la Repubblica Italiana.\nNel settembre 1997 un terremoto caus\u00f2 molti danni nei centri del crinale appenninico tra Marche ed Umbria. Meno di vent'anni pi\u00f9 tardi, la regione fu colpita da un altro sciame sismico con epicentri nei Sibillini e nell'alta valle del Tronto.\nNel 2004 \u00e8 stata istituita la provincia di Fermo, divenuta operativa con le elezioni tenutesi cinque anni dopo.\nNel 2009 fu distaccato dalle Marche e aggregato alla provincia emiliano-romagnola di Rimini il territorio dell'alta Valmarecchia, che era stato annesso alla delegazione di Urbino e Pesaro con \"motu proprio\" di Pio VII il 6 luglio 1816. Le Marche proposero ricorso alla Corte costituzionale, ritenendo che il parlamento avesse indebitamente ignorato il parere negativo della regione; nel luglio 2010 la Corte si pronunci\u00f2 sul ricorso giudicandolo infondato."}
{"id": "1707375", "revid": "1442080", "url": "https://it.wikipedia.org/wiki?curid=1707375", "title": "Contee dell'Illinois", "text": "La lista delle 102 contee dell'Illinois, negli Stati Uniti d'America:"}
{"id": "1707376", "revid": "533647", "url": "https://it.wikipedia.org/wiki?curid=1707376", "title": "Paolo Savelli (cardinale)", "text": "Biografia.\nPaolo nacque ad Ariccia in seno alla nobile famiglia Savelli nel 1622. Era figlio di Bernardino Savelli, II principe di Albano e di Maria Felice Damasceni Peretti, della famiglia di papa Sisto V. Era nipote, da parte materna, del cardinale Francesco Peretti il famoso cardinale di Montalto.\nFu nominato cardinale diacono il 14 gennaio del 1664 da Papa Alessandro VII col titolo della Santa Maria della Scala.\nFu titolare di San Giorgio in Velabro dal 14 gennaio 1669, di San Nicola in Carcere dal 14 maggio 1670, di nuovo ebbe il titolo di San Giorgio in Velabro dal 23 maggio 1678 e dal 15 novembre 1683 lo fu di Santa Maria Cosmedin.\nDal 1682 alla morte fu Archimandrita di Messina e Barone della \"Terra di Savoca\".\nMor\u00ec il 11 settembre del 1685. Fu sepolto nella cappella di famiglia nella Basilica di Santa Maria in Aracoeli a Roma."}
{"id": "1707377", "revid": "455046", "url": "https://it.wikipedia.org/wiki?curid=1707377", "title": "Antiche faggete primordiali dei Carpazi e di altre regioni d\u2019Europa", "text": "Le antiche faggete primordiali dei Carpazi e di altre regioni d\u2019Europa sono un patrimonio dell'umanit\u00e0 dell'UNESCO condiviso tra Albania, Austria, Belgio, Bosnia ed Erzegovina, Bulgaria, Croazia, Francia, Germania, Italia, Macedonia del Nord, Polonia, Repubblica Ceca, Romania, Slovacchia, Slovenia, Spagna, Svizzera e Ucraina.\nDescrizione.\nLa prima foresta inserita nell'elenco dell'UNESCO si estende per 185 chilometri, dalle montagne di Rachiv e dal massiccio della \u010cornohora (in Ucraina) fino al Bukovsk\u00e9 Vrchy ed al Vihorlat (in Slovacchia). Questa zona vanta una biodiversit\u00e0 animale e vegetale tra le pi\u00f9 ricche d'Europa, soprattutto a causa dei faggi da cui prende il nome.\nQuesto parco \u00e8 necessario per lo studio dell'evoluzione dei faggi che, data la loro ampia distribuzione nell'emisfero boreale, riveste una grande importanza. Il parco necessita di una minuziosa gestione che comprende incendi controllati, rimboschimento continuo e preservazione dei corsi d'acqua dolce che lo attraversano.\nNel 2011 il patrimonio \u00e8 stato ampliato includendo altre foreste, localizzate in Germania: Jasmund, Serrahn, Grumsin, Hainlich e Kellerwald.\nNel 2017 ha subito un ulteriore ampliamento arrivando a comprendere foreste in 12 stati europei, con nuovi siti in Albania, Austria, Belgio, Bulgaria, Croazia, Italia, Romania, Slovenia e Spagna, oltre a nuove aree protette aggiunte a quelle gi\u00e0 presenti in Ucraina.\nUna nuova estensione si \u00e8 avuta nel 2021, con nuove foreste in Bosnia ed Erzegovina, Francia, Macedonia del Nord, Polonia, Repubblica Ceca e Svizzera, oltre alla ridefinizioni dei confini delle aree protette in Slovacchia e all'aggiunta di tre nuove faggete in Italia."}
{"id": "1707379", "revid": "123748205", "url": "https://it.wikipedia.org/wiki?curid=1707379", "title": "Califia", "text": "Califia (anche Calafia) \u00e8 la leggendaria regina a capo di un popolo di sole donne che abitavano un'immaginaria isola dell'oceano indiano.\nLa leggenda della regina Califia e delle donne guerriere dalla pelle scura \u00e8 associata alla mitica e ricchissima Isola di California e fu trasposta nella novella \"Las sergas de Esplandi\u00e1n\" (\"Le avventure di Esplandi\u00e1n\"), scritta nel 1510 dallo spagnolo Garci Rodr\u00edguez de Montalvo.\nLo stato americano della California probabilmente deve il suo nome ai primi esploratori che, nel 1536 al seguito di Hern\u00e1n Cort\u00e9s, nella convinzione di essere approdati su un'isola (invece che sulla lunga penisola che oggi si chiama Bassa California) le attribuirono il nome."}
{"id": "1707380", "revid": "34928", "url": "https://it.wikipedia.org/wiki?curid=1707380", "title": "Oued", "text": ""}
{"id": "1707381", "revid": "125164470", "url": "https://it.wikipedia.org/wiki?curid=1707381", "title": "Classificazione dei climi di K\u00f6ppen", "text": "La classificazione dei climi di K\u00f6ppen \u00e8 la pi\u00f9 usata tra le classificazioni climatiche a scopi geografici. Venne proposta per la prima volta nel 1918 da Wladimir K\u00f6ppen. Fu poi perfezionata pi\u00f9 volte, sino alla sua edizione definitiva del 1936.\nIl sistema di K\u00f6ppen \u00e8 in gran parte empirico; ci\u00f2 vuol dire che ciascun clima viene definito in base a dei valori prestabiliti di temperatura e di precipitazioni, calcolati conformemente alle medie annue o di singoli mesi.\nIn tale classificazione non si tiene conto delle cause del clima in termini di pressione e di fasce di venti, di masse d'aria, di fronti o di perturbazioni. \u00c8 possibile invece assegnare una certa localit\u00e0 ad un particolare sottogruppo climatico soltanto sulla base dei dati locali di temperatura e di precipitazioni purch\u00e9, naturalmente, il periodo di osservazione sia abbastanza lungo da fornire delle medie significative.\nUn sistema climatico su questi principi ha un grande vantaggio; le aree coperte da ciascun tipo di clima possono essere identificate per grandi regioni del globo.\nSuddivisione.\nGruppi principali.\nCinque gruppi principali sono contraddistinti da lettere maiuscole. I gruppi \"A\", \"C\" e \"D\" hanno calore e precipitazioni sufficienti da permettere la crescita di alberi d'alto fusto (vegetazione forestale e boschiva).\nMicroclimi.\nDai microclimi nell'ambito dei gruppi principali sono designati da una seconda lettera, in base al codice.\nDalle combinazioni dei due gruppi di lettere risultano undici sottotipi.\nPer differenziare ancora di pi\u00f9 le variazioni di temperatura o di altri elementi, K\u00f6ppen aggiunse ulteriori lettere al codice.\nLimite di aridit\u00e0.\nUno degli indici pi\u00f9 complessi del sistema di K\u00f6ppen \u00e8 il limite di aridit\u00e0 (\"Trockenheitgrenze\"), che separa i climi piovosi (\"A\", \"C\", \"D\") da quelli aridi e si calcola in tre modi diversi a seconda del regime precipitativo. Si tenga presente che nel sistema di K\u00f6ppen \"r\" \u00e8 uguale al cumulato annuo delle precipitazioni in centimetri (quindi precipitazioni totali in mm diviso 10), mentre \"t\" \u00e8 uguale alla temperatura media annua. Se nelle formule seguenti il valore a sinistra \u00e8 minore di quello a destra si ha un clima arido.\nEsiste poi il limite di deserticit\u00e0 che differenzia il tipo \"BS\" dal \"BW\". Se nelle formule seguenti il valore a sinistra \u00e8 minore di quello a destra si ha un clima steppico (BS).\nCritiche al sistema di K\u00f6ppen.\nAlcuni climatologi hanno sostenuto che il sistema di K\u00f6ppen potrebbe essere migliorato. Una delle obiezioni pi\u00f9 frequenti riguarda il gruppo \"C\" dei climi temperati, considerato da molti come troppo ampio. Per esempio, New York e Orlando (Florida) rientrano entrambi in questo schema climatico, nonostante enormi differenze tra questi due luoghi. In \"Climatologia Applicata\" (prima edizione pubblicata nel 1966), John F. Griffiths ha proposto una nuova zona subtropicale, che comprende le aree con un mese pi\u00f9 freddo compreso tra 6 e 18\u00a0\u00b0C (43 e 64\u00a0\u00b0F), suddividendo il gruppo \"C\" in due parti quasi uguali (il suo schema assegna la lettera \"B\" per la nuova zona e identifica i climi asciutti con una lettera supplementare subito dopo la lettera della temperatura di base).\nGlenn Trewartha ha sviluppato un metodo alternativo che altera completamente i gruppi dal \"C\" all\"E\", aggiungendo il tipo \"F\". Il tipo \"C\" di Trewartha \u00e8 definito come un clima che ha la temperatura del mese pi\u00f9 freddo sotto 18\u00a0\u00b0C e da 8 a 12 mesi con temperatura media maggiore di 10\u00a0\u00b0C; il tipo \"D\" ha temperatura del mese pi\u00f9 freddo sotto 18\u00a0\u00b0C e da 4 a 7 mesi con temperatura maggiore di 10\u00a0\u00b0C; il tipo \"E\" ha da 1 a 3 mesi con temperatura maggiore di 10\u00b0\u00a0C e il tipo \"F\" ha la temperatura del mese pi\u00f9 caldo sotto 10\u00a0\u00b0C."}
{"id": "1707388", "revid": "1924342", "url": "https://it.wikipedia.org/wiki?curid=1707388", "title": "Lost (gruppo musicale)", "text": "I Lost sono un gruppo italiano composto da tre ragazzi provenienti da Vicenza.\nStoria.\nI Lost nascono ufficialmente nell'estate 2003 dall'amicizia tra il cantante Walter Fontana e il chitarrista Roberto Visentin. Successivamente tramite amicizie a catena entrano a far parte della band il batterista Filippo Spezzapria, il bassista Matthew Miller e il chitarrista Giulio Dalla Stella. Dopo un paio di mesi dalla formazione arriva il primo ingaggio presso un festival cittadino. Nel 2006 alcune incomprensioni con Matthew fanno arrivare al basso Luca Donazzan. La pubblicazione del demo del brano \"My (?)\" su MySpace nel 2006 riscuote un inaspettato successo tra gli utenti del \"social network\". Cos\u00ec, nel settembre del 2006, i Lost firmano un contratto per la casa di produzione Bass Department Records di Matteo Franzan che diventer\u00e0 cos\u00ec il loro produttore, seguendoli da allora nella loro crescita artistica e professionale. Nell'estate 2007 il gruppo si iscrive al Cornetto Free Music Audition e viene selezionato per la diretta del programma musicale TRL Extra Live di Bari. Grazie a questa manifestazione e alla registrazione del videoclip \"Oggi\", l'etichetta discografica Carosello decide di scritturarli.\nA fine 2008 Giulio Dalla Stella (ex chitarrista) lascia il gruppo per continuare gli studi all'universit\u00e0.\nIl successo e il momentaneo scioglimento.\nIl singolo \"Oggi\" esce il 15 novembre 2007 e la settimana seguente entra al ventisettesimo posto della classifica di vendita, in Italia, grazie soprattutto alla promozione alla trasmissione di MTV \"Total Request Live\". A fine anno i Lost vengono nominati come il miglior gruppo \"riempipiazza 2007\" italiano, a fianco di altri artisti italiani e internazionali.Con il nuovo anno la band pubblica il secondo singolo \"Tra pioggia e nuvole\", ancora promosso da TRL.\nIl 25 gennaio 2008 viene pubblicato il loro primo album \"XD\", nome che rappresenta un omaggio al web dove la band si \u00e8 fatta conoscere. Il disco arriva alla ventisettesima posizione della classifica di vendite italiana. Dopo l'uscita dell'album inizia il loro primo tour italiano: \"XD Live Tour 2.0\". Sin dall'inizio il gruppo ha avuto un contatto diretto con i suoi ascoltatori tramite internet, con diverse iniziative realizzate esclusivamente per la rete, attraverso il loro sito e il loro spazio su MySpace. Tra queste Live 2.0, che prevede la partecipazione di un fan (il \"reporter\") che, seguendo la band per tutta una data del loro tour, riporta sul sito le sue sensazioni e quelle del gruppo.\nNel febbraio 2008 i Lost hanno lanciato un podcast ufficiale nel quale vengono pubblicati filmati di \"backstage\" e tutto quello che riguarda la band al di fuori dell'esibizione live. Nell'estate del 2008 i Lost hanno aperto gli spettacoli di due date del tour italiano dei Tokio Hotel a Roma e Modena, dopo aver aperto in precedenza la data milanese dei Simple Plan.Nel novembre del 2008 realizzando il loro primo CD + DVD grazie ad MTV intitolato \"Lost Live@Mtv\", trainato dal singolo \"Nel silenzio\", che debutta direttamente alla numero uno dei DVD pi\u00f9 venduti in Italia, rimanendo stabile anche nella seconda settimana.\nNel mese di marzo inoltre viene riconosciuto il \"DVD di platino\" per le vendite.\nIl 16 maggio 2009, hanno partecipato ai TRL Awards 2009, sono stati nominati in ben 4 categorie: Best #1 Of The Year, Best TRL Artist Of The Year, Best Riempipiazza, Best Band, portandosi a casa il premio Best Band.\nIl secondo album dei Lost, intitolato \"Sospeso\", \u00e8 uscito il 29 maggio 2009. Il singolo di apripista del disco \u00e8 \"Sulla mia pelle\" che vede la partecipazione di Joel Madden dei Good Charlotte.\nNel mese di luglio, il cd \"Sospeso\" viene riconosciuto come disco d'oro. Successivamente, il 7 settembre 2009, partecipano come guest star ad una puntata della fiction di Rai 2 \"L'ispettore Coliandro\". Inoltre, sono stati premiati come Best Italian Act per l'MTV Europe Music Awards 2009, svoltosi a Berlino.\nIl 4 maggio 2010, esce il loro terzo album \"Allora sia buon viaggio\", composto da 11 tracce tra cui un brano completamente strumentale. Per la scrittura di alcuni testi, il cantante Walter Fontana ha collaborato con il cantautore Niccol\u00f2 Agliardi.\nIl singolo \"L'applauso del cielo\" fa colonna sonora al film \"Una canzone per te\" di Herbert Simone Paragnani, prodotto in collaborazione con MTV. In questo film i Lost fanno un piccolo cameo, interpretando loro stessi.\nL'8 maggio 2010 i Lost partecipano ai TRL Awards di Genova, dove sono nominati in 3 categorie: best fan club, best band e best trl video, vincendo nella categoria \"Best Fan Club\". Nello stesso mese e anno esce il singolo \"Il cantante\".\nNel 2011 i Lost dichiarano di volersi prendere una pausa dalle scene. Nel mese di aprile Walter Fontana, tramite un comunicato stampa, ufficializza la sua carriera da solista. Conseguentemente a questa decisione, nell'ultima settimana di luglio 2011, Roberto Visentin e Luca Donazzan annunciano la formazione di un nuovo gruppo musicale: Lavinia.\nIl 13 maggio 2016 Walter Fontana ha pubblicato il suo primo disco da solista intitolato \"Sono qui\". Alcuni giorni prima dell'uscita del disco \u00e8 stato presentato il singolo \"Perfetto\" con la partecipazione di Jethro Sheeran ed il videoclip diretto da Vittorio Brumotti.\nIl 4 dicembre 2017 (dopo circa 7 anni dall'ultima comparsa) i Lost pubblicano sulla propria pagina Facebook la locandina di un nuovo concerto svoltosi il 22 dicembre 2017 al \"Revolution Club\" di Molvena (VI) in cui la band si \u00e8 esibita senza lo storico batterista Filippo Spezzapria.\nIl ritorno.\nIl 4 aprile 2018 i Lost attraverso i propri account social network comunicano ufficialmente il loro ritorno.\nA partire dal 15 aprile 2018 tutti gli album dei Lost sono disponibili sulla piattaforma Spotify.\nIl 18 aprile 2018 i Lost comunicano la loro primissima data dopo la reunion. Si esibiranno nella citt\u00e0 natale del gruppo, Thiene (VI), il 21 giugno 2018 in Piazza Chilesotti alle ore 21:35.\nIl 29 maggio 2019 (11 anni dopo l'uscita del singolo \"Standby\") esce il nuovo singolo \"Una canzone buona\".\nIl 12 dicembre 2019 esce il nuovo singolo \"I suoi vent'anni\" che segna una svolta musicale per la band.\nIl 15 gennaio 2021 esce il nuovo singolo \"Banksy\".\nIl 9 aprile 2021 esce il singolo \"Come ci siamo arrivati\".\nIl 23 luglio 2021 esce il singolo \"Sole tropicale\" che vede la collaborazione con la cantautrice Giorgieness.\nDiscografia.\nCollaborazioni"}
{"id": "1707399", "revid": "1318658", "url": "https://it.wikipedia.org/wiki?curid=1707399", "title": "Giacomo Chiappori", "text": "Biografia.\nNel 1989 Chiappori aderisce alla Lega Nord e negli anni successivi ricopre diversi incarichi: segretario della sezione Golfo Dianese, segretario provinciale di Imperia, segretario della Lega Nord Liguria (1994-1998) subentrato a Bruno Ravera, membro del Consiglio Federale della Lega Nord, presidente della Guardia Nazionale Padana.\nEletto alla Camera dei deputati nel 1996, ricopre l'incarico di capogruppo della Lega Nord in seno alla Commissione Attivit\u00e0 Produttive. Ha ricoperto il ruolo di vice capogruppo della Lega Nord alla Camera nel 1996.\nIl 23 aprile 1995 \u00e8 il candidato della Lega Nord per la Presidenza della Liguria e ottiene il 6,54%.\nPartecipa alla stesura della nuova \"Legge Quadro del Turismo\" e alla messa a regime del Trattato di Schengen nel settore Turistico. Si fa inoltre conoscere in quanto primo firmatario della proposta di legge sulla castrazione chimica.\nNel 2001 non viene rieletto alla Camera, essendo capolista in Liguria e non avendo la Lega Nord superato il 4% su base nazionale. In concomitanza viene per\u00f2 eletto sindaco di Villa Faraldi, carica alla quale viene riconfermato nel 2006 con circa l'80% dei consensi.\nNel 2002 viene nominato dal Ministro delle attivit\u00e0 produttive Antonio Marzano consigliere di amministrazione dell'Ente Nazionale Italiano per il Turismo. In questa veste viene delegato a rappresentare l'Italia al \"World Travel Market\" di Londra, alla prima Fiera turistica cinese di Shanghai e a New York per occuparsi dell'acquisto della nuova sede dell'Istituto nazionale per il commercio estero. \u00c8 stato inoltre responsabile del progetto \"Italy World\".\nNel 2003, su espresso mandato di Umberto Bossi, crea un movimento politico denominato Alleanza Federalista, di fatto emanazione della Lega Nord nel Centro-Sud.\n\u00c8 rieletto alla Camera dei deputati nella XVI Legislatura, per il Partito Lega Nord nella Circoscrizione Lombardia 1. \u00c8 Vicepresidente della Commissione Difesa. Dal 4 ottobre 2011 al 16 novembre 2011 \u00e8 membro della Commissione Esteri in sostituzione del Ministro delle riforme Umberto Bossi.\nIl 30 maggio del 2006 viene eletto alla carica di sindaco del comune di Villa Faraldi in provincia di Imperia con la percentuale eclatante del 79,9% dei voti.\nDal 2008 \u00e8 nuovamente deputato alla Camera per la Lega Nord. Il 16 maggio del 2011 \u00e8 stato eletto alla carica di Sindaco di Diano Marina in provincia di Imperia, con una percentuale del 48,37% e riconfermato primo cittadino del comune dianese nelle elezioni amministrative del 5 giugno 2016 con la percentuale del 47,6%.\nL'11 maggio 2017 \u00e8 eletto alla carica di Consigliere della Provincia di Imperia con 3.543 voti ponderali.\nDopo le elezioni, il Presidente della Provincia assegna a Chiappori le deleghe per i trasporti e il turismo e nel 2019 cessa dalla carica di consigliere provinciale per scadenza naturale del mandato.\nSempre nel 2017 \u00e8 nominato dall'Assemblea dell'ANCI Liguria Coordinatore della Commissione Immigrazione ed in tale veste si occupa, tra l'altro, del delicato dossier del Centro di Accoglienza di Ventimiglia, al confine con la Francia.\nDal 2017 Giacomo Chiappori \u00e8 anche Vice Presidente di ANCI Liguria, presieduta dal Sindaco di Genova, Marco Bucci.\nNel 2018 \u00e8 eletto dai Sindaci della Provincia di Imperia, riuniti in assemblea, Presidente del Comitato Tecnico della societ\u00e0 consortile pubblica Rivieracqua che gestisce il servizio idrico integrato della Provincia di Imperia: in tale veste assume il ruolo di coordinatore dell'organismo di controllo analogo della societ\u00e0 interamente pubblica. \nIl 30 luglio 2020, dopo essere uscito dalla Lega, annuncia di volersi candidare alla presidenza della Regione Liguria con la sua lista \"Grande Liguria - Chiappori Presidente\", espressione del partito Grande Nord di cui il suo assessore al bilancio Luigi Basso \u00e8 il coordinatore regionale. Chiappori, candidato in prima persona in tre province su quattro, sfida il Governatore Giovanni Toti (sostenuto da tutta la coalizione di centro-destra) e punta a raccogliere i voti dei leghisti delusi dalla svolta sovranista del leader Matteo Salvini. La sua lista mette insieme per\u00f2 solo lo 0,52% pari a circa 3500 voti; personalmente Chiappori raccoglie 459 preferenze nella Provincia di Imperia, 68 in quella di Savona e 31 su Genova.\nVicende giudiziarie.\nDenunciato per diffamazione \nper aver dichiarato dell'allora amministratore delegato della GM SpA Roberto Elena azioni illegali come secondo quanto detto da Chiappori \u201cscivolava su qualche assegnino di collaborazione \u201d. Nel 2012 \u00e8 una dichiarazione a seguito delle accuse che gli erano state mosse per l'imbarcazione \"agh\u00e9\" (10 metri ormeggiata nel porto di Diano Marina, controllato dalla Gm SpA) di sua propriet\u00e0 per la quale deve rispondere per chiarire la posizione, dal predecessore Zunino il quale lo accusa anche di averlo estromesso con motivi di urgenza dalla carica di amministratore delegato della Gm SpA.\nLa vicenda si \u00e8 conclusa con una sentenza di non doversi procedere per estinzione del reato a seguito di remissione di querela, nel 2015.\nNel comune di Diano Marina alle votazioni del maggio 2011, secondo un articolo de Il Secolo XIX, Chiappori avrebbe pronunciato la seguente frase riportata virgolettata: \u00abSe ci fate avere i voti della comunit\u00e0 calabrese ti nomino amministratore unico della GM\u00bb. A seguito di ci\u00f2 Chiappori e tre assessori vengono indagati per il reato di voto di scambio semplice , reato previsto dall'art. 86 del DPR 570/1960 e punito con la reclusione da sei mesi a tre anni. Questa proposta d'accordo di messa in carica come amministratore unico della Gestioni Municipali SpA si \u00e8 concretizzata a seguito della modifica dello statuto della societ\u00e0, che non prevedeva nella gerarchia un unico amministratore , e della nomina di Domenico Surace il 31 gennaio 2012, calabrese.\nIl processo \u00e8 ancora in corso in primo grado, nonostante le accuse siano estinte per intervenuta prescrizione del reato, Giacomo Chiappori ha dichiarato al giudice di volere una pronuncia di completa assoluzione nel merito e, quindi, ha rinunciato ad avvalersi della prescrizione.\nChiappori \u00e8 indagato anche per abuso d'ufficio per aver detto a un agente di polizia locale di annullare una multa a un ristoratore che aveva mantenuto un \"dehors\" oltre il tempo della concessione, e per finanziamento illecito per aver fatto tagliare alcune piante in una sua propriet\u00e0 da una cooperativa che ha appalti per il Comune che avrebbe emesso una fattura inferiore al valore dei lavori compiuti.\nIl processo \u00e8 terminato con sentenza di assoluzione piena e nel merito di Giacomo Chiappori: all'udienza di discussione lo stesso Pubblico Ministero che chiese il processo ha terminato chiedendo l'assoluzione piena per l'imputato ."}
{"id": "1707404", "revid": "1833487", "url": "https://it.wikipedia.org/wiki?curid=1707404", "title": "Regione Metropolitana di Recife", "text": "La regione metropolitana di Recife \u00e8 l'area metropolitana di Recife nello Stato del Pernambuco in Brasile.\nComuni.\nComprende 14 comuni (ordinati per popolazione):"}
{"id": "1707405", "revid": "484362", "url": "https://it.wikipedia.org/wiki?curid=1707405", "title": "Monte Thor", "text": "Il monte Thor, ufficialmente \"Thor Peak\", \u00e8 una montagna situata all'interno dell'Auyuittuq National Park, sull'isola di Baffin, nel territorio del Nunavut in Canada.\nHa un'altezza di 1675 metri e si trova a 46\u00a0km a nord-est di Pangnirtung. La caratteristica principale della montagna \u00e8 quella di presentare la parete verticale pi\u00f9 elevata del mondo, alta 1250 metri e con un'inclinazione media di 105\u00b0 . Il monte fa parte della catena montuosa dei monti Baffin che a loro volta fanno parte della Cordigliera Artica. Il monte Thor venne scalato per la prima volta nel 1953 da una squadra dell'Arctic Institute of North America. I membri del team furono Hans Weber, J Rothlisberger e F. Schwarzenbach. Gli stessi uomini scalarono la Torre Nord del monte Asgard (anche questa per la prima volta)."}
{"id": "1707410", "revid": "496707", "url": "https://it.wikipedia.org/wiki?curid=1707410", "title": "Just a Girl", "text": "Just a Girl \u00e8 una canzone del gruppo musicale californiano No Doubt, estratta come singolo discografico nel 1995 e contenuta nell'album \"Tragic Kingdom\".\nDescrizione.\nIl brano \u00e8 stato scritto da Gwen Stefani e Tom Dumont, prodotto da Matthew Wilder, registrato da Phil Kaffel e George Landress e mixato da Holman e Paul Palmer.\nDescrive l'esasperazione con cui venivano descritte le ragazze e in generale le figure femminili. Secondo gli autori, infatti, lo stereotipo di ragazza era rappresentato con un carattere debole e con un uomo accanto che doveva prendersi cura di loro. Inoltre l'autrice si sofferma sul fatto che i padri di queste ragazze sono spesso preoccupati al pensiero delle figlie, che si ritirano tardi e che guidano la macchina da sole per rincasare la sera.\nVideo musicale.\nIl video musicale del brano \u00e8 stato diretto da Mark Kohr."}
{"id": "1707425", "revid": "729019", "url": "https://it.wikipedia.org/wiki?curid=1707425", "title": "Alessandro Farnese (generale)", "text": "Biografia.\nSuo fratello maggiore Ranuccio II Farnese divenne duca alla morte del padre nel 1646.\nFu generale di cavalleria prima presso Venezia, dal 1656 al 1658, poi sotto la Spagna nel 1664.\nOttenne successivamente il titolo di vicer\u00e9 di Navarra e poi della Catalogna. In ultimo fu nominato governatore dei Paesi Bassi, incarico che ricopr\u00ec dall'11 aprile 1680 per due anni.\nDa Maria de Lao y Carillo ebbe quattro figli illegittimi:\nNel 1687 fu consigliere di Stato in Spagna.\nMor\u00ec a Madrid nel 1689 e fu sepolto nella cappella agostiniana"}
{"id": "1707426", "revid": "767487", "url": "https://it.wikipedia.org/wiki?curid=1707426", "title": "James Valentine", "text": "Biografia.\nValentine nacque in una famiglia assai ricca e molto conosciuta nella regione: entrambi i genitori infatti erano professori. Il padre volle che il figlio prendesse a tutti costi il suo posto nel lavoro, mentre la madre non lo forz\u00f2 molto. Tuttavia, dopo essere stato ad un concerto dei Police, Valentine rimase molto impressionato dalla performance con la chitarra di Andy Summers e da l\u00ec cominci\u00f2 la sua sfrenata passione per la chitarra. A dodici anni cominci\u00f2 a prendere lezioni da Jimmy Felyx, noto chitarrista del \"Festival di Dallas\".\nCarriera.\nJames cominci\u00f2 a suonare a Lincoln con varie band: \"Kid Quarkstar\", \"Mondello\" e \"Happy Dog\". Nel 2000 gli Happy Dog cambiarono il loro nome in Square ed iniziarono a fare concerti anche fuori da Lincoln, soprattutto in California, dove Valentine perfezion\u00f2 ulteriormente il suo rapporto con la chitarra. D'un tratto gli Square conobbero i \"Kara's Flower\", diventando subito amici: fu un'amicizia che segn\u00f2 la svolta. Infatti i Kara's erano in cerca di un chitarrista e la loro scelta cadde su Valentine, che accett\u00f2 con entusiasmo; ci\u00f2 fu dovuto al fatto che ormai fra i membri degli Square serpeggiava molta tensione. I Kara's Flower cambiarono poi nome in Maroon 5. Col passare del tempo la popolarit\u00e0 di James crebbe assieme a quella di altri membri e la canzone Wake Up Call del secondo album in studio del gruppo \"It Won't Be Soon Before Long\", venne scritta da Valentine. Durante un'esibizione dei Maroon 5 agli MTV Cribs, James mostr\u00f2 la foto del gruppo funk dei Reel Big Fish.\nJames Valentine \u00e8 anche grande amico di John Mayer, che incontr\u00f2 nel 1996 all'\"Accademia musicale di Berklee\" a Boston in una settimana di prove con la chitarra. Valentine cerc\u00f2 di convincerlo a spostarsi a Lincoln per suonare con le rock band dei \"Baby Jason\" e degli \"Spankers\". James ha inoltre contribuito alla pubblicazione dell'album \"Continuum\" di Mayer nel 2006, con i singoli \"Stop This Train\" e \"In Repair\".\nHa anche suonato la chitarra per l'album di Jerry Lewis, Rabbit Fur Coat ed \u00e8 apparso anche nel video del suo singolo \"Rise up With Fists\"."}
{"id": "1707427", "revid": "486946", "url": "https://it.wikipedia.org/wiki?curid=1707427", "title": "Tar del Lazio", "text": ""}
{"id": "1707430", "revid": "290351", "url": "https://it.wikipedia.org/wiki?curid=1707430", "title": "Paul Adelstein", "text": "Noto per il ruolo di Paul Kellerman nella serie TV \"Prison Break\" e di Cooper Freedman in \"Private Practice\" e \"Grey's Anatomy\". \u00c8 inoltre apparso in piccole parti in serie come Brooklyn 99, \"Scrubs\", \"Medium\", \"Law &amp; Order\" e \"ER\" (Episodio 8x17). Nel 2006 ha sposato l'attrice Liza Weil, nota per il ruolo di Paris Geller in \"Una mamma per amica\", da cui ha avuto una figlia, Josephine Elizabeth nata il 20 aprile 2010. \nHa interpretato anche diverse parti nel film \"Indiavolato\" con Brendan Fraser. Nelle scene di combattimento, in special modo durante Prison Break, Roderick Strong gli fa da controfigura."}
{"id": "1707432", "revid": "484362", "url": "https://it.wikipedia.org/wiki?curid=1707432", "title": "Monte Whisler", "text": "Il Monte Whisler (2.500 ) \u00e8 una montagna appartenente al \"British Empire Range\" sull'Isola di Ellesmere, situata nel territorio canadese del Nunavut.\n\u00c8 situato circa 12\u00a0km a nord-est del Monte Barbeau (2616\u00a0m), che \u00e8 la vetta pi\u00f9 alta del sistema montuoso. La montagna \u00e8 completamente circondata dal ghiacciaio Henrietta Nesmith."}
{"id": "1707436", "revid": "484362", "url": "https://it.wikipedia.org/wiki?curid=1707436", "title": "Monte Commonwealth", "text": "Il monte Commonwealth (2.225 - in inglese \"Commonwealth Mountain\") \u00e8 una montagna situata sull'Isola di Ellesmere nel territorio canadese del Nunavut. Si trova all'interno del Quttinirpaaq National Park ed \u00e8 la cima pi\u00f9 elevata delle Challenger Mountais che a loro volta fanno parte della catena montuosa della Cordigliera Artica."}
{"id": "1707439", "revid": "1442080", "url": "https://it.wikipedia.org/wiki?curid=1707439", "title": "Contee dell'Indiana", "text": "Lista delle 92 contee dell'Indiana, negli Stati Uniti d'America:"}
{"id": "1707440", "revid": "287204", "url": "https://it.wikipedia.org/wiki?curid=1707440", "title": "Regione Metropolitana di Baixada Santista", "text": "La regione metropolitana di Baixada Santista \u00e8 l'area metropolitana di Santos, nello Stato di San Paolo in Brasile. \u00c8 stata la prima regione metropolitana di una citt\u00e0 non capitale di stato.\nComuni.\nComprende 9 comuni:"}
{"id": "1707444", "revid": "1793900", "url": "https://it.wikipedia.org/wiki?curid=1707444", "title": "Villa Valmarana (Vigardolo)", "text": "Villa Valmarana, sita a Vigardolo di Monticello Conte Otto in provincia di Vicenza, \u00e8 una villa veneta progettata da Andrea Palladio nel 1542, tra le prime opere autonome dell'architetto. L'edificio \u00e8 dal 1996 nell'elenco dei patrimoni dell'umanit\u00e0 dell'UNESCO, assieme alle altre ville palladiane del Veneto.\nStoria.\nNei primi anni 1540 Palladio progetta una piccola villa per i due cugini Giuseppe e Antonio Valmarana nel fondo ereditato in comune a Vigardolo, pochi chilometri a nord di Vicenza. La necessit\u00e0 di alloggiare nell'edificio due nuclei familiari potrebbe spiegare la particolare disposizione delle stanze, organizzate in due appartamenti autonomi e simmetrici, accessibili dal salone posteriore anzich\u00e9 dalla loggia frontale in comune fra i due cugini.\nLa data assai precoce colloca il progetto per villa Valmarana fra le prime prove autonome dell'architetto, testimoniate da un ricco gruppo di disegni autografi, uno dei quali (RIBA XVII/2r) \u00e8 con tutta evidenza il progetto preparatorio per l'edificio. Le differenze fra il disegno e l'edificio realizzato possono spiegarsi con le difficolt\u00e0 sorte in fase di costruzione: nella villa mancano l'alto podio dove disporre gli ambienti di servizio seminterrati (irrealizzabile per la presenza di numerosi corsi d'acqua) e il frontone interrotto, mentre compare un mezzanino; il soffitto della loggia \u00e8 piano anzich\u00e9 a volta. Frammenti di decorazione parietale testimoniano che la villa era in origine completamente affrescata.\nSi tratta in definitiva di un progetto di transizione, in cui troviamo tuttavia per la prima volta compiutamente formulati i tratti caratterizzanti del linguaggio palladiano. Nella villa sono presenti infatti elementi propri della tradizione costruttiva vicentina, come la disposizione delle stanze, che ricalca quella di villa Trissino a Cricoli, e in particolare di quelle laterali legate da precisi rapporti proporzionali (2:3:5, e precisamente 12,18 e 30 piedi vicentini).\nAccanto a loro tuttavia convivono le suggestioni formali derivanti dalle grandi strutture termali antiche, conosciute direttamente da Palladio nel primo viaggio a Roma del 1541, ben riconoscibili nella loggia, nelle strutture voltate delle stanze e nella serliana utilizzata come filtro verso l'ambiente esterno."}
{"id": "1707447", "revid": "149727", "url": "https://it.wikipedia.org/wiki?curid=1707447", "title": "Friedrich Ludwig Jahn Sportpark", "text": ""}
{"id": "1707456", "revid": "124036081", "url": "https://it.wikipedia.org/wiki?curid=1707456", "title": "Aldo Maria Valli", "text": "Biografia.\nDa sempre appassionato di giornalismo, fin dai tempi del liceo classico fa il correttore di bozze e scrive articoli per testate varie. Laureato in Scienze politiche all'Universit\u00e0 Cattolica del Sacro Cuore di Milano con una tesi in Teoria e tecnica dell'informazione (relatore il professor Angelo Narducci), nel 1978 diventa pubblicista e nel 1986 giornalista professionista. Dal 1980 al 1984 \u00e8 redattore della casa editrice dell'Opus Dei Ares e del mensile \"Studi cattolici\" diretto da Cesare Cavalleri, anch'esso di orientamento fortemente conservatore. Dal 1984 al 1988 lavora nella redazione di \"Avvenire\", dove diventa caposervizio. Dal 1988 al 1995 \u00e8 alla Rai di Milano, prima come cronista, poi come caposervizio, conduttore del GR e del TG regionali, redattore esperto di religione (specialmente seguendo l'attivit\u00e0 del cardinale Carlo Maria Martini) e vicecaporedattore dell'edizione milanese del TG3 nazionale.\nDall'aprile 1995 \u00e8 a Roma, al TG3 nazionale, prima come cronista, poi dal 1996 come vaticanista. Ha seguito papa Giovanni Paolo II in circa quaranta viaggi internazionali e ne ha raccontato l'agonia (aprile 2005) in lunghe edizioni speciali. Al TG3 diventa capo della redazione esteri, poi nel luglio 2007 passa al TG1 come vaticanista. Per Speciale TG1 ha realizzato \"Il mistero padre Pio\" (28 ottobre 2007), \"Il miracolo Lourdes\" (27 gennaio 2008), \"Opus Dei\" (28 settembre 2008), \"Una scommessa chiamata Concilio\" (15 febbraio 2009), \"Rivoluzione Francesco\" (9 marzo 2014). \nDal luglio 2019 passa a Rai Sport, con l'incarico di caporedattore al Coordinamento, fino al pensionamento avvenuto a gennaio 2020.\nCura il blog \"Duc in altum\". A partire dal 2016, dopo la lettura dell'esortazione apostolica \"Amoris laetitia\", nel suo blog e nei suoi libri inizia a criticare apertamente le ambiguit\u00e0 dell'insegnamento di papa Francesco.\nCollabora con la rivista \"Studi cattolici\". Ha scritto libri che si occupano di religione, famiglia, mass media. Tra le sue pubblicazioni, \"Il mio Karol\" (Paoline), \"Storia di un uomo. Ritratto di Carlo Maria Martini\" (\u00c0ncora), \"Piccolo mondo vaticano. La vita quotidiana nella citt\u00e0 del Papa\" (Laterza), \"Milano nell'anima. Viaggio nella Chiesa ambrosiana\" (Laterza), \"Benedetto XVI. Il pontificato interrotto\" (Mondadori), \"Il forziere dei papi. Storia, volti e misteri dello Ior\" (\u00c0ncora), \"Noi del Cinquantotto. Breve manuale di storia recente a uso di figli e nipoti\" (\u00c0ncora), \"266. Jorge Mario Bergoglio. Franciscus P.P.\" (Liberilibri), \"Come la Chiesa fin\u00ec\" (Liberilibri), \"Il caso Vigan\u00f2\" (Fede &amp; Cultura), \"L'ultima battaglia\" (Fede &amp; Cultura)."}
{"id": "1707458", "revid": "585241", "url": "https://it.wikipedia.org/wiki?curid=1707458", "title": "Monte Bregagno", "text": "Il monte Bregagno \u00e8 una montagna delle Prealpi Luganesi alta 2.107\u00a0m s.l.m. Si trova sulla sponda occidentale del lago di Como e, bench\u00e9 di modesta altezza, con la sua imponenza domina tutto l'alto Lario.\nDescrizione.\nDalla sua vetta, che segna il confine tra i comuni di Plesio, Cremia e Garzeno, si delinea verso ovest il cosiddetto \"costone del Bregagno\" che comprende le cime del monte Marnotto (2.088\u00a0m s.l.m.), pizzo d'Aigua (1.954\u00a0m s.l.m.), monte Tabor (2.079\u00a0m s.l.m.), cima Pianchette (2.158\u00a0m s.l.m.). e pizzo di Gino (2.245\u00a0m s.l.m.).\nLa lunga dorsale sud, oltrepassata l'anticima del Bregagnino e la sella di Sant'Amate, si innalza negli speroni rocciosi del monte Grona."}
{"id": "1707463", "revid": "1924342", "url": "https://it.wikipedia.org/wiki?curid=1707463", "title": "Don't Speak", "text": "Don't Speak \u00e8 un singolo del gruppo musicale statunitense No Doubt, pubblicato il 15 aprile 1996 come terzo estratto dal terzo album in studio \"Tragic Kingdom\".\nDescrizione.\nLa canzone \u00e8 stata scritta da Eric Stefani e da sua sorella Gwen Stefani, prodotta da Matthew Wilder, registrata da Phil Kaffel e missata da Holman e Paul Palmer. Oltre ai musicisti della band, ha collaborato Melissa Hasin, che nel brano suona il violoncello. Il testo parla della fine della relazione sentimentale tra Tony Kanal e Gwen, durata sette anni.\nIl brano \u00e8 stato nominato come \"canzone dell'anno\" e \"miglior performance pop (gruppi musicali)\" ai Grammy Awards 1998. Riceve una nomination anche agli MTV Europe Music Awards 1997 come \"best song\" (e anche \"best new act\" per la band).\nVideo musicale.\nLa maggior parte del video di \"Don't Speak\", diretto da Sophie Muller, si svolge in un garage, mentre altre scene si concentrano sul volto di Gwen Stefani, lasciando il resto del gruppo in ombra. Inoltre vengono mostrati spezzoni di performance dal vivo dei No Doubt insieme ai Dog Eat Dog ed ai Goldfinger durante un concerto al Roseland Ballroom di New York tenutosi il 21 agosto 1996.\nPrima che nel video la musica parta, all'inizio c'\u00e8 una scena in cui Tony Kanal prende un'arancia da un albero. Il video si conclude con Kanal che rimette l'arancia al suo posto. Durante le trasmissioni del video, normalmente queste scene sono state tagliate.\nIl video ha vinto il premio come \"miglior video di un gruppo\" agli MTV Video Music Award 1997, dove era in nomination anche nella categoria \"miglior video dell'anno\".\nSuccesso commerciale.\nNonostante la sua popolarit\u00e0, \"Don't Speak\" non \u00e8 mai entrato nella Billboard Hot 100 (dato che all'epoca le regole della classifica imponevano l'uscita del brano su supporto fisico), ma raggiunse la vetta della Billboard Hot 100 Airplay, dove rimase per 16 settimane consecutive (record battuto due anni dopo da \"Iris\" dei Goo Goo Dolls). Successivamente il brano \u00e8 arrivato alla prima posizione in Regno Unito e Irlanda, poi anche in Canada, Belgio, Paesi Bassi, Svizzera, Germania, Norvegia, Svezia, Danimarca e Lituania. Ha guadagnato la prima posizione nella \"Eurochart Hot 100 Singles\", dove \u00e8 rimasto per nove settimane. In Australia il singolo \u00e8 rimasto in vetta alle classifiche per otto settimane.\nIl singolo \u00e8 stato certificato doppio disco di platino in Australia e Norvegia; disco d'oro in Svezia, Paesi Bassi, Francia, Regno Unito e Austria; disco di platino in Svizzera e Germania."}
{"id": "1707464", "revid": "212813", "url": "https://it.wikipedia.org/wiki?curid=1707464", "title": "Astrea calcio", "text": ""}
{"id": "1707469", "revid": "770813", "url": "https://it.wikipedia.org/wiki?curid=1707469", "title": "Diamond DA42", "text": "Il Diamond DA42 Twin Star \u00e8 un bimotore ad elica da turismo multiruolo ad ala bassa prodotto dall'azienda austriaca Diamond Aircraft Industries GmbH negli anni duemila.\nCaratterizzato dalla costruzione con largo uso di materiali compositi, pur se principalmente indirizzato al mercato dell'aviazione generale, \u00e8 stato adottato anche dalle aeronautiche militari di Thailandia, Regno Unito e Niger.\nIl Diamond DA42 Twin Star \u00e8 stato il primo bimotore ad elica nella sua categoria ad essere costruito in Europa negli ultimi 25 anni.\nStoria del progetto.\nIl DA42 \"Twin Star\" fu certificato in Europa nel 2004 e negli Stati Uniti d'America nel 2005.\nNei primi anni duemila l'azienda austriaca decise di promuovere uno sviluppo bimotore del proprio monomotore Diamond DA40 \"Diamond Star\". Il nuovo velivolo era indirizzato ad ottimizzare le prestazioni ricorrendo ad un largo uso di materiali compositi per ridurre la massa complessiva del modello ed adottando una motorizzazione adatta a ridurre il pi\u00f9 possibile il consumo di combustibile.\nIl prototipo venne portato in volo per la prima volta il 9 dicembre 2002 con Christian Dries, amministratore delegato e proprietario della Diamond Aircraft Industries, ed un ingegnere di volo a bordo.\nIl DA42 venne equipaggiato con una coppia di motori diesel Centurion 1.7 capaci di esprimere una potenza pari a 135 hp (99 kW), modificati per poter utilizzare al posto del carburante diesel il Jet-A, combustibili normalmente destinati ai motori a reazione. Il consumo di combustibile risultava essere circa la met\u00e0 rispetto ad un bimotore della stessa categoria alimentato ad avgas.\nThielert Aircraft Engines ha terminato la produzione della versione con motore 1.7 L Centurion (siglato come TAE 125-01 Centurion 1.7) in favore della nuova versione di motore 2.0 L (TAE 125-02-99). La Diamond ha iniziato ad installare i nuovi motori nei primi mesi del 2007. Nonostante la cilindrata sia superiore alla precedente versione, le prestazioni sono state ridotte portandole a 135\u00a0hp e 302\u00a0ft. lb di coppia, come nei 1.7 L.\nIl velivolo \u00e8 costruito in composito di carbonio ed \u00e8 equipaggiato con un glass cockpit Garmin G1000.\nIl DA42 \"Twin Star\" \u00e8 stato il primo velivolo diesel ad ala fissa ad effettuare una traversata oceanica del Nord Atlantico senza scalo in 12.5 ore, con un consumo medio di 5,74 galloni/h (2,87 galloni/h per motore).\nA seguito dell\u00b4insolvenza di Thielert Aircraft Engines nel 2008, in Marzo 2009 Diamond ha ottenuto la certificazione EASA per il motore Austro Engine AE300. Equipaggiati con questi motori, il DA42 viene designato DA42NG con le prime consegne eseguite nello stesso anno.\nIl DA42NG ottiene la certificazione FAA in Aprile 2010 aprendo il mercato nord-americano.\nNel 2016 a seguito di aggiornamenti aerodinamici, sull\u00b4avionica e sulle eliche, il DA42NG viene commercializzato con la denominazione DA42VI .\nNel 2018 viene introdotta la suite di avionica aggiornata Garmin 1000 NXi su DA42VI .\nVarianti speciali.\nDal 2006 molte organizzazioni, inclusa la stessa Diamond, hanno riconosciuto l'attitudine ad operazioni di radio-misurazioni. La Diamond sta producendo una versione multiruolo del DA42. Questo poich\u00e9 la struttura in composito crea pochissime interferenze agli strumenti di rilevazione (e di navigazione) rispetto al metallo.\nImpiego operativo.\nCivile.\nIn Italia il DA42 trova impiego, tra l'altro, come aereo da addestramento presso numerose scuole di volo.\nIn Russia il DA42 trova impiego come aereo da addestramento presso la UHCAS, scuola di volo civile con sede a Ul'janovsk ed \u00e8 inoltre utilizzato dalla compagnia aerea russa Ak Bars Aero con sede a Bugul'ma.\nMilitare.\nAttualmente il DA42 \u00e8 proposto anche per il mercato dell'aviazione militare, dove ha riscosso alcuni iniziali successi commerciali.\nLa Royal Air Force opera con due esemplari della versione DA42 MPP dal 2008 in missioni di sorveglianza aerea.\nAlla met\u00e0 del 2009 \u00e8 stato acquistato dal governo thailandese con un contratto per sei esemplari e destinato alla Kongthap Akat Thai, la locale forza aerea, dove verr\u00e0 utilizzato come aereo da addestramento."}
{"id": "1707471", "revid": "986213", "url": "https://it.wikipedia.org/wiki?curid=1707471", "title": "Giulio Savelli (cardinale)", "text": "Biografia.\nGiulio, nacque a Roma in seno alla nobile e antica famiglia Savelli nel 1574. Era figlio di Bernardino Savelli, duca di Castel Gandolfo e di Lucrezia dei Conti dell'Anguillara.\nFu nominato cardinale il 2 dicembre del 1615 da papa Paolo V col titolo di Santa Sabina.\nFu titolare di Santa Maria in Trastevere dal 10 novembre 1636.\nMor\u00ec il 9 luglio del 1644. Fu sepolto nella cappella di famiglia nella basilica di Santa Maria in Aracoeli a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1707472", "revid": "1149807", "url": "https://it.wikipedia.org/wiki?curid=1707472", "title": "Il Re Lupo", "text": " \u00e8 un manga scritto e illustrato dal duo Buronson e Kentar\u014d Miura nel 1989. Si tratta di un manga autoconclusivo edito in Italia da Panini Comics. Il manga avr\u00e0 anche un seguito sempre nello stesso anno, sempre realizzato dagli stessi autori, dal titolo .\nTrama.\n\"Il Re Lupo\".\nTutto ha inizio con la scomparsa di Iba, uno storiografo giapponese campione di kend\u014d. Durante un viaggio sulla Via della seta per motivi di lavoro, viene dato per disperso e non si hanno pi\u00f9 sue notizie. La sua fidanzata, Kyoko, non vuole per\u00f2 rassegnarsi alla sua perdita e si reca di persona in Cina alla ricerca dell'amato. Nel deserto ritrova un pendente che lei aveva regalato ad Iba e in quell'istante un vortice di nubi nere la risucchia e la catapulta indietro nel tempo di 800 anni nella citt\u00e0 cinese di Seika. L\u00ec viene fatta prigioniera da un comandante dell'Impero mongolo che la porta con s\u00e9 e cerca di violentarla. Kyoko resiste e per punizione viene portata all'arena degli schiavi dove ritrova Iba, il quale \u00e8 diventato uno schiavo che combatte per la sopravvivenza, ma non uccide nessun nemico. Iba pu\u00f2 cos\u00ec riabbracciare la sua fidanzata, anche se prima \u00e8 costretto a far fuori il rapitore di Kyoko.\nI due si mettono in fuga, ma vengono fermati dal luogotenente di Gengis Khan, Benkey che gli ordina di mostrarsi al cospetto del Khan. Dopo un colloquio, Iba viene a conoscenza che il grande Gengis in realt\u00e0 \u00e8 giapponese e che il suo vero nome \u00e8 Minamoto No Yoshitsune e che anche Benkei Musashibe \u00e8 nipponico. Iba scopre che il conte Yoritomo aveva fatto uccidere sua moglie e suo figlio durante la battaglia di Romogawa e che Gengis e Benkei scapparono nel continente per vendicarsi dell'affronto. Iba non rivela loro di provenire dal futuro, ma gli dice di essere giapponese e cos\u00ec ottiene il comando di mille uomini. Dopo un anno, nel 1213 nasce il figlio di Iba e Kyoko e questa \u00e8 una notizia particolarmente gioiosa per Gengis Khan, poich\u00e9 vuole fare del piccolo il suo erede. Ordina perci\u00f2 a Benkei di uccidere Iba, il quale per\u00f2 riesce a contrastarlo e cos\u00ec lo scontro sar\u00e0 tra Gengis Khan e Iba. In un primo momento sembra che l'imperatore mongolo possa avere la meglio, ma quando Iba comincia a mettere in pratica i segreti del kend\u014d, per Gengis non c'\u00e8 pi\u00f9 niente da fare.\nGengis Khan dice dunque a Iba che il capo dell'Impero mongolo deve essere invincibile e cos\u00ec si toglie la vita, ma prima d\u00e0 a Iba l'incarico di nuovo imperatore proclamandolo Re Lupo. Nel frattempo Kyoko fa ritorno al presente senza il marito e il figlio, che prender\u00e0 il nome di Kublai Khan per assicurargli un ritorno in Giappone.\n\"La leggenda del Re Lupo\".\nSono passati 3 anni da quando Iba \u00e8 tornato indietro nel tempo. Ora \u00e8 saldamente al comando dell'Impero mongolo e dopo aver sconfitto Wan, comandante delle guardie di Enkyo, conquista l'antica capitale cinese ovvero l'odierna Pechino.\nIba nei suoi combattimenti coinvolge anche il piccolo Kublai, per temprarlo alla battaglia. Nonostante il piccolo sembri avere maggiore propensione per l'arte piuttosto che per la guerra, Iba affida il suo addestramento militare a Benkei. Le doti del piccolino per\u00f2 si mostrano subito e a cinque anni \u00e8 gi\u00e0 in grado di uccidere da solo un lupo. Dopo alcuni anni di allenamenti Iba, ossia Gengis Khan, affida una legione di mille uomini a suo figlio: I Lupi Rossi della Uighura, cio\u00e8 un gruppo di barbari senza piet\u00e0 che combattono per uccidere piuttosto che per il bene dell'Impero. Kublai accetta volentieri l'incarico e subito si impone come nuovo capo, dopo aver ucciso quello vecchio, Gotem. L'armata di Kublai \u00e8 inarrestabile e da soli riescono ad espugnare la fortezza di Shah Khorezm che apre le porte al Medio Vicino Oriente a Roma e all'India. Nel 1225 Kublai incontra il piccolo Rissho, un bimbetto di 3 anni che \u00e8 gi\u00e0 un grande pensatore ed \u00e8 in grado di leggere e scrivere perfettamente; Iba capisce cos\u00ec che si tratta del monaco buddhista Nichiren. Questi diventer\u00e0 una sorta di fratello minore per Kublai in quanto stanno sempre insieme e si sostengono l'un l'altro. Durante una battaglia nella piana di Karan, le truppe di Benkei cadono in un'imboscata e Rissho escogita un piano per raggiungere velocemente il luogo: viaggiare con cavalli che ne trainano altri, in modo da potersi avvicendare per risparmiare tempo.\nNell'anno 1227 Iba sa che Gengis Khan muore e quindi riferisce a Benkei di salvaguardare Kublai, che per\u00f2 diventer\u00e0 il nuovo capo dell'esercito dell'Impero mongolo. Iba viene a sapere che l'esercito di Enkyo sta attaccando con armi strane; una volta giunto sul luogo dello scontro egli riconosce i carri armati dell'esercito cinese del Ventesimo secolo e ordina la ritirata. Iba ordina a Kublai di andare a Khorezm a prendere l'\"acqua che brucia\" per contrastare i nemici. Nel frattempo Iba invia un messaggero al capo dell'esercito cinese per cercare di persuaderlo a non modificare il corso della storia. Il generale declina la proposta e assoggetta a s\u00e9 il messaggero Simran che attacca Iba e suo figlio col suo esercito. Iba e Kublai ce la fanno a resistere e quando il giovane ritorna da Khorezm, l'attacco ai cinesi si concretizza e l'\"acqua che brucia\" in realt\u00e0 \u00e8 petrolio, col quale danno fuoco ai carri armati e alla fanteria.\nDurante uno scontro Iba viene ferito gravemente e lascia la sua spada in eredit\u00e0 al figlio, che diviene cos\u00ec il nuovo Re Lupo. Il cadavere di Gengis Khan tuttavia non viene riconosciuto. Iba \u00e8 sopravvissuto, ma non ha cambiato il corso della storia; ora si reca in Giappone col piccolo Rissho, mentre in Mongolia comincia la leggenda di Kublai Khan il nuovo Re Lupo.\nAccoglienza.\nOliver Chin di \"Comics Buyer's Guide\" in una recensione di \"Japan\", altra opera degli stessi autori, lo ha paragonato a \"Il Re Lupo\" definendolo un manga one-shot in stile \"cosa sarebbe successo se\" che incanala la spavalderia nazionalistica e il cambio della storia contemporaneamente."}
{"id": "1707473", "revid": "414361", "url": "https://it.wikipedia.org/wiki?curid=1707473", "title": "Antessano", "text": ""}
{"id": "1707474", "revid": "414361", "url": "https://it.wikipedia.org/wiki?curid=1707474", "title": "Caprecano", "text": ""}
{"id": "1707475", "revid": "599013", "url": "https://it.wikipedia.org/wiki?curid=1707475", "title": ".454 Casull", "text": "La .454 Casull (chiamata in misura metrica 11,4 x 35 R) \u00e8 una cartuccia, per revolver fabbricata per la prima volta negli Stati Uniti d'America a partire dalla met\u00e0 degli anni ottanta del XX secolo.\nStoria.\nLo statunitense Richard J. \"Dick\" Casull era un appassionato di caccia con armi corte (permessa negli USA) che, trovando inadeguate anche le cartucce pi\u00f9 potenti allora realizzate (nel 1957) come la .45 Colt e la .357 Magnum, decise, insieme a Jack Fulmer di sperimentare per proprio conto nuove ricariche di sua stessa progettazione usando i capienti bossoli del .45, le relative pallottole di peso intorno ai 250 grani (1 grano = 0,0648 g) ed inneschi da cartuccia per arma lunga (pi\u00f9 resistenti alle alte pressioni).\nDopo aver fatto scoppiare numerose rivoltelle ed aver rischiato varie volte la sua incolumit\u00e0 fisica riusc\u00ec a sviluppare un tipo di propellente composto da tre diverse variet\u00e0 di polvere che poteva imprimere ai pesanti proiettili sorprendenti velocit\u00e0 con relative elevatissime energie. Restava da risolvere il problema consistente nel poter disporre di armi in grado di resistere alle sollecitazioni imposte da queste nuove cartucce e, verso la met\u00e0 degli anni \u201880, Casull riusc\u00ec ad accordarsi con la Casa statunitense \u201cFreedom Arms\u201d per la realizzazione di alcuni prototipi. Le prove diedero risultati talmente soddisfacenti che, nel 1983, la fabbrica decise di avviare una produzione regolare di armi per questo calibro, basate sull'impianto generale della Colt Single Action Army. Fu deciso per\u00f2, per evitare pericolosi errori, di fabbricare anche le relative cartucce pi\u00f9 lunghe, rispetto al .45 Colt, di 2,5\u00a0mm in modo tale che queste non potessero essere sparate nelle armi adatte al vecchio .45.\nDa allora questa cartuccia \u00e8 entrata nella regolare produzione di molte altre Case ed i revolver in grado di spararla sono numerosi (Freedom Arms, Ruger, Taurus, Uberti ecc.). Con una energia circa doppia rispetto a quella di una .44 Magnum \u00e8 una delle cartucce per arma corta pi\u00f9 potenti sul mercato. Il suo uso \u00e8 in ambito venatorio o per il tiro alle silhouettes metalliche. Recentemente alcune Case hanno messo in commercio anche vari modelli di carabina camerati per questa munizione."}
{"id": "1707476", "revid": "1318309", "url": "https://it.wikipedia.org/wiki?curid=1707476", "title": "Fusara", "text": ""}
{"id": "1707479", "revid": "414361", "url": "https://it.wikipedia.org/wiki?curid=1707479", "title": "Orignano", "text": ""}
{"id": "1707482", "revid": "15312476", "url": "https://it.wikipedia.org/wiki?curid=1707482", "title": "Casal Barone", "text": ""}
{"id": "1707484", "revid": "15312488", "url": "https://it.wikipedia.org/wiki?curid=1707484", "title": "Casal Siniscalco", "text": ""}
{"id": "1707486", "revid": "1305772", "url": "https://it.wikipedia.org/wiki?curid=1707486", "title": "Ilario Zannino", "text": "Fu a capo di tutti i giochi d'azzardo di Raymond Patriarca Jr., il quale era un nipote o cugino di Phillip Baione, membro della famiglia Patriarca.\nZannino divent\u00f2 un ricco malfattore della Nuova Inghilterra, divenendo, infatti, proprietario di varie concessionarie di automobili.\nScoperto per i suoi giochi d'azzardo truccati, fu arrestato e mor\u00ec il 27 febbraio 1996, per cause naturali al Centro Medico per carcerati di Springfield, Missouri."}
{"id": "1707493", "revid": "1226", "url": "https://it.wikipedia.org/wiki?curid=1707493", "title": "Villa Valmarana Bressan", "text": ""}
{"id": "1707497", "revid": "1442080", "url": "https://it.wikipedia.org/wiki?curid=1707497", "title": "Contee dell'Iowa", "text": "Liste delle 99 contee dell'Iowa, negli Stati Uniti d'America:"}
{"id": "1707500", "revid": "1699816", "url": "https://it.wikipedia.org/wiki?curid=1707500", "title": "Ex-Girlfriend", "text": "Ex-Girlfriend \u00e8 una canzone rock del gruppo musicale californiano No Doubt, inserita nell'album \"Return of Saturn\" del 2000.\nIl brano.\nLa canzone, scritta da Tom Dumont, Tony Kanal e Gwen Stefani, \u00e8 stata pubblicata come primo singolo ufficiale dell'album \"Return of Saturn\" a met\u00e0 2000, dopo che \"New\" fu pubblicato come singolo a s\u00e9 stante.\nLa canzone \u00e8 stata prodotta da Glen Ballard, registrata da Karl Derfler e mixata da Jack Joseph Pulg.\nIl video.\nIl video musicale del brano, diretto da Hype Williams, \u00e8 in parte basato sul controverso anime \"A-Kite\"."}
{"id": "1707503", "revid": "767487", "url": "https://it.wikipedia.org/wiki?curid=1707503", "title": "Uno zoo in fuga", "text": "Uno zoo in fuga (\"The Wild\") \u00e8 un film d'animazione in CGI del 2006, prodotto dalla Walt Disney Pictures con una collaborazione della C.O.R.E. Feature Animation. Il film \u00e8 uscito nella sale italiane il 13 aprile 2006.\nTrama.\nSamson e Ryan sono due leoni, padre e figlio che vivono assieme allo zoo di New York. Stanco di rimanere all'ombra del padre, Ryan sogna di vivere le avventure che il padre, protagonista a suo dire di numerose e leggendarie imprese, gli racconta ogni giorno. Per sua sfortuna rimane intrappolato all'interno di un container per il trasporto di animali e spedito verso un'isola lontana e selvaggia, dove \u00e8 in corso un'operazione di salvataggio della fauna locale a causa dell'eruzione di un vulcano.\nSentendosi in colpa, Samson decide di andare alla ricerca del figlio e parte accompagnato dai suoi fedeli amici: Bridget la giraffa, Benny lo scoiattolo, Nigel il koala e Larry l'anaconda. Il viaggio per raggiungere il porto di New York risulta molto pi\u00f9 pericoloso e insidioso di qualsiasi giungla o savana, ma il gruppo di animali riesce a trovare una nave che li porta sull'isola, dove una volta giunti, a complicare la situazione, vi \u00e8 anche una setta di gnu capeggiati dal terribile Kazar, con il proposito di diventare carnivori: il loro scopo era raggiungere la posizione dominante nella catena alimentare.\nGrazie a un piano di Benny, Samson riesce a sconfiggere Kazar che viene lasciato a morire all'interno del vulcano mentre Samson, Ryan, Bridget, Nigel, Benny e tutti gli altri gnu che lavoravano per Kazar riescono a scappare su un motoscafo e si dirigono verso New York per tornare allo Zoo.\nProduzione.\nIl film \u00e8 stato realizzato da uno staff di 418 persone, che, per terminare la pellicola hanno impiegato 1.500.000 di ore di lavoro. La difficolt\u00e0 principale consisteva nella creazione e nell'animazione dei peli e dei capelli: il solo manto del leone Samson, conta oltre 6.000.000 di peli, elaborati in digitale uno per uno. Il primato, tuttavia, spetta a un personaggio secondario, un barboncino, con 14.000.000 di peli. Per gli uccelli che appaiono nel film sono state ricreate singolarmente 2.000.000 di piume.\nWilliam Shatner ha insistito per eseguire personalmente i grugniti del suo personaggio, il malvagio gnu Kazar. Ha sbuffato, ragliato e muggito in tutti i modi possibili per dieci minuti di fila dando cos\u00ec ai montatori parecchio materiale su cui lavorare.\nEdizioni home video.\nIn Italia, il film \u00e8 uscito in DVD a ottobre 2006.\nAccoglienza.\nCritica.\nIl film venne accolto in maniera negativa dalla critica; su Rotten Tomatoes riporta un punteggio del 19% sulla base di 112 recensioni, e con una valutazione media del /10, mentre il consenso dei critici riporta: \u00abCon una trama rimaneggiata e un'animazione insignificante, non c'\u00e8 nulla di selvaggio ne \"Uno zoo in fuga\"\u00bb; su Metacritic invece il film ha un punteggio del 47 su 100 basato su 24 recensioni, indicando \u00abrecensioni contrastanti o medie\u00bb."}
{"id": "1707516", "revid": "15312741", "url": "https://it.wikipedia.org/wiki?curid=1707516", "title": "Gryzor", "text": ""}
{"id": "1707519", "revid": "200568", "url": "https://it.wikipedia.org/wiki?curid=1707519", "title": "Vasilij Vasil'evi\u010d Kandinskij", "text": "Biografia.\nPrimi anni: lo stile e le idee.\nNato il 16 dicembre 1866 a Mosca, \u00e8 figlio di Lidija Ti\u010deeva (1840-1910) e Vasilij Sil'vestrovi\u010d Kandinskij (1832-1926), ricco commerciante di t\u00e8.\nNel 1870 la famiglia si trasferisce a Monaco di Baviera.\nL'anno successivo i suoi genitori divorziano e il piccolo Vasilij si trasferisce ad Odessa, a casa della zia Elizaveta Ti\u010deeva dove riceve le prime nozioni di disegno, dopo che da bambino, durante un viaggio a Venezia con i genitori, si era innamorato delle luci notturne della citt\u00e0. Con lei impara anche a suonare il violoncello, con il quale suona nell'orchestra della scuola, e prosegue con un maestro di disegno le lezioni di pittura.\nDal 1886 al 1889 studia legge a Mosca. Nel 1892 si laurea, e nello stesso anno decide di \nsposare la cugina Anna \u010cimjakina, che aveva conosciuto all'Universit\u00e0 di Mosca e con la quale aveva stabilito un rapporto di grande intesa e affinit\u00e0 intellettuale.\nNel 1896 rifiuta un posto di docente all'Universit\u00e0 di Dorpat in Estonia, per studiare arte presso l\"'Akademie der Bildenden K\u00fcnste\" di Monaco di Baviera dove \u00e8 allievo di Franz von Stuck. Si stabilisce nel quartiere di Schwabing, in seno a una grande comunit\u00e0 di artisti, rivoluzionari russi, musicisti, scrittori e persone creative in generale.\nLa citt\u00e0 in quel periodo sta abbandonando la moda simbolista per diventare una delle capitali dello \"Jugendstil\". Nel 1901 Kandinskij vi fonda il gruppo Phalanx, e tra il gruppo dei suoi studenti conosce la sua futura compagna di vita Gabriele M\u00fcnter. Con l'obiettivo principale di introdurre le avanguardie francesi nell'ambiente artistico tradizionalista di Monaco, apre una scuola in cui tiene lezione. I suoi dipinti dei primi anni del secolo sono paesaggi eseguiti a spatola, all'inizio ombrosi, e poi di un'intensit\u00e0 quasi fulva; dipinge anche temi fantastici derivanti dalla tradizione russa o dalle leggende del medioevo tedesco; questo periodo \u00e8 caratterizzato dalla sperimentazione tecnica, in particolare dell'uso della tempera su carta scura, per dare l'illusione di una superficie illuminata da dietro in trasparenza.\nLa consistenza tonale del chiaroscuro evidenzia lo schema, cancellando la distinzione tra figure e sfondo e dando come risultato una composizione quasi astratta. Nel 1902 espone per la prima volta con La Secessione di Berlino e realizza le sue prime xilografie. Nel 1903 si trasferisce in Italia a Torino, nel Sudafrica (dove esporr\u00e0 in seguito alcune sue opere) e in Russia. Nel 1904 espone nel Salone d'Autunno di Parigi. Assieme a Gabriele M\u00fcnter compra nel 1908 una casetta a Murnau in Alta Baviera: nominata \"Russenhaus\" (\"la casa dei russi\"), diventer\u00e0 luogo di incontro di innumerevoli artisti e musicisti di tutto il mondo. A Murnau Kandinskij crea i primi lavori in cui, utilizzando colori accesi e antinaturalistici, dipinge immagini prive di volume e sperimenta sulle forme e sui colori, dando cos\u00ec il via all'astrazione dal reale e del normale.\nLa prima esposizione del gruppo, denominato NKVM (Neue K\u00fcnstlervereinigung M\u00fcnchen, Associazione dei Nuovi Artisti di Monaco), ha luogo nel 1909 nella Galleria Heinrich Thannhauser di Monaco. Fino alla fine del decennio, le pitture di Kandinskij denotano una gran tendenza all'appiattimento per l'intensit\u00e0 equivalente delle aree di colore e la superficie rilucente che distrugge ogni illusione di profondit\u00e0. La serie di quadri di fantini in competizione comincia nel 1909 e in essa la linea dell'orizzonte si va gradualmente sradicando, come del resto ogni altro riferimento spaziale. Nel 1910 produce il suo primo acquerello astratto, dove nelle macchie pi\u00f9 scure predominano due colori, il rosso e l'azzurro, che evidentemente considera relazionati perch\u00e9 si trovano sempre insieme.\n\u00abIl rosso \u00e8 un colore caldo e tende a espandersi; l'azzurro \u00e8 freddo e tende a contrarsi. Kandinskij non applica la legge dei contrasti simultanei, ma la verifica; si serve di due colori come di due forze controllabili che possono essere sommate o sottratte e, secondo i casi, cio\u00e8 secondo gli impulsi che riceve, si avvale di entrambi affinch\u00e9 si limitino o si esaltino a vicenda. Ci sono anche segni lineari, filiformi; sono, in un certo modo, indicazioni di movimenti possibili, sono tratti che suggeriscono la direzione ed il ritmo delle macchie che vagano sulla carta. Danno movimento a tutto l'acquerello\u00bb (Argan). Nella IV Composizione del 1911, le figure sono talmente semplificate, il colore \u00e8 talmente arbitrario e lo spazio talmente confuso che \u00e8 impossibile distinguere l'argomento senza riferirsi ai quadri precedenti della serie.\nLo spettatore \u00e8 particolarmente disorientato dal modo in cui usa la linea: tanto come elemento indipendente, quanto come limite per il colore. L'artista affronta la pittura astratta attraverso tre gruppi di opere, che anche nelle loro denominazioni indicano il legame dell'arte di Kandinskij con la musica: \"impressioni\", \"improvvisazioni\" e \"composizioni\". Impressioni sono i quadri nei quali resta ancora visibile l'impressione diretta della natura esteriore; improvvisazioni, quelli nati improvvisamente dall'intimo e inconsciamente; composizioni quelli alla cui costruzione partecipa il cosciente, definiti attraverso una serie di studi. Kandinskij dopo questo passaggio, non ritorner\u00e0 mai pi\u00f9 alla pittura figurativa.\nIl successo.\nNel 1911 Kandinskij e Franz Marc si ritirano dal NKVM e pongono le basi del \"Blaue Reiter\", pubblicando un almanacco nel 1912. Il nome origina dal titolo di un quadro di Kandinskij. La prima esposizione ha luogo a dicembre, nella galleria Thannhauser di Monaco di Baviera. Nello stesso anno pubblica \"Lo Spirituale nell'Arte\", famoso e decisivo libro di Kandinskij, non un manifesto artistico, ma un testo che ricorda uno scritto filosofico, annunciando l'avvento di un'era che soppianter\u00e0 il materialismo dell'et\u00e0 moderna. Nel libro teorizza quello che va sperimentando nella sua pittura, cio\u00e8 il rapporto tra forma e colore, alla base dell'astrazione. Nel 1912 viene pubblicato l'almanacco con le opere di Kandinskij e Marc, ed ha luogo la seconda esposizione del \"Blaue Reiter\" nella galleria Hans Goltz in Russia\nNello stesso anno si tiene la prima mostra personale di Kandinskij nella galleria Der Sturm di Berlino. I temi preferiti di Kandinskij in questo periodo sono violenti e apocalittici, e traggono origine dalle immagini religiose popolari di Germania e Russia. Prima del 1912 il suo lavoro \u00e8 gi\u00e0 passato per diverse evoluzioni produttive. Nel 1913 quando dipinge \"Linee Nere\" gi\u00e0 non si pu\u00f2 pi\u00f9 parlare di astrazione a partire da un soggetto; il colore e la linea hanno assunto tanta autonoma espressivit\u00e0 da non seguire pi\u00f9 un modello prestabilito. Opere come questa sono le prime realmente astratte.\nIl percorso di Kandinskij verso l'astrazione trova giustificazione teorica in \"Astrazione e Empatia\" di Wilhelm Worringer, pubblicato nel 1908. Worringer argomenta che l'usuale gerarchia di valori, basata su leggi rinascimentali, non \u00e8 valida per considerare l'arte di altre culture; molti artisti creano dalla realt\u00e0 ma con un impulso astratto, cosicch\u00e9 le ultime tendenze dell'arte si trovano in societ\u00e0 meno materialiste. Kandinskij era anche interessato alla Teosofia, intesa come la verit\u00e0 fondamentale che fa da sottofondo alla dottrina ed ai rituali in tutte le religioni del mondo; il credere in una realt\u00e0 essenziale nascosta dietro le apparenze fornisce una naturale razionalit\u00e0 all'arte astratta.\nDecisiva fu la partecipazione del pittore, il 2 gennaio 1911, ad un concerto del compositore austriaco Arnold Sch\u00f6nberg: rimase profondamente colpito dalla musica che ebbe modo di ascoltare, dando forma alle sue impressioni nel dipinto \"Impressione III: Concerto.\" Successivamente Kandinskij scrisse a Sch\u00f6nberg, sottolineando la ricerca che li accomunava, dando vita ad un interessante scambio epistolare.\nIn \"Lo Spirituale nell'Arte\", parla di una nuova epoca di grande spiritualit\u00e0 e del contributo che le d\u00e0 la pittura. La nuova arte deve basarsi sul linguaggio del colore e Kandinskij d\u00e0 indicazioni sulle propriet\u00e0 emozionali di ciascun tono e di ciascun colore, a differenza delle precedenti teorie sul colore, egli non si interessa dello spettro, ma solo della risposta dell'anima. Nel 1913 partecipa con una sua opera all\"'Armory Show\" di New York e, allo scoppio della prima guerra mondiale, torna in Russia lasciando la sua compagna Gabriele M\u00fcnter che rimarr\u00e0 a Murnau nella loro casa comune fino alla morte, conservando una vastissima raccolta di quadri di Kandinskij, donati successivamente alla citt\u00e0 di Monaco di Baviera e conservati nella Lenbachhaus.\nDopo la rivoluzione russa.\nKandinskij rimarr\u00e0 a Mosca fino al 1921. A partire dalla Rivoluzione di ottobre, Kandinskij svolge un lavoro amministrativo per il Commissariato del Popolo per l'Educazione; tra i progetti di questo organismo c'\u00e8 la fondazione di vari musei e la riforma del sistema scolastico nell'ambito delle Scuole d'Arte. Nel 1914 viene allestita una mostra personale alla Galleria Thannhauser a Monaco e nel \"Kreis f\u00fcr Kunst\" a Colonia. Kandinskij esegue quattro grandi murali per la villa di Edwin A. Campbell a New York. Il 1\u00ba agosto scoppia la prima guerra mondiale.\nIl 3 agosto si rifugia in Svizzera con Gabriele M\u00fcnter. Compie lunghi soggiorni a Goldach am Bodensee, dove lavora a \"Punto, linea, superficie\" e alla composizione per palcoscenico \"Sipario viola\". Nel novembre intraprende da solo un viaggio verso la Russia, via Zurigo, per un soggiorno a Mosca. Tra il dicembre 1915 e il marzo 1916 sosta a Stoccolma, dove incontra per l'ultima volta Gabriele M\u00fcnter in occasione di una mostra alla galleria Gummenson. Nel febbraio 1917 sposa Nina Andreevskaja, figlia di un generale, con cui intraprende un viaggio di nozze in Finlandia. Nello stesso anno nasce il figlio Volodia, che muore nel 1920.\nNel 1921 si ritira dall'Istituto per la cultura artistica di Mosca. Viene incaricato di creare la sezione psicofisica della neofondata Accademia delle scienze artistiche, di cui diventa vicedirettore e di cui dirige il laboratorio delle riproduzioni. In dicembre per\u00f2, lascia la Russia assieme alla moglie e si trasferisce a Berlino. Tra il 1922 e il 1933 lavora come insegnante di decorazione murale al Bauhaus, prima a Weimar, e poi, dopo il trasferimento della scuola, a Dessau. Gli anni del Bauhaus sono caratterizzati dall'amicizia con Paul Klee e dalla pubblicazione di un altro saggio fondamentale: \"Punto e linea sul piano\". Con l'instaurazione della dittatura, accusato di bolscevismo, \u00e8 costretto ad abbandonare il paese e a trasferirsi a Neuilly-sur-Seine, un sobborgo di Parigi.\nNel 1937 a Monaco viene realizzata la mostra d'arte degenerata, con cui Adolf Hitler si propone di condannare le nuove avanguardie artistiche. Nella mostra compaiono circa 50 opere di Kandinskij, poi vendute a basso costo all'asta ad acquirenti stranieri. Nel 1938 partecipa alla mostra \"Abstracte Kunst\" nello Stedelijk Museum di Amsterdam. Nello stesso anno pubblica quattro poesie e silografie nella rivista \"Transition\". Il suo saggio \"L'Art Concert\" esce sul primo numero del \"XXe Si\u00e8cle\". Nel 1942 dipinge la sua ultima grande tela, \"Tensions d\u00e9licates\". In seguito, realizza soltanto opere di piccolo formato su cartone catramato. Personale alla Galerie Jeanne Bucher di Parigi. Muore nel 1944 nell'abitazione di Neuilly-sur-Seine dove ha vissuto negli ultimi dieci anni della sua vita.\nLa sua tomba si trova nel cimitero di Neuilly-sur-Seine.\n\"Lo spirituale nell'arte\".\nKandinskij, nelle sue opere, espone le sue teorie sull'uso del colore, intravedendo un nesso strettissimo tra opera d'arte e dimensione spirituale. Il colore pu\u00f2 avere due possibili effetti sullo spettatore: un \"effetto fisico\", superficiale e basato su sensazioni momentanee, determinato dalla registrazione da parte della retina di un colore piuttosto che di un altro; un \"effetto psichico\" dovuto alla vibrazione spirituale (prodotta dalla forza psichica dell'uomo) attraverso cui il colore raggiunge l'anima. Esso pu\u00f2 essere diretto o verificarsi per associazione con gli altri sensi. L'effetto psichico del colore \u00e8 determinato dalle sue qualit\u00e0 sensibili: il colore ha un odore, un sapore, un suono.\nPerci\u00f2 il rosso, ad esempio, risveglia in noi l'emozione del dolore, non per un'associazione di idee (rosso-sangue-dolore), ma per le sue proprie caratteristiche, per il suo \"suono interiore\". Kandinskij utilizza una metafora musicale per spiegare quest'effetto: il colore \u00e8 il tasto, l'occhio \u00e8 il martelletto, l'anima \u00e8 un pianoforte con molte corde. Il colore pu\u00f2 essere caldo o freddo, chiaro o scuro. Questi quattro \"suoni\" principali possono essere combinati tra loro: caldo-chiaro, caldo-scuro, freddo-chiaro, freddo-scuro. Il punto di riferimento per i colori caldi \u00e8 il giallo, quello dei colori freddi \u00e8 l'azzurro.\nAlle polarit\u00e0 caldo-freddo Kandinskij attribuisce un doppio movimento: uno \"orizzontale\" ed uno \"radiante\". Il giallo \u00e8 dotato di un movimento radiante che lo fa avanzare verso lo spettatore rispetto al piano in cui \u00e8 fisicamente, inoltre \u00e8 dotato di un movimento eccentrico-centrifugo perch\u00e9 si allarga verso l'esterno, abbaglia, respinge. L'azzurro \u00e8 dotato di un movimento orizzontale che lo fa indietreggiare dallo spettatore ed \u00e8 dotato di un movimento concentrico-centripeto perch\u00e9 si avvolge su s\u00e9 stesso, esso creando un effetto di immersione attira lo spettatore. Kandinskij, sempre in base alla teoria secondo la quale il movimento del colore \u00e8 una vibrazione che tocca le corde dell'interiorit\u00e0, descrive i colori in base alle sensazioni e alle emozioni che suscitano nello spettatore, paragonandoli a strumenti musicali.\nEgli si occupa dei colori primari (giallo, blu, rosso) e poi di colori secondari (arancione, verde, viola), ciascuno dei quali \u00e8 frutto della mescolanza tra due primari. Analizzer\u00e0 anche le propriet\u00e0 di marrone, grigio, bianco e nero. \nLa composizione pittorica \u00e8 formata dal colore, che nonostante nella nostra mente sia senza limiti, nella realt\u00e0 assume anche una forma. Colore e forma non possono esistere separatamente nella composizione. L'accostamento tra forma e colore \u00e8 basato sul rapporto privilegiato tra singole forme e singoli colori. Se un colore viene associato alla sua forma privilegiata gli effetti e le emozioni che scaturiscono dai colori e dalla forma vengono potenziati. Il giallo ha un rapporto privilegiato con il triangolo, il blu con il cerchio e il rosso con il quadrato.\nMolto importante \u00e8 anche l'orientamento delle forme sulla superficie pittorica, ad esempio, il quadrato su un lato \u00e8 solido, consapevole, statico; su un vertice (losanga) \u00e8 instabile e gli si assocer\u00e0 un rosso caldo, non uno freddo e meditativo. La composizione di un quadro non deve rispondere ad esigenze puramente estetiche ed esteriori, piuttosto deve essere coerente al principio della necessit\u00e0 interiore: quella che l'autore chiama onest\u00e0. Il bello non \u00e8 pi\u00f9 ci\u00f2 che risponde a canoni ordinari prestabiliti. Il bello \u00e8 ci\u00f2 che risponde a una necessit\u00e0 interiore, che l'artista sente come tale.\n\"Punto, linea, superficie\".\nKandinskij in questo saggio si dedica alla parte grafica che pu\u00f2 esistere anche senza il colore. Il punto \u00e8 il primo nucleo del significato di una composizione, nasce quando il pittore tocca la tela; \u00e8 statico. La linea \u00e8 la traccia lasciata dal punto in movimento, per questo \u00e8 dinamica. Pu\u00f2 essere orizzontale, verticale, diagonale. Pu\u00f2 essere spezzata, curva, mista. I singoli suoni possono essere mescolati tra loro; pi\u00f9 la linea \u00e8 variata, pi\u00f9 cambiano le tensioni spirituali che suscita: drammatiche se \u00e8 spezzata, pi\u00f9 liriche se \u00e8 curva. Anche lo spessore cambia: pu\u00f2 essere sottile, marcato, spesso, variabile.\nLa superficie \u00e8 il supporto materiale destinato a ricevere il contenuto dell'opera, si tratta solitamente di una tela (ma Kandinskij ha dipinto anche del vasellame e dei piatti). L'opera risulta dunque essere limitata da due linee orizzontali e due verticali, oppure da una linea curva (per la tela a formato ellittico). L'autore pu\u00f2 dare accentuazione alle forme girando la tela e sfruttandone i piani diversi, ma non pu\u00f2 fare quest'azione a posteriori, come faceva per esempio Jackson Pollock, bens\u00ec ci vuole fin dalla creazione dell'opera, lucidit\u00e0 e consapevolezza artistica.\nI lavori teatrali.\nParte non secondaria della ricerca di Kandinskij \u00e8 costituita dai lavori teatrali, concepiti in un'ottica di relazioni profonde tra le diverse componenti espressive \u2013 forma, suono, colore, luce, movimento\u00a0\u2013 in funzione di un nuovo tipo di opera d'arte, a carattere multimediale. I primi suoi studi in tal senso furono i frammenti teatrali \"Paradiesgarten\" e \"Daphnis und Chloe\", del 1908-1909. Degli anni immediatamente successivi, 1909-1914, sono invece i testi delle sue \"composizioni sceniche\": \"Suono giallo\", \"Suono verde\", \"Bianco e Nero\", \"Viola\".\nSolo il primo di essi venne pubblicato e nessuno venne realizzato dal suo autore, nonostante i suoi diversi tentativi in tal senso. Si tratta di testi visionari, nei quali i personaggi si muovono in un mondo astratto denso di evocazioni, di immagini, di colori. L'unica opera teatrale che Kandinskij ebbe la possibilit\u00e0 di mettere in scena fu Quadri da un'esposizione, dal poema musicale di Modest Petrovi\u010d Musorgskij, che l'artista present\u00f2 nel 1928, al Friedrich Theater di Dessau. L'opera di Musorgskij \u00e8 strutturata sull'idea della visita ad un'esposizione di acquerelli del pittore Viktor Aleksandrovi\u010d Hartmann, suo amico, e si divide in \"Promenades\" (i movimenti del visitatore nella galleria) e \"Quadri\" (i contenuti delle opere in mostra).\nA tale struttura fa riferimento la messinscena di Kandinskij, risolta con una successione di scene costituite di forme colorate geometriche, che traducono i temi musicali in immagini astratte in movimento. Uno spettacolo, dunque, realizzato sostanzialmente con forme, colori e luci, mentre la presenza dei performer \u00e8 del tutto marginale, essendo costituita da due danzatori, usati in due brevi scene. Alcune delle composizioni sceniche kandinskijane, non realizzate dall'autore, sono state messe in scena da altri, pur in forme che spesso si distaccano dall'originale.\nTra le messinscene di \"Suono giallo\", vi sono quelle realizzate da Jacques Polieri nel 1975 (musica di Alfred Schnittke, coreografia di Maximilien Ducroux); da Ian Strasfogel nel 1982 (scenografie di Robert Israel, luci di Richard Riddel, coreografia di Hellmut Fricke-Gottschield); dalla compagnia Solari-Vanzi nel 1985 (scene di Beatrice Scarpato, luci di Stefano Pirandello) al Fabbricone di Prato; da Fabrizio Crisafulli nel 2002, al teatro romano Amiternum dell'Aquila, con la musica di Giancarlo Schiaffini, la coreografia di Diego Watzke, un'opera video di Marco Amorini.\nDi \"Viola\" si ricordano la libera messinscena di Giulio Turcato alla Biennale di Venezia del 1984 (musica di Luciano Berio, regia di Vana Caruso, coreografia di Min Tanaka) e quella realizzata (anche in film) da Kirsten Winter nel 1996, per iniziativa del Museo Sprengel e del Verein Kunst und B\u00fchne di Hannover. La messinscena kandinskijana di \"Quadri di un'Esposizione\" \u00e8 stata ricostruita fedelmente nel 1983 dalla Hochschule der K\u00fcnste di Berlino. Versioni differenti, dedicate all'artista russo, sono state proposte da Fabrizio Crisafulli nel 1994 e nel 2007)."}
{"id": "1707525", "revid": "765341", "url": "https://it.wikipedia.org/wiki?curid=1707525", "title": "Isabella Luisa di Braganza", "text": "Biografia.\nDona Isabel Lu\u00edsa era l'unica figlia di Pietro II del Portogallo e della sua moglie la principessa francese Maria Francesca. Nacque nel Palazzo Ribeira nel 1669.\nProspettive matrimoniali.\nFu progettato di farle sposare Vittorio Amedeo II di Savoia che era suo cugino di primo grado da parte di sua zia Maria Giovanna Battista di Savoia, Duchessa di Savoia e reggente per suo figlio. Il matrimonio fu osteggiato da gran parte della corte sabauda poich\u00e9 significava che Vittorio Amedeo sarebbe partito per il Portogallo e sua madre sarebbe rimasta al potere (madre e figlio non avevano un buon rapporto). Cos\u00ec il progetto fu abbandonato.\nAltri candidati proposti includono Gian Gastone de' Medici (futuro Granduca di Toscana), \"le Grand Dauphin\" figlio di Luigi XIV, Carlo II di Spagna, il Duca di Parma nonch\u00e9 un Conte Palatino di Neuburg. Nessuno di questi progetti giunse a conclusione, per questo fu soprannominata \"Sempre-noiva\", \"sempre fidanzata\".\nMorte e sepoltura.\nMor\u00ec di vaiolo nel 1690 quando aveva appena 21 anni. Isabella Luisa \u00e8 sepolta nel Monastero di S\u00e3o Vicente de Fora a Lisbona dopo esservi stata trasferita dal Convento delle \"Francesinhas\"."}
{"id": "1707527", "revid": "1543377", "url": "https://it.wikipedia.org/wiki?curid=1707527", "title": "Fabrizio Savelli", "text": "Biografia.\nFabrizio, nacque a Ravenna nel 1607, da Paolo e da Caterina Savelli, in seno alla nobile e antica famiglia dei Savelli, dal ramo degli Ariccia. La sua carriera ecclesiastica inizia, quando suo zio, il cardinale Giulio Savelli, lo nomina abate commendatario dell'abbazia di San Paolo di Albano. Sempre lo zio, a partire dall'agosto del 1640, lo consigli\u00f2 a Urbano VIII, per nominarlo come suo successore a Salerno: dopo varie ritrattazioni, il cardinale Giulio ebbe in cambio 2000 ducati annui di pensioni varie. Il 15 settembre 1642, Fabrizio fu creato arcivescovo di Salerno, con dispensa per non essere ancora presbitero.\nCome nuovo arcivescovo, s'impose subito per far rispettare le decisioni del Concilio di Trento, spingendo i presbiteri a incrementare il catechismo e gli insegnamenti cattolici, condann\u00f2 la stregoneria, l'astrologia e la divinazione.\nFu nominato cardinale il 7 ottobre del 1647 da papa Innocenzo X col titolo della Sant'Agostino.\nFu legato a Bologna, Ferrara e Ravenna.\nMor\u00ec il 26 febbraio 1659. Fu sepolto nella cappella di famiglia, dedicata a San Francesco, nella Basilica di Santa Maria in Aracoeli a Roma.\nGenealogia episcopale.\nLa genealogia episcopale \u00e8:"}
{"id": "1707537", "revid": "1543377", "url": "https://it.wikipedia.org/wiki?curid=1707537", "title": "Hella Good", "text": "Hella Good \u00e8 una canzone di rock elettronico del gruppo musicale californiano No Doubt, pubblicata come secondo singolo dall'album \"Rock Steady\" del 2001.\nIl brano.\nLa canzone \u00e8 stata scritta da Gwen Stefani, Pharrell Williams, Chad Hugo e Tony Kanal; prodotta da Nellee Hooper e No Doubt; registrata da Greg Collins e mixata da Mark \"Spike\" Stent.\nLa parola \"hella\" \u00e8 un'espressione colloquiale adottata nelle parti della San Francisco Bay Area e in altre zone della California ed significa \"molto\".\nLa sonorit\u00e0 funk del pezzo \u00e8 basata sul brano dei Queen \"Another One Bites the Dust\", mentre il timbro delle tastiere elettroniche \u00e8 chiaramente ispirato a quello di \"Deeper Underground\" dei Jamiroquai.\nNel 2003 \"Hella Good\" \u00e8 stata in nomination nella categoria \"miglior canzone dance\" ai Grammy Awards. Ha vinto invece il riconoscimento come \"miglior remix\" la versione di \"Hella Good\" remixata da Roger Sanchez.\nIl video.\nIl videoclip del brano \u00e8 stato diretto da Mark Romanek ed \u00e8 realizzato in bianco e nero. Il video \u00e8 stato girato a Long Beach (California), escluse le scene all'interno della nave, realizzate in un set presso il South Bay Studio."}
{"id": "1707542", "revid": "1305772", "url": "https://it.wikipedia.org/wiki?curid=1707542", "title": "Pietro de Cardona", "text": "Biografia.\nFiglio naturale di Giovanni Raimondo Folch III de Cardona, conte di Cardona e fratello del futuro conte Giovanni Raimondo Folch IV de Cardona, combatt\u00e9 in favore del re durante la Guerra civile catalana rimase al fianco della regina e dell'infante Ferdinando I durante l'assedio di Gerona.\nPietro apparteneva all'Ordine di San Benedetto e divenne abate del convento di Santa Maria de Lavaix e San Benedetto de Bages. Alla morte dello zio Giacomo de Cardona i de Gandia, Pietro gli succedette come vescovo di Urgell e coprincipe di Andorra. Partecip\u00f2 alla conquista della contea di Pallars Sobir\u00e0 combattendo contro il cugino Hug Roger II de Pallars Sobir\u00e0 che aveva partecipato alla guerra civile catalana contro le forze regie. Durante questa campagna il padre di Pietro, Giovanni Raimondo III prese possesso della contea di Pallars Sobir\u00e0 che fu annessa a quella di Cardona.\nPersona colta e influente, ospit\u00f2 nel suo palazzo di Barcellona alte cariche politiche come l'imperatore Carlo V e Francesco I di Francia.\nIl vescovo-guerriero.\nIl 23 maggio 1515 fu nominato arcivescovo di Tarragona.\nCon la morte di Ferdinando II nel 1516 e in attesa della nomina di Carlo V a suo successore si determin\u00f2 un vuoto di potere nel quale la nobilt\u00e0 catalana foment\u00f2 un clima di violenza durato fino all'arrivo di Carlo a Barcellona.\nPietro fu nominato dal nuovo re e imperatore luogotenente di Catalogna, ovvero vicer\u00e9 di Catalogna, il 10 aprile 1521. Fra le responsabilit\u00e0 di questa carica c'era anche quella di proteggere la frontiera francese durante la guerra fra francesi e spagnoli.\nDurante questo periodo fu affiancato dal nipote e presidente della Generalitat, Luigi de Cardona i Enr\u00edquez, che in seguito gli subentr\u00f2 nel ruolo di arcivescovo.\nPietro mor\u00ec a Alcover, dove si era rifugiato durante una pestilenza, l'11 aprile 1530. Fu sepolto nella cattedrale di Tarragona."}
{"id": "1707543", "revid": "101175", "url": "https://it.wikipedia.org/wiki?curid=1707543", "title": "Daryl Beattie", "text": "Carriera.\nLe sue prime presenze a livello internazionale, nel motomondiale, risalgono alle presenze, quali wild card, nel Gran Premio motociclistico d'Australia del 1989 e 1990: in entrambe le occasioni ha gareggiato nella classe 250 utilizzando una motocicletta Honda.\nLa sua prima apparizione nella classe 500 avviene nel motomondiale 1992, sempre come wild card e in occasione dei Gran Premio del Giappone, per poi proseguire anche nei successivi 2 gran premi (Australia e Malesia) in sostituzione dell'infortunato Wayne Gardner.\nDalla stagione 1993 le sue presenze sono state pi\u00f9 continuative, anche con la conquista della prima vittoria, in occasione del Gran Premio motociclistico di Germania.\nNel 1996 la sua stagione \u00e8 stata incompleta a causa di alcune cadute in cui \u00e8 incappato e, dopo una stagione non molto soddisfacente al suo rientro, ha annunciato il suo ritiro dalle competizioni al termine del motomondiale 1997 per motivi di salute.\nDopo aver utilizzato varie marche di motociclette, Honda, Yamaha e Suzuki, il bilancio finale delle sue partecipazioni riportano un totale di 3 gran premi vinti e, quale miglior risultato finale, il secondo posto del motomondiale 1995 alle spalle di Mick Doohan.\nOltre che al motomondiale Beattie ha partecipato a tre prove (sei gare) del campionato mondiale Superbike tra il 1989 e il 1990, e pu\u00f2 vantare anche una vittoria nel campionato nazionale giapponese e una alla 8 Ore di Suzuka, entrambe nel 1992, la seconda in coppia con il connazionale Wayne Gardner."}
{"id": "1707544", "revid": "186864", "url": "https://it.wikipedia.org/wiki?curid=1707544", "title": "Chiesa di San Bernardino (Albenga)", "text": "La chiesa e l'ex convento di San Bernardino da Siena \u00e8 un luogo di culto cattolico situato nella zona detta Vadino, in piazza San Bernardino, nel comune di Albenga in provincia di Savona. La chiesa \u00e8 sede della parrocchia omonima del vicariato di Albenga della diocesi di Albenga-Imperia. La chiesa e il complesso sono soggetti al Vincolo della Sovrintendenza dal 1910.\nStoria.\nL'edificio conventuale fu costruito dai frati minori Osservanti nel 1466 anche grazie alla forte devozione della popolazione verso il santo Bernardino da Siena che predic\u00f2 nella stessa Albenga. La sua costruzione si prolung\u00f2 negli anni successivi e al 1483, a opera oramai terminata, risale l'affrescatura delle pareti per opera dei fratelli Tommaso e Matteo Bisaci di Busca. Il terreno era di un'area che nel XV secolo venne acquisita dal Comune di Albenga dall'abate dell'Isola Gallinara. Il monastero sorse nella zona del Monte, sotto la zona del convento di San Martino, nei pressi dell'anfiteatro. Dal \"Registrum\" del 1473 risultano alcune case rurali a Vadino e sulle pendici del Monte: tali insediamenti furono probabilmenti conseguenti alla costruzione del monastero.\nGrazie alla cartografie di Matteo Vinzoni sappiamo qualche elemento ulteriore, ad esempio la presenza di due ali rivolte a settentrione che contornano per un breve tratto la via che da Albenga porta al monastero, anche se non sappiamo se si tratta di strutture murarie o di un viale alberato di ingresso al monastero, sappiamo per certo che la piazza era ricca di grossi alberi. L'uso religioso della chiesa e del convento perdur\u00f2 fino alla fine del XVIII secolo quando, nel 1796, durante la dominazione francese di Napoleone Bonaparte, la comunit\u00e0 monastica fu soppressa per ordine napoleonico, i conventi venduti tramite asta pubblica. La guerra che infuriava con la riconquista austriaca del nord Italia port\u00f2 molte truppe francesi e molti feriti ad Albenga, cos\u00ec che il 26 novembre venne requisito il monastero di San Bernardino, trasferendo i pochi frati rimasti in San Domenico; tale operazione venne accolta bene dalla cittadinanza, in quanto tornarono i frati in Citt\u00e0, e poterono riprendere con maggior attenzione la loro vocazione alla cura, che avveniva anche grazie a una piccola ma fornita farmacia. In quest'epoca il complesso fungeva quindi da ospedale militare. Sappiamo che nel 1812 la struttura si presentava come:'...\u00e8 d'una sola navata, e dalla parte sinistra entrando contiene diverse sfondate cappelle. Ha la facciata al Levante proceduta da una sufficiente Piazza, resa ombrosa da pi\u00f9 fronzuti alberi che in essa esistevano\nQuindi l'impianto venne trasformato in caserma e carcere mandamentale, ma anche in una palestra per gli studenti del ginnasio. Nel 1907 la parte anteriore del complesso divenne la caserma \"Giuseppe Garibaldi\". Dopo la costruzione della Caserma \"Piave\" a Vadino, la struttura venne lasciata a se stessa, cosicch\u00e9 il Comune decise di lasciare alcuni locali ai privati cittadini, mentre il carcere rest\u00f2 in funzione fino agli anni '60, ma ospitava solo casi particolari, come chi era in attesa di giudizio o una pena lieve; nel secondo conflitto bellico venne usata come prigione da parte del Comitato di Liberazione Nazionale di Albenga, incarcerandovi persone colluse con il regime nazifascista. Nel 1971 vennero eseguiti lavori di ripristino dove si \u00e8 evidenziato che il terzo lato del chiostro, verso ovest e verso la collina, \u00e8 stato demolito in un'et\u00e0 ancora indeterminata per allargare il cortile, fino a contatto con la roccia, costruendo in suo luogo una grossa scarpata o contrafforte che sorregga la parte pi\u00f9 alta del convento, a due piani, coi corridoi interni e i vani ancora conservati nelle loro strutture originarie, forse dovute a una sistemazione seicentesta. Di questo lato scomparso del chiostro sono state trovate impronte e le imposte delle volte sull'intonaco della scarpata, e risulta con sorpresa che in parte queste erano pi\u00f9 basse rispetto a quelle degli altri due lati; non \u00e8 finora possibile accertare se per un divario cronologico o per una intenzionale diversit\u00e0 di strutture. Nessuna traccia avanza invece del quarto lato, sacrificato e spostato in avanti, se non prima,nei lavori di adattamento a caserma realizzati nel 1897 di cui si ritrovato il progetto Negli anni '80 inizi\u00f2 un processo di riqualificazione che permise al complesso di ospitare l'Istituto Professionale per l'agricoltura e l'ambiente 'D. Aicardi', la scuola primaria di Vadino oltre che il comando di Polizia Municipale. Tale intervento fu possibile grazie alla volont\u00e0 della Soprintendenza per i beni architettonici della Liguria, che riport\u00f2 la chiesa alle forme originali. Nel 2010 durante un diserbo e pulizia \u00e8 scesa un po' di terra che ha portato alla luce un fronte in muratura realizzato in diverse epoche, in almeno quattro o cinque fasi dalla quale si \u00e8 evidenziata una certa lettura stratigrafica.\nDescrizione.\nLa struttura della chiesa si presenta ad unica navata di forma rettangolare, con un profondo e ampio coro a due campate con volta a crociera. Solo in epoche successive furono aggiunte le cappelle nella parte sinistra dell'edificio divenendo quasi una navata laterale minore aggiunta.\nNella parete destra \u00e8 presente il ciclo di affreschi dei fratelli pittori Bisaci raffigurante il \"Giudizio Universale\" impostato in quattro fasce orizzontali; tra le raffigurazioni scene della \"Citt\u00e0 Celeste\", il \"Purgatorio\" e l\"'Inferno\". Altri affreschi della chiesa provengono dalla chiesa di Santa Maria del B\u00f2ssero della frazione di Leca."}
{"id": "1707545", "revid": "2043609", "url": "https://it.wikipedia.org/wiki?curid=1707545", "title": "Maria Barbara di Braganza", "text": "Biografia.\nI suoi genitori si sposarono nel 1708, ma per i tre anni successivi non ebbero figli; quindi il re fece un voto a Dio, secondo cui se avesse avuto un erede avrebbe edificato un grande convento. Il 4 dicembre 1711 nacque una'infanta e per questo venne costruito il convento di Mafra. Rimase erede presuntiva al trono per due anni, quando sua madre partor\u00ec un maschio, Pietro. Questi mor\u00ec all'et\u00e0 di due anni, ma intanto era nato un altro maschio, Giuseppe. Bench\u00e9 Barbara non sia mai pi\u00f9 stata considerata erede presuntiva, pass\u00f2 gran parte della sua vita come seconda in linea di successione dinastica.\nLa principessa venne battezzata come \"Maria Madalena B\u00e1rbara Xavier Leonor Teresa Ant\u00f3nia Josefa\", nomi che onoravano vari santi e parenti, ma venne sempre chiamata Barbara o Maria Barbara, nome mai impiegato prima nella famiglia reale portoghese, ma dato in onore della santa titolare del giorno in cui era nata.\nFu educata in modo consono al suo rango e mostr\u00f2 amore per la musica, materia in cui ebbe come maestro Domenico Scarlatti, famoso clavicembalista e compositore, dai nove o dieci anni d'et\u00e0 fino ai 14. Nel 1729, all'et\u00e0 di diciotto anni, spos\u00f2 il futuro Ferdinando VI di Spagna, di due anni pi\u00f9 giovane; suo fratello Giuseppe invece spos\u00f2 la sorellastra di Ferdinando, l'Infanta Marianna Vittoria di Borbone-Spagna. Scarlatti la segu\u00ec a Madrid e rimase con lei, componendo centinaia di sonate per clavicembalo per lei.\nAnche se Barbara non era bellissima - pare che al primo incontro il fidanzato fosse rimasto turbato a vederla -, il principe Ferdinando si innamor\u00f2 profondamente di lei, condividendo la passione per la musica: la sua morte gli spezz\u00f2 il cuore. Non ebbero figli.\nBarbara, che soffr\u00ec di una grave forma d'asma per la maggior parte della sua vita, mor\u00ec ad Aranjuez, in Spagna, nel 1758, anche a causa del suo peso eccessivo."}
{"id": "1707546", "revid": "1540383", "url": "https://it.wikipedia.org/wiki?curid=1707546", "title": "Gran Premio del Brasile 1976", "text": "Il Gran Premio del Brasile 1976 \u00e8 stata la prima prova della stagione 1976 del Campionato mondiale di Formula 1. Si \u00e8 corsa domenica 25 gennaio 1976 sul Circuito di Interlagos. La gara \u00e8 stata vinta dall'austriaco Niki Lauda su Ferrari; per il vincitore si tratt\u00f2 dell'ottavo successo nel mondiale. Ha preceduto sul traguardo il francese Patrick Depailler su Tyrrell-Ford Cosworth e il britannico Tom Pryce su Shadow-Ford Cosworth.\nVigilia.\nAspetti tecnici.\nLa gara vide l'esordio per la casa francese Ligier, motorizzata dalla Matra (che nel aveva supportato brevemente la Shadow), affidata al francese Jacques Laffite, campione in carica della Formula 2. La Brabham, che present\u00f2 il nuovo modello BT45, si affid\u00f2 ai motori dell'Alfa Romeo. La casa italiana tornava nella massima formula dopo 5 stagioni; la sua ultima apparizione era stata nel GP degli USA 1971, quando aveva motorizzato una March. Fino a quel momento, come motorista, l'Alfa aveva disputato 29 gran premi validi per il mondiale, con 10 vittorie, 13 gpv e 10 \"pole\". Anche la March utilizz\u00f2 un nuovo modello, la 761, mentre la Williams utilizz\u00f2 una FW05 che, di fatto, non era che una Hesketh 308C modificata. La vettura venne denominata Wolf-Williams visto che la scuderia britannica era stata in parte acquistata dal canadese Walter Wolf.\nNuovi modelli anche per la Penske (la PC03), la Copersucar (la FD04), mentre la Shadow e la Stanley-BRM presentarono versioni B delle vetture gi\u00f9 utilizzate \n(rispettivamente la Shadow DN5B e la BRM P201B ,qui alla sua prima ed unica partecipazione al Mondiale del 1976 con una sola vettura affidata a Ian Ashley).\nIn questo gran premio ben 5 motori diversi si ritrovarono in griglia (cosa che non capitava dal GP degli USA 1972): oltre ad Alfa e Matra, vennero utilizzati anche motori Ferrari, BRM e il Ford Cosworth DFV, che continuava a essere il propulsore pi\u00f9 largamente impiegato.\nVenne prolungata di una cinquantina di metri la corsia di uscita dai \"box\", per garantire una maggiore sicurezza ai piloti. Per tale motivo vennero spostate anche le reti di protezione all'uscita delle curve, anche se gli spostamenti di terra provocarono degli avvallamenti leggeri sul tracciato.\nAspetti sportivi.\nSalt\u00f2 il tradizionale esordio in Argentina per cui l'appuntamento di Interlagos inaugur\u00f2 la stagione, anche se tale cancellazione mise in pericolo anche lo svolgimento della gara brasiliana nella data prevista, per questioni di tipo logistico. Venne ipotizzata la tenuta di un secondo gran premio in Brasile, in sostituzione di quello d'Argentina, da tenersi a Brasilia oppure a Goias; venne anche prospettata la possibilit\u00e0 che la gara non venisse ricompresa nel calendario mondiale. Il 6 gennaio la gara venne confermata definitivamente, cos\u00ec come l'appuntamento in Sud Africa.\nIl pilota locale Emerson Fittipaldi lasci\u00f2 la McLaren, sostituito da James Hunt. La Fittipaldi-Copersucar schier\u00f2 anche una seconda vettura, affidata al pilota di casa Ingo Hoffman, all'esordio nel mondiale. Mario Andretti venne ingaggiato dalla Lotus per sostituire Gunnar Nilsson, ancora sotto opzione per la March. Quest'ultima, oltre a confermare Brambilla e Stuck, riprese Lella Lombardi.\nJacky Ickx e Renzo Zorzi fecero coppia alla Williams, mentre Ian Ashley corse con la BRM. Le altre scuderie confermarono le coppie dei piloti dell'anno precedente\nQualifiche.\nResoconto.\nNella prima giornata di prove il duo della Ferrari Niki Lauda e Clay Regazzoni fu il pi\u00f9 veloce, con Lauda unico pilota sotto il muro dei 2'33 e l'elvetico a 2'33\"17, seguito da Emerson Fittipaldi a 2'33\"33, e da James Hunt. Ronnie Peterson, della Lotus, fu protagonista di un incidente alla \"Ferradura\", con la vettura che, in testacoda, colp\u00ec le barriere. Furono penalizzati da problemi tecnici i due piloti della Brabham-Alfa Romeo, con Pace che scont\u00f2 problemi di carburazione e Reutemann che ruppe un giunto. Gli avvallamenti della pista furono causa di diversi problemi di assetto per le monoposto.\nAl sabato le prove del mattino non sono valide per lo schieramento, ci\u00f2 per consentire alle vetture un maggior tempo per le prove, vista la cancellazione del Gran Premio d'Argentina. La temperatura si alz\u00f2 di molto rispetto alle giornate precedenti, che furono caratterizzata da pioggia e clima mite. Jacques Laffite and\u00f2 a sbattere alla \"Curva do Sol\", perdendo uno pneumatico dalla sua Ligier, che venne sfiorato da Hans-Joachim Stuck.\nIl britannico Hunt, su McLaren-Ford Cosworth fece sua la \"pole\", prima della carriera, bruciando Lauda di soli due centesimi. In seconda fila si classificarono Jean-Pierre Jarier e l'altro ferrarista Regazzoni.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAlla partenza i due ferraristi scattarono bene installandosi ai primi due posti (1\u00b0 Clay Regazzoni, 2\u00b0 Niki Lauda), bruciando James Hunt della McLaren, che scattava dalla \"pole\". Perse diverse posizioni Emerson Fittipaldi, che al termine del primo giro si trov\u00f2 ottavo, preceduto da Vittorio Brambilla, Jean-Pierre Jarier, Jochen Mass e John Watson. Al secondo giro si ritir\u00f2 Watson con la vettura in fiamme a causa si una rottura dell'impianto di alimentazione e Ian Ashley con la Stanley-BRM alla sua prima ed unica apparizione nel Campionato Mondiale 1976. Mass invece fu autore di un'uscita di pista, che lo costrinse ai \"box\".\nFittipaldi perse diverse posizioni a causa di un problema al suo propulsore, mentre al quarto giro Jean-Pierre Jarier conquist\u00f2 la quarta piazza, superando Brambilla, che sconta noie al cambio. Due giri dopo il monzese sar\u00e0 passato anche da Tom Pryce.\nAl nono giro Lauda prese la testa della gara grazie a dei problemi tecnici sulla vettura del ticinese. La gomma anteriore destra si afflosci\u00f2 a causa di una foratura, tanto che lo svizzero fu costretto a una sosta ai box, che lo fece crollare nelle ultime posizioni della classifica. Dietro a Lauda vi era Hunt, seguito da Jean-Pierre Jarier, Tom Pryce e da Patrick Depailler che nel corso del nono giro aveva passato Brambilla. Al giro 14 Brambilla fu costretto a una fermata al \"pit-stop\", che ne compromise la gara.\nLe posizioni di comando rimasero immutate per diversi giri, fino a quando, al giro 27, un problema al motore rallent\u00f2 Hunt, che venne cos\u00ec passato da Jarier. Il francese fu capace nei giri seguenti di avvicinarsi all'austriaco della Ferrari, mentre Hunt venne via via passato da Pryce e Depailler, fino al ritiro al giro 32, dovuto a una rottura dell'impianto dell'olio.\nIl giro seguente Jean-Pierre Jarier usc\u00ec alla curva \"Ferradura\", ritirandosi proprio per essere passato sull'olio lasciato da Hunt. Stessa sorte il giro seguente per Pryce, che per\u00f2 pot\u00e9 proseguire la gara, anche se passato da Patrick Depailler.\nVinse cos\u00ec Niki Lauda, per la ottava volta in carriera, davanti a Depailler, Pryce, Stuck, Scheckter e Jochen Mass che fu autore di una gara in piena rimonta.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1707551", "revid": "1005847", "url": "https://it.wikipedia.org/wiki?curid=1707551", "title": "Francesco Tedesco", "text": "Biografia.\nFu avviato agli studi dal fratello maggiore Don Pietro Antonio Tedesco e, iscrittosi all'Universit\u00e0 di Napoli, riusc\u00ec a conseguire la laurea in giurisprudenza a soli vent'anni. Vincitore di un concorso pubblico, subito dopo la laurea venne assunto presso il Ministero dei lavori pubblici dove nel giro di pochi anni raggiunse il grado di ispettore generale nelle ferrovie.\nNel 1876 fu determinante il suo incontro con Giovanni Giolitti e la sua adesione al giolittismo.\nEletto deputato nel 1900, sotto la seconda presidenza del consiglio di Giolitti fu nominato ministro dei lavori pubblici e dal 1907 fu presidente del Consiglio provinciale di Avellino.\nGrazie al suo impegno, il governo Giolitti prese nel 1905 il provvedimento di nazionalizzare le linee ferroviarie. Rimase celebre un suo discorso alla Camera dei deputati, nel quale indirizz\u00f2 specifiche accuse alle compagnie private che avevano fino ad allora gestito il sistema ferroviario italiano denunciando la loro incapacit\u00e0 ad adeguarsi alle nuove esigenze determinate dallo sviluppo industriale. La sua ferma presa di posizione cre\u00f2 un ampio malcontento, e le richieste sindacali dei ferrovieri fecero vacillare il governo. Giolitti present\u00f2 le dimissioni al re, chiedendo di affidare il nuovo incarico di primo ministro all'amico Alessandro Fortis. Al posto di Francesco Tedesco, al ministero dei lavori pubblici subentr\u00f2 Carlo Francesco Ferraris, che firm\u00f2 il provvedimento con il quale lo Stato prendeva in carico l'intera rete ferroviaria, provvedendo alla sua risistemazione e al suo adeguamento.\nNel secondo governo Fortis, Tedesco fu nuovamente ministro dei lavori pubblici; tra il 1909 e il 1911 fu nominato al Ministero del Tesoro nel governo Luzzatti e vi fu confermato nel successivo quarto governo Giolitti.\nDopo la prima guerra mondiale, fu ancora ministro, questa volta alle Finanze, con il primo governo Nitti e, successivamente, con l'ultimo governo Giolitti.\nFrancesco Tedesco si impegn\u00f2 a fondo per il risanamento del bilancio pubblico e per il miglioramento dell'impianto della legislazione finanziaria. Non dimentic\u00f2 comunque il legame con l'Irpinia, che in quegli anni conobbe un periodo di sviluppo economico e di miglioramento delle vie di comunicazione (strade e ferrovie), grazie anche al saldo attivo del bilancio provinciale.\nAncora in carica come ministro, fu costretto a farsi sostituire per motivi di salute da Luigi Facta a partire dalla seconda met\u00e0 del 1920 e si spense a Roma nel maggio 1921.\nIl figlio Ettore \u00e8 stato deputato liberale; la nipote Giglia senatrice comunista.\nRiconoscimenti.\nIl 25 aprile 1910 riceve la cittadinanza onoraria di Avellino per l'impegno mostrato durante la sua vita politica per il progresso dell'Irpinia e di Avellino.\nIl 6 luglio 1910 riceve la cittadinanza onoraria di Calitri per il suo interessamento, in qualit\u00e0 di Ministro del Tesoro, a favore dei terremotati calitrani."}
{"id": "1707557", "revid": "33751", "url": "https://it.wikipedia.org/wiki?curid=1707557", "title": "Peter Bernard Luccin", "text": ""}
{"id": "1707567", "revid": "110157", "url": "https://it.wikipedia.org/wiki?curid=1707567", "title": "Gavar", "text": "Gavar (in armeno: \u0533\u0561\u057e\u0561\u057c), gi\u00e0 nota come Nor Bayazed e poi Kamo, \u00e8 una citt\u00e0 di circa 26.000 abitanti (2007), capoluogo della provincia di Gegharkunik in Armenia.\nNella pronuncia locale la prima lettera \u00e8 resa con un suono spesso traslitterato con \"ky\" invece di \"g\", per cui si pu\u00f2 anche trovare la grafia Kyavar."}
{"id": "1707569", "revid": "287204", "url": "https://it.wikipedia.org/wiki?curid=1707569", "title": "Ospedale di Divri\u011fi", "text": "Lospedale di Divrigi \u00e8 un patrimonio dell'umanit\u00e0 dell'UNESCO situato nella citt\u00e0 turca di Divri\u011fi. Compone il patrimonio insieme alla moschea cittadina fin dal 1985.\nStoria.\nLa citt\u00e0 anatolica Divri\u011fi pass\u00f2 sotto il controllo turco nel 1071. Nel 1228\u201329 l'emiro Ahmet Shah vi costru\u00ec una moschea con annesso ospedale. Dal 1118 al 1277 (anno dell'occupazione mongola) la citt\u00e0 venne governata da Meng\u00fccek e dai suoi discendenti. L'ospedale venne costruito nel 1228-29 per scelta di Malikaturan Malik, moglie di Ahmet Shah. L'ospedale doveva ospitare dei malati mentali, peer cui sarebbe pi\u00f9 corretto definirlo una specie di antico manicomio. L'architetto che cur\u00f2 la costruzione del complesso (moschea ed ospedale) fu Khurramshad of Ahlat. \na Divri\u011fi verso la fine del XII secolo per decisione del sultano Turan Melek, figlio del re Meng\u00fccek di Erzincan, Fahreddin Behram Chah.\nPericoli della struttura.\nAl momento dell'inserimento tra i patrimoni dell'umanit\u00e0 l'ICOMOS pose l'attenzione sul fatto che l'acqua filtrava dal soffitto dell'edificio. Contemporaneamente \u00e8 stato sottolineato il fatto che i recenti lavori di ristrutturazione del tetto hanno conservato l'aspetto originale."}
{"id": "1707572", "revid": "710869", "url": "https://it.wikipedia.org/wiki?curid=1707572", "title": "Ettore Romagnoli (grecista)", "text": "Biografia.\nLaureatosi nel 1893, durante la sua lunga carriera insegn\u00f2 come docente universitario dapprima a Catania, poi anche a Roma e Milano. Divenne celebre come saggista e critico letterario, traducendo con grande perizia critica varie opere greche (fra le altre, le tragedie di Euripide, Eschilo e Sofocle, le commedie di Aristofane, l'Iliade e l'Odissea di Omero). Scrisse anche opere di critica letteraria, raccolte di poesie e novelle, e saggi d'argomento teatrale, e compose anche le musiche per alcuni suoi allestimenti di lavori teatrali greci per le stagioni del Teatro Greco di Siracusa.\nAmante della Sicilia, culla della civilt\u00e0 greca in Italia, si recava spesso a Terranova Gela citt\u00e0 natale della moglie che coi suoi paesaggi costieri e le vestigia di et\u00e0 classica pare lo ispirasse nelle sue fatiche poetiche e letterarie. Fu iniziato in Massoneria il 19 marzo 1903 nella Loggia \"Venti settembre\" di Roma e il 21 gennaio 1904 divenne Maestro massone. Molte delle odierne rappresentazioni classiche si rifanno al lavoro di traduzione, revisione e organizzazione della rappresentazione teatrale (musiche, costumi, scena...). \nNel 1925 fu tra i partecipanti al \"Convegno per la cultura fascista\" di Bologna e negli anni a seguire fu uno degli intellettuali pi\u00f9 in vista del regime. Accademico d'Italia dal 1929, nel contesto dell'epoca divenne celebre la sua frase \"Mussolini \u00e9 prima di tutto un filosofo\"; tuttavia, proprio con il Duce ebbe un forte contrasto nel 1931. In quell'anno la dittatura fascista, per la stesura di alcune iscrizioni per il ponte del Littorio, aveva incaricato l'Accademia d'Italia, che si rivolse a Romagnoli; egli prepar\u00f2 i testi, ma essi furono duramente stroncati da Mussolini in persona. Il motivo ufficiale fu la presunta presenza di errori grammaticali, un'accusa a dir poco umiliante per un illustre letterato come Romagnoli; la vera ragione \u00e8 facilmente desumibile dal tenore del testo poi accettato, scritto da un ex insegnante e opportunamente arricchito da alti elogi a Mussolini. \nEttore Romagnoli mor\u00ec a Roma nel 1938. Ebbe tre figli: Tullia (1918-2015), dalla prima moglie Eugenia Monzani; Emilio (1923-2004) e Lucio (1925-1982), rispettivamente giurista e architetto, dalla seconda, Maria Aldisio di Bona. La primogenita, Tullia Carettoni Romagnoli, fu una partigiana antifascista e svolse una intensa ed importante carriera politica; fu eletta in Parlamento per quattro legislature, nelle fila del Partito Socialista e successivamente come esponente della Sinistra Indipendente all'interno del Partito Comunista, per poi approdare anche al Parlamento Europeo. \nOpere.\nL'abbondante produzione bibliografica di Ettore Romagnoli spazia dalle opere filologiche alla polemica letteraria, dalle ben note traduzioni dal greco alle opere teatrali e musicali. Qui di seguito si propone un elenco parziale delle opere in volume, pubblicate in massima parte dagli editori Zanichelli di Bologna e Treves di Milano."}
{"id": "1707575", "revid": "2184720", "url": "https://it.wikipedia.org/wiki?curid=1707575", "title": "Hey Baby", "text": "Hey Baby \u00e8 una canzone pop del gruppo musicale californiano No Doubt, pubblicata come primo singolo estratto dal quinto album della band, \"Rock Steady\" del 2001.\nIl brano.\nIl brano, uno dei primi scritti per \"Rock Steady\", \u00e8 stato scritto da Gwen Stefani, Tony Kanal, Tom Dumont e Bounty Killer; prodotto da Sly &amp; Robbie con i No Doubt e Mark \"Spike\" Stent; registrato da Dan Chase e mixato da Mark \"Spike\" Stent.\nLa canzone \u00e8 fortemente influenzata dalla dancehall giamaicana, presente durante i party che venivano organizzati dopo le tappe del tour legato all'album \"Return of Saturn\". Il brano \u00e8 stato pubblicato come singolo di lancio dell'album nell'ottobre 2001 ed \u00e8 stato un enorme successo commerciale, arrivando a raggiungere la posizione numero 5 della Billboard Hot 100. \"Hey Baby\" ha inoltre vinto il Grammy Award nel 2003 come \"miglior performance pop di un gruppo\".\nL'intro del brano (che ricorda quello della canzone \"Jungle Love\" della Steve Miller Band) \u00e8 stato registrato presso il Toast Studio di San Francisco con il produttore Philip Steir, mentre la parte cantata e le melodie sono state registrate successivamente in casa di Tom Dumont a Los Angeles. Solo per ultimo fu aggiunta la parte di Bounty Killer, rapper giamaicano che era entrato in contatto con la band tramite i produttori Sly &amp; Robbie.\nVideo.\nIl videoclip della canzone \u00e8 stato diretto da Dave Meyers. Protagonisti sono i membri del gruppo, che durante un viaggio in bus, si fermano in un locale dove si sta tenendo una festa. Mentre Tony Kanal si fa delle foto con delle ragazze, Adrian Young si guadagna dei soldi (che user\u00e0 Kanal per pagare il fotografo) appendendosi a degli anelli completamente nudo. Tom Dumont sconfigge una donna al tavolo in un gioco di resistenza nel bere, mentre Gwen Stefani \u00e8 mostrata a cantare prima da sola, poi insieme a Bounty Killer. Ci sono anche dei frammenti in cui il gruppo balla e canta su uno sfondo nero con le lettere che compongono il titolo dell'album \"Rock Steady\" colorate di bianco e rosse, o su un altro sfondo rosso blu e bianco.\nIl video \u00e8 stato girato in tre giorni a Boyle Heights (Los Angeles). La scena che vede protagonista Dumont \u00e8 ispirata a una scena del film \"I predatori dell'arca perduta\".\nIl video si \u00e8 aggiudicato il premio \"MTV Video Music Awards\" nelle categorie \"best pop\" e \"best group\" nel 2002."}
{"id": "1707577", "revid": "201394", "url": "https://it.wikipedia.org/wiki?curid=1707577", "title": "Nessuna speranza, nessuna paura", "text": "Nessuna speranza, nessuna paura \u00e8 il primo LP dell'hardcore punk band dei Contropotere.\nNel 2010 l'album \u00e8 stato ristampato su vinile dalla Gonna Puke Retr\u00f2."}
{"id": "1707583", "revid": "1971044", "url": "https://it.wikipedia.org/wiki?curid=1707583", "title": "Filosofia africana", "text": "La Filosofia africana pu\u00f2 essere intesa come l'interpretazione della realt\u00e0 che gli africani forniscono per rispondere alle grandi domande che l'Uomo si pone. Non si pu\u00f2 tuttavia tracciare una storia della filosofia africana, parallela o paragonabile a quella occidentale. In Africa infatti la riflessione filosofica non ha assunto, per lo pi\u00f9, le caratteristiche di un pensiero sistematico. Vi sono una miriade di approcci alla questione del senso dell'esistenza. Non si pu\u00f2 dimenticare che l'Africa \u00e8 un continente, con migliaia di etnie \u2013 e quindi di culture \u2013 diverse. I tentativi di interpretare la realt\u00e0 sono altrettanto variegati. Si pu\u00f2 per\u00f2 trovare una comunanza di idee, alcuni punti che sembrano essere condivisi da tutte le culture dell'Africa Subsahariana, e che quindi possono fornirci la base di una filosofia africana.\nCosmologia.\nTutte le culture africane presentano dei miti della creazione (cosmogonia), che portano ad una comprensione dell'Universo (cosmologia). Le spiegazioni offerte sono molte, ma i punti in comune ci dicono come l'Africano veda l'Universo diviso in due: da una parte la realt\u00e0 tangibile, dall'altra la realt\u00e0 spirituale (o realt\u00e0 che d\u00e0 la vita). Queste due realt\u00e0 sono speculari. Se una delle due non \u00e8 in equilibrio, la corrispondente \u00e8 anch'essa squilibrata. Da qui la necessit\u00e0 di agire nel mondo in modo tale di mantenere l'equilibrio fra le due realt\u00e0. Non c'\u00e8 un tentativo di arrivare all'unit\u00e0 fra queste due realt\u00e0, alla comunione (Uni-verso), ma piuttosto la lotta continua per mantenere l'armonia. Da qui il bisogno di conoscere le realt\u00e0 spirituali (ruolo dello sciamano, dell'uomo della medicina) e delle modalit\u00e0 (riti) per ricostituire l'equilibrio.\nDio.\nDio \u00e8 uno, creatore e giudice. Dio \u00e8 anche in relazione con l'Uomo. Ogni cultura ha un modo diverso di capire la natura di questo rapporto. Per alcuni \u00e8 estremamente negativo: Dio \u00e8 lontano, pu\u00f2 fare del male alle persone. Conviene quindi tenerlo a distanza e non provocarlo (cultura \"long'arim\" del Sud Sudan). Per altri Dio \u00e8 un compagno, un amico che cammina in fianco all'uomo e a cui ci si pu\u00f2 affidare (cultura masai del Kenya e Tanzania). Tra questi due estremi vi \u00e8 una notevole variet\u00e0 di posizioni. Dio non guida il mondo da solo. Presso di lui esiste una corte, formata da spiriti che possono essere buoni o malvagi. Essi sono creature di Dio, ma spirituali. Gli spiriti possono sia assistere l'Uomo che ostacolarlo. Esistono inoltre gli antenati, che essendo \u2018morti viventi\u2019 possono interagire con le due realt\u00e0 e fungere da medium tra Dio e l'Uomo. Le culture africane sono solitamente monoteiste. Esistono si dei minori, ma si tratta spesso di spiriti non completamente divini, chiamati dio per mancanza di termini pi\u00f9 precisi. Ad esempio, presso i kamba del Kenya, la gente parla della dea Mugambi, che vive nelle acque e che le anima. Esiste una persona incaricata di questo culto che si riferisce a Mugambi come una dea. Chiedendo per\u00f2 di approfondire il tema, la spiegazione data \u00e8 quella che Mugambi \u00e8 stata incaricata da Dio di proteggere le acque. Si tratta quindi di uno spirito inferiore a Dio e che a lui risponde. Diverso \u00e8 il discorso per le culture dove vige il culto del vud\u00f9. Presso queste culture oltre al monoteismo, si trovano anche forme di politeismo. Sarebbe meglio dire che non \u00e8 sempre chiaro se i diversi dei hanno identit\u00e0 separate, o se sono invece espressione plurime dello stesso Dio. Rimane comunque vero che la maggioranza delle culture africane riconosce un solo Dio quale essere supremo dell'Universo.\nAntenati.\nL'antenato, per essere tale, deve avere un rapporto di parentela diretta con la persona che lo venera. \u00c8 quindi un membro della famiglia, che ha vissuto una vita ricca di soddisfazioni, moralmente ineccepibile, ed \u00e8 morto in comunione con il clan e con Dio. Egli assume uno stato di superuomo, capace di intervenire nelle due sfere (tangibile e spirituale). L'antenato va dunque tenuto in considerazione tenendolo in vita con la memoria (si ricordano nome, storia, e le relazioni che aveva costituito tra i membri dell'etnia); con libagioni (sacrifici, offerte); offrendogli la possibilit\u00e0 di reincarnarsi (rispetto del totem del clan, sua presenza nelle possessioni spirituali). L'antenato \u00e8 mediatore, vuole il bene, ma pu\u00f2 anche essere geloso e colpire con il male. Per questo occorre mantenere il rapporto su di un piano di rispetto e amicizia. L'antenato va venerato, mai adorato. Solo Dio \u00e8 degno di adorazione.\nL'Io.\nL'Africano \u00e8 ego-centrico, e la sua cultura antropo-centrica. La persona non esiste, non \u00e8 capita come tale, esiste l'Io. Con questo si intende dire che l'Africano non ha interesse verso l'astrazione del valore della persona, ma \u00e8 invece interessato all'Io, il proprio e quello degli altri. L'essere umano \u00e8 al centro della cultura, ma in modo diverso dalle culture occidentali. L'Africano ha un interesse avido per il proprio ruolo (status) all'interno della comunit\u00e0. Cosa che lo porter\u00e0 ad avere uno status analogo nel mondo spirituale. Egli vuole crescere in vita (lunghezza della vita), forza (fecondit\u00e0, numero delle mogli e dei figli), potere politico (beni terreni, moralit\u00e0 che conduce al rispetto tra gli anziani). La donna di solito \u00e8 esclusa da questa classifica e riflette lo status del marito. Lo status si ottiene mantenendo un comportamento accetto alla comunit\u00e0. Rispondendo ai bisogni del gruppo, il singolo pu\u00f2 migliorare la sua posizione sociale, e crescere nella considerazione che gli altri hanno di lui. La comunit\u00e0 pone quindi delle aspettative che vanno realizzate: la sopravvivenza \u2013 e quindi il bisogno di procurare i mezzi di sussistenza; la crescita numerica \u2013 e quindi il bisogno di generare con generosit\u00e0; la difesa del territorio o la sua espansione \u2013 e quindi il bisogno di essere guerriero valoroso e indomito; il bisogno di una buona guida \u2013 e quindi l'assunzione di un ruolo di saggio che sa leggere gli eventi e li controlla. L'Africano \u00e8 ego-centrico, ma non egoista. Il porre il proprio status \u2013 sempre in relazione alla comunit\u00e0 \u2013 al centro della propria vita e delle proprie azioni non vuol dire negare valori universali come l'amore, la disponibilit\u00e0, la generosit\u00e0, la solidariet\u00e0, ecc. Questi sono vissuti in maniera diversa dalle modalit\u00e0 proprie di altre culture occidentali e orientali, ma sono presenti e considerati importanti.\nVitalogia.\nNegli ultimi anni, specialmente in campo cristiano, si \u00e8 sviluppata una corrente filosofica che, basandosi sulle culture africane (specialmente Bantu) vuole offrire una nuova filosofia africana sviluppata sistematicamente. Questa corrente ha preso il nome di \"vitalogia\", considerando che \u00e8 illuminata dalla realt\u00e0 spirituale, che d\u00e0 vita. La \"vitalogia\" designa l'approccio africano al pensare umano, un approccio che si pone come analogo al concetto occidentale di \"filosofia\", da cui per\u00f2 si distingue. L'esponente pi\u00f9 importante e l'ideatore di questa corrente \u00e8 Martin Nkafu Nkemnkia. Questo autore e pensatore africano sta tentando di categorizzare il pensiero africano e di permettere un salto di qualit\u00e0 che porti all'assunzione di valori ormai acquisiti dalla filosofia occidentale, come il valore della persona, e della capacit\u00e0 di astrazione, che permetterebbe un ulteriore approfondimento del pensiero africano.\nFilosofia contemporanea.\nLe indagini di Herta Nagl, svolte sul territorio africano, risalenti all'inizio degli anni Novanta, hanno rilevato, escludendo dal computo l'Egitto, la presenza sul continente di 83 centri universitari, di cui 31 solamente in Nigeria; la facolt\u00e0 di filosofia non era nemmeno presente in tutti gli atenei, bens\u00ec solo in una parte di essi. La prima facolt\u00e0 di filosofia (ad esclusione dell'Egitto e del Maghreb) \u00e8 sorta in Nigeria nel 1974. Nel corso del XX secolo la filosofia \u00e8 stata insegnata soprattutto nelle universit\u00e0 del Nordafrica, oppure come materia annessa al corso di Teologia, nell'ambito delle universit\u00e0 islamiche.\nAncora alla fine del XX secolo, le lingue ufficiali utilizzate durante i dibattiti ai convegni internazionali di filosofia (\"\"Inter African Council for Philosophy\" o \"Africana Philosophy Conference\"\") erano il francese e l'inglese.I filosofi africani di maggior rilevanza attualmente sono: Kwasi Wiredu (Ghana) insegnante negli USA; Odera Oruka (Kenya) professore a Nairobi, Kwame Gyekye, Mourad Wahba (Egitto), docente alla facolt\u00e0 del Cairo oltre a Dismas Masolo.\nKwasi Wiredu ha rintracciato, all'interno del continente africano, la presenza di una \"filosofia implicita\", costituita dall'insieme dei concetti metafisici-religiosi, da una parte della tradizione orale, dai proverbi, dall'etica e dalla morale africana.\nQuesti elementi, secondo Wiredu, sono ricorrenti in una grande parte dei modelli di pensiero, presenti nell'Africa subsahariana.\nPaulin Hountondji, invece ha ribattezzato \"etnofilosofia\", quel sistema di pensiero avente una visione collettiva del mondo, che costituisce una forma globale di conoscenza, comune a molti popoli africani. Comprende la mitologia, i proverbi, la saggezza popolare e tutto ci\u00f2 che concerne una filosofia popolare.\nPeraltro, l'etnofilosofia \u00e8, in Occidente una branca dell'etnologia, che si occupa della filosofia dei popoli primitivi. \nOdera Oruka ha definito \"filosofia della saggezza\" (\"Sagacity Philosophy\"), il modello di pensiero imperniato sulla saggezza della tradizione popolare. \nUn'altra corrente filosofica diffusa nel continente \u00e8 quella \"ideologica-nazionalista\", che si fonda su un socialismo africano, sul panafricanismo e sulla \"negritude\", studia i concetti di verit\u00e0, di libert\u00e0 e persegue un ritorno alla genuina tradizione africana. Si tratta, fondamentalmente, di una filosofia socio-politica.\nDismas Masolo ha rilevato tre grandi influenze europee nella sviluppo della filosofia contemporanea africana: innanzitutto lo strutturalismo e la fenomenologia penetrate nel continente soprattutto grazie agli autori francofoni, di cui si risente l'eco nelle opere di Alexis Kagame e di Fabien Eboussi Boulaga; poi il razionalismo di derivazione anglosassone, che caratterizza le opere di Odera Oruka; infine il marxismo ed il pragmatismo affioranti negli scritti di Kwasi Wiredu."}
{"id": "1707584", "revid": "122028345", "url": "https://it.wikipedia.org/wiki?curid=1707584", "title": "Romics", "text": "Romics \u00e8 una rassegna internazionale sul fumetto, l'animazione, i videogiochi, il cinema e l'intrattenimento organizzata dalla Fiera di Roma e da Isi.Urb - I Castelli Animati. La manifestazione si tiene due volte l'anno presso la Fiera di Roma.\nLa storia.\nNel 2001 nasce a Roma, nel vecchio polo Fieristico, in via Cristoforo Colombo, il festival del fumetto, dell'animazione, e dei videogiochi sotto la direzione artistica di Luca Raffaelli che, dopo l'edizione del decennale, abbandona il progetto per divergenze con la produzione sull'identit\u00e0 culturale della manifestazione.\nDall'edizione autunnale del 2012 la direzione artistica \u00e8 stata curata da Sabrina Perucca.\nDal 2013, oltre alla classica edizione autunnale di inizio ottobre, la manifestazione ha anche un'edizione primaverile, che si tiene in aprile, nel nuovo polo Fieristico romano.\nI Romics D'Oro.\nOgni anno sono ospiti della manifestazione famosi fumettisti che vengono premiati con il Romics D'Oro. Tra gli ospiti che hanno presenziato: Albert Uderzo, Milo Manara, Monkey Punch, creatore del fumetto \"Lupin III\", Yoichi Takahashi, autore di \"Capitan Tsubasa\" (\"Holly e Benji\"); Sergio Bonelli, storico editore del fumetto italiano e sceneggiatore; Giancarlo Berardi, (\"Ken Parker\", \"Julia\"); Eddie Campbell (\"From Hell\"); Alfredo Castelli (\"Martin Myst\u00e8re\"); Vittorio Giardino (\"No Pasaran\", \"Jonas Fink\", \"Max Fridman\"); Carlos Gomez (\"Dago\"); Francisco Solano Lopez, autore de \"L\u2019Eternauta\"; Giovanni Ticci (\"Tex\"); Robin Wood (\"Dago\", \"Merlin\", \"Savarese\"); Leo Ortolani (\"Rat-Man\"); Giorgio Cavazzano; Tsukasa H\u014dj\u014d (\"Occhi di gatto\", \"City Hunter\"); Massimo Rotundo (\"Tex\")."}
{"id": "1707587", "revid": "1808769", "url": "https://it.wikipedia.org/wiki?curid=1707587", "title": "Palagianello", "text": "Palagianello (\"Palascian\u00eddde\", \"Pulascian\u00eddde\" o \"Polescian\u00eddde\" in dialetto locale) \u00e8 un comune italiano di abitanti della provincia di Taranto in Puglia.\nGeografia fisica.\nTerritorio.\nPalagianello sorge a 133\u00a0m s.l.m. Data l'estensione di soli 43,27\u00a0km\u00b2, il comune risulta il pi\u00f9 piccolo della zona occidentale della provincia di Taranto.\nIl territorio comunale confina con quelli di Palagiano, Mottola e Castellaneta ed \u00e8 suddiviso in otto contrade: Serra Pizzuta, Parco del Casale, Parco di Stalla, Conche, Sacramenti, Titolato, Conocchiella e Difesella. A sud dell'abitato sulla strada che porta al mare sorge la frazione di Montedoro che conta circa 350 abitanti.\nClima.\nIl clima di Palagianello, come per il resto dell'Arco Ionico Tarantino, \u00e8 tipicamente mediterraneo, con inverni miti ed estati molto calde, a volte anche torride per azione di caldi venti sciroccali. Le temperature medie in inverno registrano valori di 12-14\u00a0\u00b0C, eccezionalmente con minimi quasi negativi e rare nevicate. In estate si hanno temperature medie quasi sempre oltre i 30\u00a0\u00b0C, con punte che superano non di rado i 40\u00a0\u00b0C.\nOrigini del nome.\nAlcuni ricordano un Gentilizio Palavius, donde Palavanum, nomi ben noti nell'onomastica romana. Si ha inoltre menzione di questi paesi gi\u00e0 nell'alto Medioevo. Non pu\u00f2 sfuggire la concordanza interpretativa del Coco, del Coltella (Palavianus) e del Putignani (Rus \u2013 Palagi \u2013 Palagi \u2013 Anus) sull'origine rurale dei casali e dei paesi del Salento, e sorti a seguito della diffusione del latifondo durante il periodo romano, i cui nomi hanno radice gentilizia, patrizia o legionaria, seguiti dal suffisso anus. Infine, poich\u00e9 si propende a dare una connotazione rurale al nome Palagiano, non bisogna dimenticare che esso oltre ad essere poco lontano da Taranto, fu dominato dai Bizantini fino ad epoca normanna, per cui non v'\u00e8 da escludere un'ascendenza greca che potrebbe risultare dall'unione delle parole Palaios \u2013 vecchio \u2013 e Nomos \u2013 Pascolo\nStoria.\nEt\u00e0 moderna.\nPrima della sua aggregazione a Palagiano, avvenuta agli inizi del XIX secolo, Palagianello, in virt\u00f9 delle prammatiche di Ferrante I d'Aragona, promulgate nella seconda met\u00e0 del Quattrocento, godette di autonomia amministrativa, quale Universit\u00e0. Ne era prova l'inclusione nell'elenco di Universit\u00e0 tenute al pagamento di 7 grani per fuoco per il mantenimento delle compagnie dei Cavallari che perlustravano il litorale i quali, in caso di necessit\u00e0, davano l'allarme ai caporali delle torri e correvano ad avvisare gli abitanti delle zone direttamente minacciate. Per Palagianello la torre di riferimento era Torre Lato (ancora esistente).\nA capo della \"Magnifica Universit\u00e0 di Paligianello\", come scritto in un antico documento, era il Sindaco coadiuvato da tre eletti. Il giorno 14 agosto il Sindaco in carica convocava, a mezzo bandi, i cittadini nella chiesa parrocchiale San Pietro Apostolo - che \u00e8 di propriet\u00e0 comunale per antico possesso, l'unica dell'epoca dove l'universit\u00e0 della medesima Terra \u00e8 solita riunirsi per trattare i pubblici affari- per dare corso alle operazioni preliminari delle elezioni che avvenivano il giorno successivo.\nOttocento.\nCon le leggi eversive della feudalit\u00e0 del 1806 oltre che i feudi furono abolite le esili strutture amministrative delle Universit\u00e0 (Comuni). Il Regno di Napoli fu quindi ripartito in tredici Province (elevate poi a quattordici), suddivise in distretti e circondari. Inoltre, per semplificare l'amministrazione dei piccoli centri si previde la possibilit\u00e0 di aggregare ai comuni vicini quelli con popolazione inferiore ai 1000 abitanti. In tal modo Palagianello perse l'autonomia amministrativa sino ad allora assicurata dall'universit\u00e0 e divenne frazione di Palagiano, l'unica del settore occidentale della Sottointendenza di Taranto. Ricevette quindi scarsa attenzione da parte degli amministratori, disinteressati alle esigenze della popolazione palagianellese nonostante ne amministrassero i proventi dei boschi e dei pascoli e ogni altra entrata. \nIn questo periodo si ebbe in Palagiano il rafforzamento del ceto dei cosiddetti \"civili\" e dei \"possidenti\", quasi sempre possessori illegittimi di terre civiche, in altri termini di quella piccola borghesia rurale le cui famiglie percorsero strada sia nell'ambito delle attivit\u00e0 economiche sia nell'ambito delle cariche pubbliche.\nNovecento.\nTra la fine del XIX e l'inizio del XX secolo, il malcontento per lo stato di abbandono della frazione aliment\u00f2 la volont\u00e0 dei palagianellesi di distaccarsi dal comune di Palagiano, per aggregarsi al comune di Mottola o costituirsi in comune autonomo. Nonostante le reiterate richieste di annessione a Mottola promosse dal notabile palagianellese che rappresentava la frazione in consiglio comunale, la discussione della proposta di distacco venne pi\u00f9 volte elusa.\nFu solo per iniziativa di Davide Lenge, ex seminarista e poi scrivano originario di Ginosa, che i palagianellesi accrebbero il loro interesse verso la cosa pubblica e costituirono la Lega dei Contadini e la Cooperativa di Consumo. Dopo molti rinvii, nella seduta del 9 ottobre 1906 il Consiglio comunale di Palagiano pose all'ordine del giorno e approv\u00f2 la richiesta degli elettori di Palagianello per la costituzione della frazione in Comune autonomo. L'autonomia comunale fu concessa da con la legge 6 giugno 1907, n. 318.\nSimboli.\nLa forma attuale dello stemma fu sancita il 4 agosto 1913 con deliberazione del Consiglio Comunale n. 48, mediante la quale fu riconosciuto ed adottato.\nSuccessivamente, con Decreto Ministeriale del 2 settembre 1914, trascritto nel libro araldico degli Enti Morali, al Volume I, pagina 38, il giorno 6 settembre 1914, il Comune di Palagianello ottenne l'autorizzazione a farne uso.\nIn quel Decreto lo stemma \u00e8 descritto \n\"di azzurro alla mucca pascente col vitello poppante, il tutto d'argento\".\nIl motto recita: \"Medicina Dei\".\nCorrispondente all'ebraico \"Raph-El\" (Raffaele) vale a dire Medicina di Dio, oppure Dio risana, oppure Dio guarisce - va riferito all'Arcangelo San Raffaele, forse, all'epoca, patrono di Palagianello.\nSecondo le regole araldiche la figura dello stemma di Palagianello appartiene a quelle cosiddette \"naturali\", infatti, vi sono rappresenti la mucca ed il vitello (fauna) ed il prato (flora), mentre, sempre secondo le regole araldiche, il colore azzurro rappresenta il firmamento e l'oceano ed esprime amore e gelosia; l'argento, invece, rappresenta la luce e l'aria fra gli elementi.\nMonumenti e luoghi d'interesse.\nSiti archeologici.\nVillaggio rupestre.\nPalagianello \u00e8 strettamente legata al fenomeno della civilt\u00e0 rupestre: l'attuale centro urbano sorge infatti immediatamente a ridosso della gravina omonima, difesa naturale dell'insediamento, sui cui spalti si \u00e8 sviluppato in epoca medievale un complesso e articolato villaggio rupestre, forma insediativa per molti secoli complementare e non subalterna al centro. Il villaggio rupestre si sviluppa in particolare sullo spalto orientale della gravina, immediatamente al di sotto del Castello (la cui costruzione fu iniziata nel secolo XVI dalla famiglia dei Domini Roberto e terminata sotto i Caracciolo). Sentieri e scalinate permettono ancora oggi di attraversare, almeno parzialmente, il villaggio rupestre, composto di decine di grotte scavate su pi\u00f9 piani; i vani rupestri nella parte alta dello spalto sono stati utilizzati fino a pochi decenni fa ed oggi sono oggetto di interessanti forme di recupero da parte dell'Amministrazione Comunale e di privati. Il villaggio rupestre \u00e8 arricchito dalla presenza al suo interno di numerose chiese rupestri, alcune delle quali mantengono ancora oggi tracce degli affreschi originari: nella parte alta della gravina si trovano le chiese rupestri di San Girolamo (l'interno, di forma trapezoidale, \u00e8 diviso in due aule; nella parete di fondo si aprono cinque nicchie, con quella centrale molto profonda e con due altari in quelle poste alle estremit\u00e0, a configurare una sorta di santuario; rimangono tracce di affreschi databili al XIV e al XV secolo e numerose iscrizioni e sinopie di affreschi probabilmente mai portati a termine) e di Sant'Andrea (compromessa dall'apertura di una cava di tufi che ha distrutto l'insediamento vicino e alterato le caratteristiche architettoniche della chiesa; la chiesa risale al periodo altomedievale, ampliata in et\u00e0 bizantina e pi\u00f9 volte rimaneggiata nel corso dei secoli; l'interno si articola in tre ambienti in successione, il nartece, l'aula e il bema; nella cripta rimangono tracce di alcuni affreschi appartenenti a differenti periodi storici, compresi tra il XII e la fine del XVI secolo). \nPi\u00f9 in basso le chiese di San Nicola (localizzata a sud dell'abitato, risale al periodo altomedievale e per tutto il periodo medievale svolse le funzioni di cappella funeraria privata di un'importante famiglia locale; in una delle tombe ritrovate al suo interno \u00e8 stato rinvenuto un tesoretto di monete veneziane del XV secolo; interessanti gli affreschi ancora presenti al suo interno, tra i quali una Deesis datata al XII - XIII secolo nella nicchia dell'abside), dei Santi Eremiti (la chiesa di piccole dimensioni \u00e8 datata all'XI secolo e presenta interno trapezoidale estremamente semplice; interessanti gli affreschi conservati, databili al XII secolo, impreziositi dalla presenze di alcune iscrizioni dedicatorie) e la Chiesa Anonima (la chiesa, attualmente priva di affreschi, \u00e8 una delle pi\u00f9 antiche presenti nel territorio di Palagianello, pur essendo stata rimaneggiata pi\u00f9 volte nel corso dei secoli per essere adibita ad usi agricoli; l'interno si caratterizza per la presenza di numerose nicchie, di diversa grandezza, affiancate lungo le pareti laterali; a destra dell'ingresso si trova un vano probabilmente destinato alle funzioni battesimali); sullo spalto occidentale, di fronte al centro storico, sono invece localizzate la chiesa di Santa Lucia (di probabile impianto altomedievale e ampliata nel X secolo; dall'ingresso posto lateralmente si accede nell'interno, estremamente semplice e articolato in due parti da un grande arco a tutto sesto su semipilastri; interessanti le numerose iscrizioni graffite sulle pareti della chiesa, mentre rimangono pochissime tracce degli affreschi originari) e il complesso di Iazzo Rivolta con la chiesa anonima (la chiesa risale probabilmente all'XI secolo ma, come molte altre, risulta ampliata in epoca successiva e riadattata poi come ricovero per il bestiame e deposito; nello spiazzo antistante sono state rinvenute due tombe).\nChiesa di San Giovanni Gas.\nChiesa Madonna delle Grazie.\nVia Antico Santuario.\nPer giungere all'antica Chiesa dedicata alla Madonna delle Grazie bisogna percorrere via Antico Santuario che inizia all'altezza del Castello feudale per terminare, dopo un tortuoso tracciato di circa 240 metri, innanzi Cappella come comunemente chiamata dai Palagianellesi.\nOriginariamente doveva essere solo un sentiero che portava alla \"Cappella\", alla cripta di S. Girolamo ed a Serrapizzuta.\nIl periodo in cui la via ha sub\u00ecto la trasformazione, da sentiero a strada, non \u00e8 dato saperlo. \nCertamente nella prima met\u00e0 del secolo XIX doveva gi\u00e0 avere le caratteristiche di strada, atteso che il Consiglio Comunale di Palagiano, nella seduta ordinaria autunnale del 18 novembre 1866, ritenne di discutere \"Sulla convenienza di una strada nell'abitato di Palagianello detta della Madonna delle Grazie\".\nQuesta strada ha una lunga storia di eventi franosi provocati da infiltrazioni di acqua pluviale.\nDanni si verificarono nella notte fra il 1\u00ba ed il 2 dicembre 1924, quando una frana interess\u00f2 la strada per una lunghezza di circa 10 metri. L'evento fu di portata tale da indurre il Sindaco dell'epoca ad emettere ordinanza di sgombero di tre case-grotta abitate da altrettante famiglie.\nI processi erosivi delle piogge, le infiltrazioni, le alterazioni chimiche provocate dalle acque di circolazione ed altre cause naturali oltre all'intervento dell'uomo, hanno creato le premesse per altri crolli.\nIl 2 dicembre 1958, infatti, agli abitanti di altre due case-grotta fu ordinato lo sgombero; ancora due ne furono emesse per un evento franoso verificatosi il 24 aprile 1961 fino ad arrivare ad un'ordinanza, emessa il 16 marzo 1968, di totale chiusura della strada con conseguente divieto di accesso.\nUno degli ultimi crolli \u00e8 quello avvenuto il 4 novembre 1984, a seguito del quale il Sindaco dell'epoca eman\u00f2 ulteriore ordinanza, in vigore fino al 2001, con la quale vietava l'accesso ed il transito della \"Via Antico Santuario\".\nLa cappella.\nIn stretta connessione con Via Antico Santuario \u00e8 la storia del Santuario della Madonna delle Grazie, ovverosia della Cappella.\nI primi documenti, del seicento, che riguardano l'antica Chiesa, la presentano gi\u00e0 aperta al culto, ma tacciono sulle sue origini.\nL'esistenza di questa Chiesa non \u00e8 documentata da testimonianze scritte anteriori al XVII secolo. Ne parla per la prima volta, per quanto risulta dai documenti finora consultati, Mons. Luigi della Quadra, Vescovo di Mottola, nella sua relatio ad limina del 20 ottobre 1670 dalla quale apprendiamo, fra l'altro, che la Chiesa di Santa Maria delle Grazie aveva un patrimonio di 800 fra pecore e capre, il cui reddito, per colpa del suo predecessore, and\u00f2 perduto dal momento che il gregge parte fu venduto e parte ucciso.\nNell'apprezzo della Terra di Palagianello redatto il 1\u00ba settembre 1676, il Regio Ingegnere Luise Nauclerio fa sapere che\n\"...Vi \u00e8 una cappella di Santa Maria delle Grazie sita nell'ultimo della strada verso la detta Gravina di Castellaneta (Palagianello), posta dentro una grotta, cavata nel monte con diversi nicchi, la Sagrestia, Campanile e Campana piccola, vi \u00e8 una fabrica principiata per abitazione di convento, ed altre comodit\u00e0, nell'ultimo vi \u00e8 un piccolo giardino con cisterna d'acqua con chiava di bronzo e cavalletto per uso dei servizi di detta acqua, la quale Cappella sempr\u00e8 stata delli Padroni fatta a loro spese, e quelli l'anno somministrato ogni cosa per suo sostentamento, e divini officij, e come anche si vede l'arma dipinta in d.ta Cappella degli olim D.ni Roberti.\nIn detta Cappella vi si celebrano alcune messe la settimana e Monsignore di Mottola ha eletto per suo arbitrio un cappellano per la celebrazione di dette messe, quali si pagano dall'Entrata, che detto Monsignore riceve dagli animali pecorini e caprini che pascolano nel suo territorio, che tiene a Massafra...\"\nDal documento si ricava in modo esplicito che la \"Cappella\" \u00e8 stata scavata nella roccia calcarenitica (\"tufo\") tra il XV ed il XVI secolo, tenuto conto che i Domini Roberti, con certezza, sono stati feudatari di Palagianello dalla seconda met\u00e0 del Quattrocento.\nUn documento, conservato presso l'Archivio Capitolare di Castellaneta, riporta la notizia della visita fatta al Santuario di S. Maria delle Grazie da Mons. Lepore, il quale scrive di aver trovato tutto in perfetto ordine, il Santuario ben conservato e ancora meta di pellegrinaggio.\nUn evento calamitoso colp\u00ec l'antico luogo di culto nel 1885.\nLa notizia \u00e8 riportata da Marco Lupo il quale scrive:\n\"F\u00f2 notare al lettore che il terremoto, avvenuto nell'agosto 1885, l'urto di una frana, distaccatisi dall'altopiano, ne sfond\u00f2 la sua volta, restando incolume il solo altare maggiore ed un dipinto, che porta la data 1608\".\nSolo una parte della Cripta fu immune dalle conseguenze del terremoto: l'aghion della primitiva chiesa rupestre, con l'altare maggiore, l'unico, su cui vi era un affresco raffigurante la Madonna con Bambino; ai lati dell'altare altri due dipinti uno dei quali datato 1608, certamente raffigurante S. Antonio, forse per la presenza di frati, visto che nell'apprezzo del 1676 \u00e8 riportato che\n\"...vi \u00e8 una fabrica principiata per abitazione di convento...\".\nCome abbiamo visto, l'antico luogo di culto, posto all'estrema periferia del paese sul ciglio del burrone, incastonato, - se cos\u00ec pu\u00f2 dirsi\u00a0\u2013 in un paesaggio veramente suggestivo, con notevoli tracce di insediamenti rupestri, constava di due corpi, l'uno in muratura e l'altro scavato in un banco di roccia tufacea.\nIl corpo anteriore, in muratura di conci di calcarenite (\"tufo\"), fu costruito verso la fine del XIX secolo, in quanto, nel terremoto, avvenuto nell'agosto del 1885, l'urto di una frana, distaccatasi dall'altipiano, sfond\u00f2 la volta del Santuario.\nDalle gravi conseguenze di quell'evento calamitoso risult\u00f2 incolume solo una parte\u00a0\u2013 quella posteriore - l'aghion della primitiva chiesa rupestre, con l'altare maggiore appoggiato alla parete volta a mezzogiorno, su cui era affrescata l'immagine della Vergine delle Grazie\u00a0\u2013 al centro\u00a0\u2013 ed ai lati due immagini di S. Antonio, a pi\u00e8 di una delle quali era segnata la data 1608, epoca di probabile rifacimento di precedenti pitture o segno della presenza di frati francescani officianti il pio luogo.\nLa pronta ricostruzione della facciata e la dotazione, oltre quella esistente, di una campana recante la data del 1898, stanno a dimostrare il fervido attaccamento della comunit\u00e0 di Palagianello al vetusto monumento, centro non solo della festa patronale celebrata ogni luned\u00ec di pasqua, ma delle ricorrenze mariane di ogni anno.\nLa stessa chiesa, inoltre, era sede della confraternita omonima costituitasi nella seconda met\u00e0 del XVIII secolo e riconosciuta con sovrana sanzione approvata con Decreto del 30 maggio 1824 da Ferdinando IV di Borbone.\nUn centro quindi non solo di carattere religioso, ma, in certo senso, simbolo e continuazione di quell'insediamento rupestre da cui ha avuto origine La Magnifica Universit\u00e0 di Palagianello, ora Comune di Palagianello.\nOttantasette anni dopo quel terremoto, la Chiesa, ancora una volta, fu colpita da un evento calamitoso: la notte del 30 dicembre 1972 la \"Cappella\", cos\u00ec chiamata dai fedeli, croll\u00f2 per l'azione della pioggia particolarmente copiosa e violenta che si era abbattuta durante il giorno su Palagianello, cancellando l'Antico Santuario che nel tempo era stato: luogo eletto dai palagianellesi per il culto mariano; sede della Confraternita di Maria SS. delle Grazie; luogo di sepoltura fra il XVII secolo e gli inizi del XIX.\nCastello feudale.\nIl castello sorge sul punto pi\u00f9 alto del paese, in posizione strategica per controllare il territorio circostante. \nDalla sua sommit\u00e0 si pu\u00f2 osservare il territorio a 360 gradi fino alle montagne della Sila (Calabria).\nEsiste un rapporto di continuit\u00e0 tra le case scavate in gravina e il castello, la cui costruzione iniziata probabilmente nella prima met\u00e0 del XVI secolo ad opera della famiglia Domini Roberti per la difesa del casale di Palagianello, terminata, ma non del tutto, nel XVIII secolo sotto il dominio dei Caracciolo. \nIl castello, che presenta una massiccia pianta quadrangolare con un grande cortile centrale, munito di quattro torrioni agli angoli esterni, possiede tutte le caratteristiche strutturali difensive dei fortilizi del XVI secolo. \nL'ingresso attuale del castello \u00e8 posto sul lato sud, mentre originariamente era ubicato ad ovest e vi si accedeva mediante un ponte levatoio situato sopra un fossato, ancora oggi esistente, che costeggia l'intero lato ovest e parte del lato nord. \nIl ponte levatoio \u00e8 stato sostituito da un ponte in muratura a due archi. \nNel piano inferiore sono situati i magazzini e le stalle mentre in quello superiore si trovano i locali che erano adibiti ad abitazione del feudatario; in corrispondenza dell'ingresso, al termine della\nscalinata che porta al piano superiore si trova un vasto salone per riunioni di rappresentanza con volta a vela, sorretta da archi absidali, sulla quale \u00e8 affrescato lo stemma gentilizio. \nIn una stanza al piano terra \u00e8 localizzata una botola che porta ad un passaggio segreto che sfocia nella gravina di Palagianello.\nIl Maniero, in alto \u00e8 merlato tutto intorno con la presenza di numerose feritoie. \nNel 1874 il vecchio ingresso venne chiuso per ricavarne una cappella in onore della Vergine dei sette dolori progettata dall'architetto Gabriele Califano, su commissione del conte Antonio Stella Caracciolo. La Cappella \u00e8 stata data in uso perpetuo dal Conte Caracciolo alla Confraternita dell'Addolorata.\nLe caratteristiche proprie del fortilizio, costruito cio\u00e8 secondo i canoni difensivi affermatisi durante il regno di Carlo V, si riscontrano nel Castello di Palagianello: \n\"Il complesso difensivo, che rappresenta tipologicamente un termine di transizione tra il castello e la residenza fortificata, fu costruito in mazzaro. Ha pianta quadrangolare e cortile centrale di eguale forma. Ai quattro spigoli \u00e8 munito di torrioni quadrangolari. Un toro marcapiano, accompagnato da una sottile ornamentazione, lo cinge tutt'intorno dividendo al livello del piano, la parte bassa appena scarpata dalla superiore a pareti verticali. . Il castello, monumento nazionale dal 1924, \u00e8 circondato da un profondo fossato traverso cui si accedeva tramite un ponte levatoio\". \nAncora uno stemma \u00e8 murato al centro della volta dello stesso scalone. \nDopo il 1678, i Caracciolo, marchesi di Santeramo in provincia di Bari e Cervinara in provincia di Avellino, i quali avevano acquistato il Feudo di Palagianello dalla famiglia De Ribera, continuarono i lavori di completamento che, peraltro, non furono del tutto portati a termine poich\u00e9 la torre posta a Nord-Ovest \u00e8 ancora incompiuta.\nI documenti attestano che al Castello si accedeva mediante un ponte \"alzatoio\" il quale scavalcava il fossato, ancora oggi esistente, lungo il lato Ovest del maniero. \nIn seguito, e precisamente nel 1874, su progetto dell'architetto Gabriele Califano, l'originario ingresso fu trasformato per ricavarne una Cappella cui attualmente si accede mediante un ponte in muratura a due archi e pavimentato in basolato calcareo, in sostituzione del vecchio ponte levatoio.\nLa Chiesetta, nella quale si conserva una statua di pregevole fattura, di mano ignota, di Cristo Morto, ha struttura rettangolare e si sviluppa ad una sola navata di 8 metri di lunghezza per 4,5 metri di larghezza.\nL'unico altare, in marmo policromo, \u00e8 posto nell'abside semicircolare ricavata invadendo il cortile interno del Castello\nAll'interno, sulla porta d'ingresso, all'altezza dell'ammezzato \u00e8 stata ricavata una tribuna alla quale si accede mediante una scala che scende dal primo piano.\nLa tribuna, probabilmente, dava la possibilit\u00e0 alla servit\u00f9, visto che la scala sfocia nella cucina, di assistere ai riti religiosi.\n\u00c8 antica tradizione che, da questa Chiesetta, il venerd\u00ec Santo abbia inizio la processione dei Misteri. \nDopo la modifica, nella facciata Sud del Castello fu ricavato l'ingresso sul quale \u00e8 murato lo stemma dei Caracciolo, meglio Rocco Stella-Caracciolo.\nIl Castello, che dal 1979 fa parte del patrimonio del Comune di Palagianello per averlo acquistato, \u00e8 stato abitato dal Conte Antonio Rocco Stella nato Caracciolo di Santeramo fino al 1950, anno della sua morte.\nIl Fortilizio, attualmente \u00e8 interessato da lavori di consolidamento e ristrutturazione, tuttavia, se si fa un paragone tra la descrizione del Castello fatta nel 1676 e le attuali condizioni del maniero, bisogna dire che esso conserva le linee severe di una residenza di campagna a nello stesso tempo di un fortilizio che nulla concede a leziosaggini o barocchismi di sorta. \nIl completamento del fabbricato eseguito tra la fine del seicento e gli inizi del settecento dai Caracciolo nulla innov\u00f2 rispetto al progetto originario del cinquecento impostato su basi di essenzialit\u00e0, concretezza e di poderosa solidit\u00e0.\nOrganizzazione strutturale del Castello.\nIl complesso difensivo che rappresenta tipologicamente un termine di transizione tra il castello e la residenza fortificata, \u00e8 costruito in mazzero, ha pianta quadrangolare e cortile centrale di eguale figura.\nSi sviluppa su una superficie complessiva di 1.640\u00a0m\u00b2.\nIl cortile centrale ha lati di metri 13,20 x 14,20.\nAi quattro spigoli \u00e8 munito di torrioni quadrangolari di dimensioni poco diverse fra loro.\nUn toro marcapiano, accompagnato da un sottile ornamento, lo cinge tutto intorno dividendo, al livello del primo piano, la parte bassa appena scarpata dalla superiore a pareti verticali.\nUn cornicione continuo ad archetti lo corona alla sommit\u00e0.\nL'ingresso attuale del Castello si trova sul lato Sud dello stesso mentre, originariamente si trovava sul lato Ovest e vi si accedeva tramite un ponte levatoio sopra un fossato, ancora oggi esistente, che costeggia l'intero lato Ovest e parte del lato Nord.\nIl ponte levatoio \u00e8 stato sostituito da un ponte in muratura a due archi.\nIl vecchio ingresso \u00e8 stato chiuso ed ha dato spazio ad una cappella, ancora oggi esistente, progettata nel 1874 dall'architetto Gabriele Califano.\nSull'ingresso principale, che come prima detto \u00e8 ubicato sul lato Sud, \u00e8 stato incastonato lo stemma gentilizio dei conti Stella-Caracciolo rappresentato da uno scudo, sormontato da una corona, lavorato a bassorilievo all'interno del quale, \u00e8 raffigurato un leone rampante che guarda a sinistra ed una stella a otto punte.\nEntrando dal suddetto ingresso si arriva nel cortile ove affacciano tutti gli ingressi degli ambienti posti al piano terra.\nSul lato Nord, alle spalle del Castello vi \u00e8 un locale (certamente di epoca successiva alla costruzione del castello) munita di scala esterna in muratura che porta al primo piano; si tratta di una scala secondaria poich\u00e9 per salire al primo piano vi \u00e8 quella principale molto ampia cui si accede direttamente dal cortile ed \u00e8 situata immediatamente a sinistra dell'ingresso stesso. I muri perimetrali, di spessore rilevante (metri 2,20) sono a sacco con paramenti in conci di \"tufo\" di notevoli dimensioni (cm. 50 X 100) e nucleo centrale in scapoli di \"tufo\" e pietrame calcareo informe con malta di calce e terra rossa.\nLe coperture di tutti gli ambienti del piano terra sono realizzate con volte a botte. \nLe aperture nei muri, siano esse finestre o porte, sono realizzate con piattabande in conci di \"tufo\" calcareo.\nIl pavimento del cortile \u00e8 in basolato calcareo.\nNegli ambienti abitati il pavimento \u00e8 in ceramica mentre negli altri ambienti \u00e8 realizzato con mattoni in terracotta.\nLe pareti esterne presentano le murature di conci di calcarenite (\"tufo\") a faccia vista, mentre quelle interne sono prive di intonaco e imbiancate a latte di calce.\nA destra dell'ingresso, con accesso diretto dal cortile, si trova un locale di grandi dimensioni (m 8,10 X 14,20) destinato a ricovero dei cavalli; infatti, nel suo interno, sono ancora esistenti tre mangiatoie.\nPrimo piano.\nSalendo l'ampia scala principale si trova, in corrispondenza dell'ingresso del piano superiore, un vastissimo salone di rappresentanza (m 8 X 14).\nIl salone, la cui struttura orizzontale di copertura \u00e8 una volta a schifo, \u00e8 ornato da una serie di lunette che lo coronano tutto intorno. \u00c8 illuminato da ben cinque finestre, delle quali due si affacciano nel cortile, due sul lato Sud ed una sul lato Est. Da esso si pu\u00f2 entrare sia negli ambienti situati sul lato Est sia nel torrione posto a Sud-Est, sia nell'unica scala che porta sul piano di copertura e, infine, nella scala che porta in un locale situato al secondo piano del torrione Sud-Est. \nLa maggior parte degli ambienti del primo piano presentano una copertura fatta con volte a schifo.\nSul lato ovest vi sono quattro ambienti che presentano delle volte a vela, mentre i locali posti nei torrioni presentano delle volte a botte. In uno di questi locali vi \u00e8 una piccola scala che scende nella cappella sottostante.\nDue locali del primo piano sono stati realizzati, in epoca sicuramente successiva a quella di costruzione del castello, due soppalchi cui si accede tramite due scale in muratura molto strette. \nI muri sono a sacco con paramenti esterni in conci di calcarenite (\"tufo\"), e nucleo centrale in scapoli di \"tufo\" e pietrame calcareo informe legati con malta di calce e terra rossa.\nAl di sopra del toro marcapiano che segna l'elemento di separazione del piano terra dagli altri piani, si nota che i filari di conci di calcarenite (\"tufo\"), presentano due diversi spessori e precisamente vi sono 6 filari di conci dello spessore di 50\u00a0cm. A ridosso del toro (tale spessore \u00e8 uguale a quello dei filari sottostanti) mentre i rimanenti filari sono dello spessore di 30\u00a0cm.\nTutto questo fa supporre che il castello fu edificato in epoche diverse, anche se si \u00e8 notato che i quattro petti che affacciano sul cortile presentano filari di conci di spessore costante di 30\u00a0cm.\nLe aperture dei muri, siano esse finestre o porte sono realizzate con piattabande in conci di \"tufo\" o pietra da taglio.\nI pavimenti dei locali sono per lo pi\u00f9 in cemento pressato. Le pareti esterne presentano la muratura di conci di calcarenite (\"tufo\") a faccia vista. Le pareti interne sono intonacate ed imbianchite a latte di calce. Tutte le finestre sono provviste di una grata in ferro. La quota di calpestio dei locali situati al primo piano \u00e8 di metri 4,80.\nSecondo piano.\nIl secondo piano si sviluppa solo sul lato Ovest del castello che affaccia sulla gravina. Vi si accede tramite una piccola e pericolosa scala in muratura posta all'ingresso del primo piano.\nPrima di raggiungere il secondo piano si arriva in una stanza posta a livello intermedio (quota di calpestio metri 7,60) la quale presenta una finestra che affaccia sul lato Sud del castello.\nUn lungo e stretto corridoio permette l'ingresso nelle quattro stanze del secondo piano divise fra loro da tramezzature di 30\u00a0cm. Le tre finestre del corridoio, le cui piattabande sono realizzate in conci di calcarenite (\"tufo\"), affacciano sul cortile interno, mentre le finestre delle stanze si trovano sul lato Ovest.\nLe chiusure orizzontali di copertura sono caratterizzate da volte a botte, mentre il pavimento \u00e8 in mattoni di cemento pressato.\nIl secondo piano rappresenta un corpo aggiunto costruito in epoca sicuramente successiva alla costruzione del Castello.\nCultura.\nIstruzione.\nSono presenti tre scuole materne, due scuole elementari, una scuola media e l'istituto professionale per i servizi commerciali e turistici.\nEconomia.\nAgricoltura.\nL'economia palagianellese \u00e8 basata sull'agricoltura, con proprietari terrieri e manodopera di braccianti agricoli. Le principali produzioni sono quella di agrumi (importanti ed apprezzate le clementine del Golfo di Taranto e le arance) e l'olivicoltura. Le variet\u00e0 di olivo coltivate maggiormente nel territorio comunale sono il leccino, la coratina, la ogliarola e la frantoio, dalle quali si produce olio Terre Tarentine.\nInfrastrutture e trasporti.\nStrade.\nI collegamenti stradali principali sono verso:\nFerrovie.\nLa stazione locale assicura collegamenti ferroviari con Taranto e Bari.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIl calcio a Palagianello nasce nel 1981 e nel corso degli anni raggiunge l'apice della sua storia nei primi anni 2000 nei quali ha ottenuto risultati di rilievo nell'ambito del calcio dilettantistico regionale: riesce, difatti, a conquistare diversi trofei tra i quali la Coppa Italia regionale, la Coppa Puglia, la Supercoppa Puglia, e la Coppa Disciplina. Nel 2004/2005 partecipa al campionato di eccellenza. Attualmente, a rappresentare il calcio cittadino, vi sono due societ\u00e0, la FCD Palagianello e la ASD Giovent\u00f9 Palagianello entrambe a livello giovanile."}
{"id": "1707590", "revid": "78273", "url": "https://it.wikipedia.org/wiki?curid=1707590", "title": "Terza Guerra macedone", "text": ""}
{"id": "1707593", "revid": "34392", "url": "https://it.wikipedia.org/wiki?curid=1707593", "title": "Estadio de Sarri\u00e1", "text": ""}
{"id": "1707594", "revid": "729019", "url": "https://it.wikipedia.org/wiki?curid=1707594", "title": "Beriev A-60", "text": "Il Beriev A-60 \u00e8 un aereo sovietico utilizzato per la sperimentazione di un cannone laser aerotrasportato. L'aereo venne ottenuto modificando la cellula di un cargo Il-76MD. In tutto, ne sono stati costruiti due esemplari.\nSviluppo.\nNegli anni settanta, i vertici delle forze armate sovietiche iniziarono a sentire l'esigenza di sviluppare un'arma laser per impiego aeronautico, in risposta ad un analogo programma che gli Stati Uniti stavano portando avanti in quel periodo.\nPer questa ragione, presso l'impianto industriale di Taganrog, venne creato uno speciale complesso sotto il controllo dell'aviazione, per provvedere allo sviluppo di un laser aerotrasportato. Il compito che aspettava i tecnici sovietici era estremamente gravoso: infatti, i problemi di ingegneria e tecnici che occorreva risolvere erano enormi.\nNel 1977, l'OKB Beriev inizi\u00f2 la costruzione di un aereo laboratorio denominato 1A, con lo scopo di facilitare le ricerche a proposito della distribuzione del raggio laser negli strati alti dell'atmosfera. Questi lavori vennero condotti con la cooperazione di molti istituti scientifici e tecnici sovietici, in particolare del TSKB Diamond. L'aereo che si decise di modificare per la creazione di tale laboratorio volante fu un cargo Il-76MD. Per rendere possibile l'imbarco dello speciale equipaggiamento di missione, furono necessari lavori piuttosto estesi, che cambiarono l'aspetto della cellula.\nIl primo volo del laboratorio volante 1A avvenne il 19 agosto 1981, con un equipaggio comandato dal pilota collaudatore E.A. Lakhmostovym.\nIn seguito, ne venne realizzato un secondo esemplare, chiamato 1A2. Questo era stato modificato in base alle esperienze condotte con il primo esemplare. Il primo volo avvenne il 29 agosto 1991, con un equipaggio comandato dal pilota collaudatore V.P. Demyanovskim. .\nTecnica.\nLe modifiche necessarie per approntare al nuovo uso il cargo Il-76MD furono numerose, e cambiarono fortemente l'aspetto della cellula. Il normale radome, sul muso, fu sostituito con un equipaggiamento speciale, che comprendeva il radar per il puntamento del laser. Inoltre, fu necessario provvedere alla rimozione dei meccanismi di chiusura dei portelloni posteriori, alla saldatura del portellone stesso, nonch\u00e9 di altre porte e delle uscite d'emergenza.\nLa sistemazione del laser caus\u00f2 diversi problemi, anche perch\u00e9 vi era la necessit\u00e0 di non penalizzare troppo l'aereo da un punto di vista aerodinamico. Alla fine, si opt\u00f2 per un'installazione interna del dispositivo. In pratica, fu necessario tagliare una sezione superiore della fusoliera, tra le ali e la coda, e sostituirla con enormi portelloni composti da pi\u00f9 parti. Questi portelloni avevano un meccanismo di apertura verso l'interno. Quando i portelloni venivano aperti, la torretta, con il laser puntato verso l'alto, usciva dalla fusoliera.\nIl problema di dare energia al laser, nonch\u00e9 a tutti i dispositivi elettronici del laboratorio di bordo, venne risolto con l'installazione di un generatore sotto i motori. In questo modo, si assicurava l'alimentazione delle apparecchiature imbarcate.\nPer quanto riguarda il laser vero e proprio, non sono state diffuse informazioni. Si sa solo che dovrebbe trattarsi di un laser gasdinamico.\nServizio operativo.\nLa carriera operativa di questi aerei \u00e8 praticamente sconosciuta, come sconosciuti sono i risultati ottenuti dagli esperimenti condotti a bordo. Questo a causa dell'estrema segretezza che ha caratterizzato tutto il programma. Tuttavia, si \u00e8 saputo che uno dei due esemplari (probabilmente il primo, l'1A) \u00e8 rimasto completamente distrutto a causa di un incendio mentre era nell'aeroporto di Shkalovskaya. Comunque, pare che la sperimentazione prosegua ancora oggi con il secondo esemplare. Infatti, dopo un lungo periodo di inattivit\u00e0, risulta che l'aereo abbia ripreso l'attivit\u00e0 sperimentale dall'estate del 2003 ."}
{"id": "1707595", "revid": "486946", "url": "https://it.wikipedia.org/wiki?curid=1707595", "title": "Estadio Mart\u00ednez Valero", "text": ""}
{"id": "1707598", "revid": "22475", "url": "https://it.wikipedia.org/wiki?curid=1707598", "title": "Piampaludo", "text": "Piampaludo (\"Ciampan\u00fb\" in ligure) \u00e8 una frazione di 106 abitanti del comune di Sassello, in provincia di Savona, da cui dista 19\u00a0km.\nLa frazione triplica la propria popolazione nel periodo estivo, quando i proprietari di seconde case o i turisti si recano sul pianoro nei periodi di vacanza.\nGeografia fisica.\nTerritorio.\nPi\u00f9 che di un unico centro abitato si tratta di un insieme di piccoli nuclei, formati ciascuno da poche case e disposti sui bordi esterni di un altopiano lievemente concavo (altitudine 850\u2013880 ), il nucleo abitato principale si trova sul margine nord-orientale del pianoro ed \u00e8 costituito da alcune abitazioni e dalla chiesa parrocchiale di San Donato. Il nome Ciampan\u00fb, in dialetto alto-orbasco (dialetto ligure parlato nell'Ovadese e in alta Val d'Orba), ha il significato di \"piano paludoso\" e indica che l'altopiano era un tempo occupato da una palude; ancora oggi, nonostante l'acquitrino sia stato in gran parte drenato nel corso degli ultimi due secoli, la parte pi\u00f9 depressa della conca ospita lembi di bosco igrofilo a ontano nero, ontano bianco e pioppo tremulo e stagni temporanei, in cui vegeta un'interessante flora palustre, con specie poco comuni in Liguria come \"Gratiola officinalis\", \"Ranunculus flammula\", \"Orchis laxiflora\" e \"Dactylorhiza incarnata\".\nParte del suo territorio, assieme ad altre zone del comune di Sassello, rientra nel Parco Naturale Regionale del Beigua - European Geopark e della Comunit\u00e0 Montana del Giovo.\nClima.\nPiampaludo come altre localit\u00e0 del versante padano della Liguria \u00e8 contraddistinta da un clima sub-oceanico, umido, caratterizzato da inverni piuttosto rigidi, mentre le estati, pur essendo calde, sono comunque condizionate dall'altitudine che \u00e8 prossima ai 900 m s.l.m. Le temperature medie giornaliere, che si registrano a Piampaludo nel corso dell'anno, sono comprese tra i +0,3\u00a0\u00b0C di gennaio e i +17,9\u00a0\u00b0C di luglio, mentre le precipitazioni annue raggiungono i 1725\u00a0mm e sono distribuite prevalentemente in autunno (soprattutto in ottobre e novembre) e in primavera, molto frequenti e spesso copiose risultano le nevicate invernali, che possono portare ad accumuli notevoli (la nevosit\u00e0 annua si approssima ai 280\u00a0cm), piuttosto comuni sono anche i temporali pomeridiani estivi. Soprattutto durante la primavera e dalla tarda estate all'autunno il clima di Piampaludo \u00e8 spesso caratterizzato da forti venti meridionali (di scirocco o di libeccio) in caduta dal crinale principale dell'Appennino, questi venti investono un po' tutto l'entroterra padano della Liguria, prendendo il nome di \"marin\"; a Piampaludo, stante la vicinanza del Monte Beigua e del crinale appenninico, all'origine di un fenomeno di compressione adiabatica, il \"marin\" pu\u00f2 raggiungere velocit\u00e0 costanti attorno ai 25-30 nodi e velocit\u00e0 di raffica di oltre 45 nodi. Stante la buona nevosit\u00e0 invernale, nella vicina localit\u00e0 di Alberola erano attivi fino all'inizio degli anni 2000, impianti sciistici che ora non sono pi\u00f9 in funzione a causa dell'elevato costo di esercizio e dell'incostante durata del manto nevoso che ha caratterizzato gli inverni a partire dalla fine degli anni ottanta del XX secolo.\nMonumenti e luoghi d'interesse.\nBellezze naturalistiche.\nSi tratta di una zona umida situata a 987 m s.l.m. in una valletta (una piccola depressione di origine probabilmente tettonica), collocata sul versante nord-orientale del Beigua. Nel Laione si trovano specie vegetali assai interessanti, tra cui la drosera o rosolida (Drosera rotundifolia), piccola pianta insettivora dalle foglie coperte di peli vischiosi, la Viola palustris, la Crepis paludosa, l'Eleocharis uniglumis, la Rhynchospora alba, la Carex caespitosa e il Potamogeton polygonifolius.\nQueste incisioni testimoniano la presenza dell'uomo in quest'area gi\u00e0 in tempi antichi e dimostrano che il Monte Beigua fu una montagna sacra in periodo preromano. Allo stato attuale \u00e8 pressoch\u00e9 impossibile datare con precisione le figure, che sono costituite perlopi\u00f9 da coppelle, da intagli a \"lisciatoio\" e da una vasta gamma di cruciformi (alcuni di tipo nettamente cristiano, altri riconducibili a figure antropomorfe stilizzate), \u00e8 comunque ipotizzabile che, a una serie di gruppi di figure pi\u00f9 antiche (risalenti forse al tardo Neolitico o all'Et\u00e0 del bronzo) siano stati affiancati e sovrapposti altri gruppi di incisioni, via via nel corso dei secoli, fino all'epoca contemporanea, \u00e8 anche presumibile che, negli ultimi secoli, i viandanti e i contadini della zona abbiano ricalcato le figure pi\u00f9 antiche ed erose per renderle chiaramente visibili o anche per modificarle \"cristianizzandole\" (come avvenuto in quasi tutti i principali complessi di incisioni rupestri dell'Europa occidentale e delle Alpi).\nSi calcola che quest'albero, che si trova accanto ai ruderi di un'antica abitazione del luogo, abbia all'incirca 200 anni e ha una circonferenza di 4.05m.\nSport e altre attivit\u00e0.\nA Piampaludo durante il periodo estivo si possono praticare numerose attivit\u00e0, infatti il paese \u00e8 dotato di impianti sportivi gestiti dalla Polisportiva Piampaludo. Sono presenti un campo da calcio in erba a 7 giocatori (nel quale ad agosto si svolge il Memorial Franco Siri), un altro campo da calcio in cemento che ha anche la funzione di campo da basket (nel quale ha luogo ogni anno la festa patronale), un campo da bocce e un campo da pallavolo con relativi spogliatoi e docce. A pochi metri di distanza inoltre si trovano il parco giochi e l'area pic-nic. Infine altre attivit\u00e0 quali il calcio balilla e il ping pong sono fruibili al coperto in una struttura adiacente. La Polisportiva poi organizza numerose altre attivit\u00e0 per tutti: dai tornei di ogni genere (carte, calcio balilla, ping pong ecc.) ai giochi per bambini (chronobike, caccia al tesoro, gare ecc.) a manifestazioni che riuniscono il paese (gara di torte e di funghi, castagnata, processione e frittelle ecc.).\nOltre alle attivit\u00e0 sportive propriamente intese, il territorio della frazione si presta ai percorsi escursionistici, e le passeggiate naturalistiche tra i sentieri e per i boschi o sulla poco distante Alta Via dei Monti Liguri. Il trekking, la mountain bike e il birdwatching sono altre attivit\u00e0 svolte nel territorio.\nEconomia.\nData la conformazione montana del territorio sono sviluppati l'allevamento del bestiame e il settore del legname. Inoltre, soprattutto durante la bella stagione il turismo ha un ruolo molto importante.\nTrasporti e vie di comunicazione.\nStrade.\nPiampaludo, come il comune di Sassello, non \u00e8 raggiungibile direttamente dall'autostrada. Quindi le uscite utilizzabili sono quella di Masone sulla Autostrada dei Trafori, o Albisola e Varazze sulla Autostrada dei Fiori.\nDall'uscita di Masone si pu\u00f2 proseguire a destra sulla Strada statale 456 del Turchino verso Masone per poi svoltare ancora a destra sulla SP 73 del Faiallo che entrando in provincia di Savona diventa SP 40 Urbe-Passo del Faiallo; giunti a Urbe si imbocca la SP 31 Urbe-Piampaludo-La Carta. In alternativa si pu\u00f2 proseguire a sinistra sulla Strada statale 456 del Turchino verso Campo Ligure per poi svoltare a sinistra a Rossiglione sulla SP 41 di Tiglieto che entrando in provincia di Savona a Urbe diventa SP 49 Sassello-Urbe; a questo punto si imbocca la SP 31 Urbe-Piampaludo-La Carta.\nDall'uscita di Albisola si prosegue a sinistra sulla Strada statale 334 del Sassello fino a Sassello, da qui si va avanti sulla SP 49 Sassello-Urbe fino a La Carta per poi svoltare a destra sulla SP 31 Urbe-Piampaludo-La Carta.\nDall'uscita di Varazze si prosegue a destra per l'abitato della cittadina, giunti in centro si imbocca la strada che costeggia il torrente Teiro fino a raggiungere la frazione Pero, da qui si svolta a destra per la frazione Alpicella e si prosegue fino sulla vetta del Monte Beigua per poi cominciare a scendere, sull'altro versante, fino a Piampaludo.\nFerrovie.\nLe stazioni pi\u00f9 vicine sono quelle di Rossiglione sulla ferrovia Asti-Genova (a circa 23 km di distanza) e di Albisola sulla ferrovia Genova-Ventimiglia, dalle quali poi, tramite i mezzi pubblici TPL si pu\u00f2 raggiungere Piampaludo."}
{"id": "1707599", "revid": "116230869", "url": "https://it.wikipedia.org/wiki?curid=1707599", "title": "Topspin", "text": "Il topspin \u00e8 un tipo di colpo effettuato nel tennis e in altri sport che utilizzano palle come il tennistavolo, il golf e il baseball.\nDescrizione.\nL'azione consiste nel colpire la palla dal basso verso l'alto con un rapido movimento di polso al momento dell'impatto con la pallina, in modo da imprimere per mezzo della racchetta un movimento rotatorio della sfera dall'alto verso il basso nella direzione del colpo.\nA causa della rotazione, la palla \u00e8 soggetta all'effetto Magnus: la rotazione, infatti, genera una differenza di pressione tra la parte superiore della palla e la sua parte inferiore, che spinge la palla verso il terreno. \nIl meccanismo responsabile di questo fenomeno \u00e8 il seguente: nella parte superiore della pallina la velocit\u00e0 tangenziale impressa al fluido vicino alla pallina dalla sua rotazione \u00e8 in direzione opposta alla velocit\u00e0 del flusso che investe la pallina; di conseguenza, per il fluido le due velocit\u00e0 sono da sottrarsi e persino il fluido stesso ha una velocit\u00e0 inferiore a quella della pallina: trascurando il contributo potenziale legato alla quota, per il principio di Bernoulli, sotto le necessarie ipotesi di fluido incomprimibile, flusso irrotazionale e stazionario, una diminuzione della velocit\u00e0 provoca un aumento di pressione. Invece, nella parte inferiore, la velocit\u00e0 tangenziale si somma alla velocit\u00e0 del flusso indisturbato, determinando una velocit\u00e0 di fluido maggiore e di conseguenza una depressione. \u00c8 proprio tale differenza di pressione, agente sulla pallina, la responsabile della forza che la spinge verso il terreno. \nIn tal modo, la traiettoria della palla, che altrimenti sarebbe una semplice parabolica discendente, diventa molto pi\u00f9 arcuata verso il basso; inoltre, al momento del tocco a terra, l'angolo di rimbalzo \u00e8 inferiore all'angolo d'incidenza a causa della rotazione.\nTale colpo pu\u00f2 essere effettuato nel tennis in maniera da imprimere alla palla una rotazione di qualche migliaia di giri al minuto, rendendo il controllo molto difficile da parte dell'avversario.\nNella fase aerea, il topspin - a parit\u00e0 di forza impressa - \u00e8 leggermente pi\u00f9 lento rispetto a un colpo di piatto, per via del maggior attrito con l'aria (a questo si aggiunga che l'applicazione stessa del topspin non permette di colpire la pallina con la stessa forza rispetto a un dritto).\nInoltre, la sua traiettoria sar\u00e0 tendenzialmente \"pi\u00f9 alta e pi\u00f9 corta\" e, dopo il rimbalzo, la palla in topspin (o \"liftata\" o \"arrotata\"), a causa della rotazione, \"rimbalzer\u00e0 pi\u00f9 bassa e lunga\" di una priva di rotazioni.\nGli effetti menzionati sono tanto pi\u00f9 evidenti quanto maggiore \u00e8 la velocit\u00e0 di rotazione della palla. \nMolti grandi tennisti (ad es. Bj\u00f6rn Borg, che fu il primo a farne largo uso, e Rafael Nadal) hanno basato e basano tuttora il loro gioco su questo tipo di colpo.\nLa superficie sulla quale il topspin risulta pi\u00f9 incisivo \u00e8 il cemento."}
{"id": "1707600", "revid": "1855146", "url": "https://it.wikipedia.org/wiki?curid=1707600", "title": "Antonio La Penna", "text": "\u00c8 considerato uno dei pi\u00f9 illustri latinisti europei della seconda met\u00e0 del Novecento e del primo ventennio del XXI secolo.\nBiografia.\nNato a Bisaccia, in provincia di Avellino, dopo gli studi ginnasiali a Sant'Angelo dei Lombardi e quelli liceali al \"Colletta\" di Avellino, si form\u00f2 alla Scuola Normale Superiore di Pisa, sotto la guida di Cesare Giarratano e soprattutto di Giorgio Pasquali. Dopo un breve periodo di lavoro in Francia, appena laureato, ritorn\u00f2 in Italia, dove dall'insegnamento nei licei classici approd\u00f2, nel 1956, a quello universitario, divenendo cos\u00ec professore di Letteratura latina presso le Universit\u00e0 degli Studi di Pisa e di di Firenze. Tenne per quasi trent'anni un seminario di Filologia latina presso la Scuola Normale Superiore di Pisa. Dal 2002 \u00e8 socio nazionale dell'Accademia dei Lincei.\nAutore di pi\u00f9 di seicento tra articoli e volumi sulle letterature latina, greca, italiana, ma anche europea, sulla storia del pensiero, della cultura, della filologia, della scuola e dell'universit\u00e0, il suo nome \u00e8 legato in particolare alla storia degli studi su Macrobio, Cesare, Sallustio, Orazio, Properzio, Virgilio, Ovidio, Persio, Petronio, Marziale, Giovenale, e in genere allo studio della storiografia antica.\nGli interessi dello studioso hanno, inoltre, riguardato anche la letteratura italiana dalle origini al Novecento, e la letteratura europea, soprattutto francese. In questi due campi, i suoi interessi si sono concentrati soprattutto su Dante, Petrarca, Ariosto, Guicciardini, Diderot, Leopardi, Carducci, Gide, Val\u00e9ry, Camus, Gadda. Grande attenzione ha dedicato alla scuola.\nRiconoscimenti.\nNel 1987 gli \u00e8 stato conferito il Premio Feltrinelli dell'Accademia Nazionale dei Lincei per la Storia e critica della letteratura."}
{"id": "1707609", "revid": "287204", "url": "https://it.wikipedia.org/wiki?curid=1707609", "title": "Quello che hai", "text": "Quello che hai \u00e8 un EP dell'hardcore punk band napoletana Contropotere. L'EP \u00e8 conosciuto anche col nome Solo selvaggi."}
{"id": "1707610", "revid": "1776051", "url": "https://it.wikipedia.org/wiki?curid=1707610", "title": "Bertrando Savelli", "text": "Biografia.\nDi Bertrando, alias Bertrand, alias Bertino, non si conosce nessun dato anagrafico se non che appartenne alla nobile e antica famiglia dei Savelli.\nFu nominato cardinale il 18 febbraio del 1212 da papa Innocenzo III con il titolo di San Giorgio in Velabro. Secondo il de Novaes nel 1219 ebbe il titolo di Santi Giovanni e Paolo (vedi note1 e 2).\nFu legato in Francia. Partecip\u00f2 al conclave del 16 luglio 1216 in cui Cencio Savelli, suo parente, fu eletto papa con il nome di Onorio III.\nMor\u00ec nel 1222 circa al suo rientro in Italia dalla Spagna dove era stato legato pontificio. Papa Onorio III lo ricord\u00f2 come \"uomo di grande probit\u00e0, di eminente scienza, potente nelle parole e nelle opere\"."}
{"id": "1707611", "revid": "339392", "url": "https://it.wikipedia.org/wiki?curid=1707611", "title": "Dose letale media", "text": ""}
{"id": "1707613", "revid": "1718925", "url": "https://it.wikipedia.org/wiki?curid=1707613", "title": "Cocktail champagne", "text": "Il cocktail champagne \u00e8 un cocktail alcolico incluso nella lista dei cocktail ufficialmente riconosciuti dall'IBA dal 1961. Nacque negli anni '30, sembra, da una gara tra giornalisti, della quale risult\u00f2 vincitore un tale Dougherty.\nProcedimento.\nSi prepara direttamente in una coppa adagiando al fondo una zolletta di zucchero con due gocce di Angostura bitter, poi il cognac e lo Champagne. Si guarnisce con una fetta d'arancia e una ciliegina al maraschino."}
{"id": "1707618", "revid": "1318658", "url": "https://it.wikipedia.org/wiki?curid=1707618", "title": "Centrale idroelettrica di San Fiorano", "text": "La centrale di San Fiorano \u00e8 una centrale idroelettrica di generazione e pompaggio di propriet\u00e0 Enel con una capacit\u00e0 totale di 568 MW e una produzione media annua di 342 Gwh. Si trova in localit\u00e0 Scianica, nel territorio del comune di Sellero, in provincia di Brescia.\nDotata di turbine Pelton \u00e8 la centrale idroelettrica italiana che presenta il maggior dislivello medio tra bacino e turbina: 1.403,80 metri (quello minimo \u00e8 di 1.361,50 m mentre quello massimo \u00e8 di 1.439,70 m).\nLa centrale \u00e8 situata in una caverna scavata nella roccia a cui vi si accede attraverso una galleria lunga circa 700 m.\nL'impianto pu\u00f2 svolgere i seguenti servizi:\nStoria.\nI primi progetti erano stati pensati gi\u00e0 negli anni trenta: la Societ\u00e0 Generale Elettrica dell'Adamello aveva infatti pensato ad un progetto per convogliare le acque del Lago d'Arno direttamente sul fondovalle. Per questo predispose vari studi, tra cui uno intitolato \"Studio per la centrale Arno-Scianica\".\nNel 1940 fu costruito un canale di derivazione Cedegolo-Cividate Camuno: in previsione al ridimensionamento della centrale di Cedegolo fu predisposto un sifone per l'immisione di acqua all'altezza del lago d'Arno. Tutt'oggi la centrale di San Fiorano lo utilizza per riconvogliare le acque a monte.\nDurante gli anni cinquanta l'interesse per la costruzione di questa centrale diminu\u00ec poich\u00e9 la Edison predispose un progetto per scaricare le acque del lago nel nuovo invaso del Poglia. Negli anni sessanta fu pensato un progetto che prevedeva la costruzione di una nuova centrale in Val Palobbia e l'arrivo delle acque in quella di Cividate.\nCon l'arrivo dell'Enel e l'aumento dei consumi questo progetto si trov\u00f2 a richiedere troppo tempo e cos\u00ec si rispolver\u00f2 quello pi\u00f9 vecchio.\nI lavori di costruzione furono effettuati tra il 1968 e il 1972 anche se la consegna all'Enel avvenne un anno dopo, nel 1973, quando entr\u00f2 in servizio.. Una volta terminati fu chiusa la centrale di Isola mentre quella di Cedegolo venne ridimensionata.\nCaratteristiche.\nLa centrale possiede quattro gruppi ad asse verticale ed \u00e8 divisa in due parti: l'una di sola generazione costituita da due gruppi binari (turbina Pelton-generatore da 155MVA) e l'altra, di generazione e pompaggio, costituita da due gruppi ternari (pompa - turbina Pelton - generatore/motore da 155MVA).\nLe pompe dei gruppi ternari sono di tipo centrifugo a sei stadi. I gruppi binari hanno una velocit\u00e0 di 500 giri/min e le relative turbine sono dotate di tre iniettori. I gruppi ternari, invece, hanno una velocit\u00e0 di 600 giri/min e le due turbine possiedono quattro iniettori.\nTutte le turbine sono collegate alla condotta forzata attraverso valvole rotative in grado di intercettare la piena portata delle macchine. Le pompe sono collegate al canale di scarico attraverso valvole a farfalla e,alla condotta forzata, attraverso due valvole rotative per ciascuna pompa aventi una la funzione di eseguire le normali manovre, e l'altra di fungere da organo di sicurezza e riserva.\nI sistemi di eccitazione sono di tipo rotante per gruppi binari e di tipo statico a diodi controllati per i gruppi ternari.\nI sei trasformatori (uno per fase, rispettivamente per i gruppi 1,2 e 3,4) sono posizionati all'interno della caverna e sono collegati al reparto esterno a 380 kV attraverso due terne di cavi ad olio fluido che percorrono la parte superiore della galleria di accesso fino ad emergere, attraverso un pozzo, su di un piazzale in prossimit\u00e0 dell'ingresso della galleria. Due brevi collegamenti aerei attraversano il fiume Oglio e collegano il piazzale alla stazione esterna 380 kV. Quest' ultima \u00e8 collegata alla rete attraverso due linee ed \u00e8 del tipo a semplice sbarra non sezionabile.\nL'avviamento dei gruppi ternari per il funzionamento in pompaggio richiede il preventivo accoppiamento delle pompe a mezzo degli appositi giunti a corona dentata, azionabili a gruppo fermo, ed il graduale trascinamento a mezzo delle turbine fino al raggiungimento della velocit\u00e0 nominale, come nel funzionamento in generazione. Dopo avere eseguito il parallelo con la rete, chiudendo l'afflusso di acqua alla turbina, il carico della pompa gradualmente viene trasferito alla stessa rete con la ruota Pelton che gira trascinata in aria.\nCon l'apertura della valvola rotativa che collega la pompa alla condotta forzata, si d\u00e0 luogo al pompaggio.\nTutti e quattro i gruppi possono funzionare anche come compensatori sincroni.\nIl canale di scarico dei quattro gruppi fornisce acqua a una piccola centrale ausiliaria ubicata all'esterno, nella quale sono installati otto piccoli gruppi reversibili con turbine Francis (alternatore-motore e turbina-pompa).\nDati principali.\nGruppi 1 e 2:\nGruppi 2 e 3:"}
{"id": "1707627", "revid": "1699816", "url": "https://it.wikipedia.org/wiki?curid=1707627", "title": "Bathwater", "text": "Bathwater \u00e8 una canzone ska punk del gruppo musicale statunitense No Doubt, pubblicata come quarto e ultimo singolo dall'album \"Return of Saturn\" (2000).\nIl brano.\nIl brano \u00e8 stato scritto da Tom Dumont, Tony Kanal, e Gwen Stefani; prodotto da Glen Ballard; registrato da Alain Johannes e mixato da Jack Joseph Puig.\nIl video.\nIl videoclip del brano \u00e8 stato diretto da Sophie Muller, che aveva gi\u00e0 lavorato con i No Doubt per il precedente singolo \"Simple Kind of Life\" e per altri pezzi. Nel video Adrian Young appare nei panni di una drag queen, mentre le Pussycat Dolls compaiono nel ruolo di un gruppo di ballerine burlesque."}
{"id": "1707632", "revid": "254059", "url": "https://it.wikipedia.org/wiki?curid=1707632", "title": "Ludovico V di Baviera", "text": "Biografia.\nLudovico era il primo figlio di Ludovico IV e della prima moglie Beatrice di Slesia-Glogau. Divenne nel 1323 margravio di Brandeburgo, a seguito della donazione fattagli dal padre. Nel 1336 prese parte a un'importante campagna avviata dall'Ordine teutonico contro i lituani durante la quale fu distrutto anche il castello di Pil\u0117nai, amministrato da Margiris, divenuto famoso nel periodo del risveglio nazionale lituano per la sua volont\u00e0 di suicidarsi assieme ai suoi fedeli piuttosto che arrendersi a Ludovico e ai cavalieri tedeschi.\nPer acquisire il Tirolo per la famiglia Wittelsbach, spos\u00f2 nel 1342 Margherita di Tirolo-Gorizia, la quale ancora doveva divorziare dal precedente marito, Giovanni Enrico di Lussemburgo. Quest'ultimo era fratello dell'imperatore Carlo IV e figlio di Giovanni I di Boemia, il quale aveva deposto il padre di Margherita dal trono di Boemia. Guglielmo di Ockham e Marsilio da Padova difesero questo matrimonio, ma il Papa scomunic\u00f2 la coppia e anche il Tirolo venne interdetto.\nQuando il padre mor\u00ec, nel 1347, Ludovico gli successe come duca di Baviera e conte d'Olanda e di Hainaut, insieme ai suoi cinque fratelli. Solo nel 1349 i territori vennero divisi tra i fratelli. Ludovico, Ludovico VI e Ottone V ricevettero la Baviera Superiore; mentre Stefano II, Guglielmo I e Alberto I ricevettero la Baviera Inferiore e i territori d'Olanda e di Hainaut.\nNel 1347 Ludovico respinse con successo un attacco di Carlo IV al Tirolo. Tra il 1348 ed il 1350, grazie ad un'alleanza con Danimarca e Pomerania, riusc\u00ec a sedare una rivolta nel Brandeburgo scatenata dal \"falso Waldemaro\". Quest'ultimo sosteneva di essere il legittimo erede del Brandeburgo, ed in questa pretesa era sostenuto dall'imperatore e da molte citt\u00e0 del margraviato. Questo conflitto devast\u00f2 enormemente il Brandeburgo; finalmente nel marzo 1350 Carlo IV e Ludovico vennero a patti e la guerra fin\u00ec.\nNel 1351 Ludovico cedette il margraviato di Brandeburgo ai fratelli Ludovico VI e Ottone V in cambio del completo dominio sui territori della Baviera Superiore. Con la Bolla d'oro del 1356 solo il Palatinato e il Brandeburgo ebbero la dignit\u00e0 di Principe elettore. Questa situazione caus\u00f2 un nuovo conflitto tra Ludovico e Carlo IV.\nNel 1359 la scomunica che aveva colpito Ludovico e la moglie venne annullata, grazie agli uffici degli Asburgo, in particolare di Alberto II lo Sciancato, la cui figlia aveva sposato il figlio di Ludovico.\nLudovico mor\u00ec nel 1361 durante un viaggio dal Tirolo a Monaco di Baviera. \u00c8 sepolto nella Frauenkirche.\nMatrimoni ed eredi.\nLudovico si spos\u00f2 due volte. La prima volta con Margherita di Danimarca, figlia di Cristoforo II di Danimarca, dalla quale ebbe una figlia:\nLa seconda volta si spos\u00f2 con Margherita di Tirolo-Gorizia, dalla quale ebbe quattro figli. Si hanno notizie certe solo dei primi due:"}
{"id": "1707634", "revid": "80034641", "url": "https://it.wikipedia.org/wiki?curid=1707634", "title": "Guado di Sigerico", "text": ""}
{"id": "1707651", "revid": "187795", "url": "https://it.wikipedia.org/wiki?curid=1707651", "title": "Centrale di San Fiorano", "text": ""}
{"id": "1707661", "revid": "599013", "url": "https://it.wikipedia.org/wiki?curid=1707661", "title": "J\u00fcrgen Fuchs", "text": "Carriera.\nPer quanto riguarda le gare del motomondiale il suo esordio risale alla stagione 1994 in classe 250 alla guida di una Honda. La sua migliore stagione \u00e8 stata quella del 1996 quando si \u00e8 classificato quarto al termine dell'annata conquistando quattro podi e il secondo posto al GP d'Olanda; l'anno seguente ha gareggiato nella classe 500 con il team Elf, senza ottenere risultati di rilievo e il suo ultimo anno di partecipazioni \u00e8 stato il 1998 con un ritorno nella classe di cilindrata inferiore in sella ad una Aprilia. Pur avendo disputato solo otto prove in quell'anno, ha ripetuto il suo miglior risultato sul singolo gran premio classificandosi nuovamente secondo e nuovamente in occasione del GP d'Olanda.\nIn seguito Fuchs si \u00e8 dedicato alle serie BMW Motorrad BoxerCup e per la BMW ha fatto da collaudatore per la BMW S 1000 RR in vista della partecipazione al campionato mondiale Superbike."}
{"id": "1707662", "revid": "1573940", "url": "https://it.wikipedia.org/wiki?curid=1707662", "title": "Gundam The Blue Destiny", "text": " \u00e8 un manga di Mizuho Takayama, ambientato nell'Universal Century della saga di \"Gundam\" e tratto dalla trilogia di videogiochi \"Mobile Suit Gundam Side Story\".\nIl manga fu serializzato sulla rivista \"Haoh Magazine\", ma la pubblicazione cess\u00f2 prima che la storia potesse essere conclusa, coprendo solo la trama dei primi due capitoli della trilogia videoludica. \"Blue Destiny\" \u00e8 ambientato durante le ultime settimane della \"Guerra di un anno\" e riprende la falsariga dell'OAV \"The 08th MS Team\", di poco precedente, sia per quanto concerne la trama, sia con riguardo al mecha design, evidentemente ispirato a quello concepito da Hajime Katoki per il citato OAV.\nTrama.\nAll'indomani della fondamentale vittoria nella battaglia di Odessa sul fronte europeo, la Federazione Terrestre inizia la produzione in serie di nuovi mobile suit, gli RGM-79 GM, e con essi comincia a costituire plotoni meccanizzati da impiegare al fronte. A tal fine diverse squadre hanno il compito di sperimentare direttamente sul campo i mobile suit, impiegandoli in singole missioni. \nTra queste, la squadra dei sottotenenti \"Yu Kajima\" e \"Philip Hughes\", e del maresciallo \"Samana Feuris\" durante un'azione si imbatte in un insolito mobile suit blu che, malgrado porti le insegne federali, attacca indiscriminatamente sia i mobile suit amici, che gli Zaku di Zeon, abbattendoli tutti tranne il GM del sottotenente Kajima, che riesce a tenergli testa finch\u00e9 quello non si dilegua. \nSuccessivamente il plotone viene attaccato da un altro mobile suit blu, stavolta di Zeon, e solo una nuova apparizione del mobile suit blu federale ne salva i membri da una sicura sconfitta. Di rientro alla base Yu Kajima viene assegnato proprio alla guida del misterioso RX-79BD-1 \"Blue Destiny\", un mobile suit sperimentale dotato di uno speciale sistema, l'EXAM, che amplifica le normali facolt\u00e0 del pilota rendendolo simile ad un newtype. Ma l'EXAM nasconde un terribile segreto.\nPubblicazione.\nIn Giappone \u00e8 stato pubblicato dalla K\u014ddansha nel 1997 direttamente come \"tank\u014dbon\" in un volume unico.\nIn Italia la Planet Manga, etichetta della Panini Comics, lo ha invece pubblicato in due volumi nel 2002.\nNegli Stati Uniti \u00e8 stato pubblicato con il titolo \"Mobile Suit Gundam Side Story: The Blue Destiny\" dalla Mixx Entertainment (o Tokyopop) nel 1999."}
{"id": "1707663", "revid": "228587", "url": "https://it.wikipedia.org/wiki?curid=1707663", "title": "Elemento a fase costante", "text": "Un elemento a fase costante \u00e8 un circuito elettrico equivalente che modella il comportamento in corrente alternata di un doppio strato, che costituisce un condensatore imperfetto.\nL'impedenza elettrica pu\u00f2 essere calcolata come segue:\nformula_1\ncon formula_2 a \u03c9 = 1 rad/s\ne Q0 e n che sono indipendenti dalla frequenza. \nLa fase costante \u00e8 sempre -n \u03c0/2 rad, con n compreso tra -1 e 1. \nSe n = 1, si tratta di un condensatore ideale; se n=0 \u00e8 un resistore, Se n = -1, si tratta di un induttore ideale.\nUn elemento a fase costante \u00e8 attualmente utilizzato anche nella modellazione del comportamento dei dielettrici imperfetti.\nLa generalizzazione nei campi delle resistenze elettriche imperfette, delle capacitanze e delle induttanze conduce alla definizione del concetto generale di \"fasanza\".\nGli elementi a fase costante sono pure utilizzati nella modellazione con circuiti equivalenti e nell'interpolazione di dati dei dati della spettroscopia a impedenza elettrochimica."}
{"id": "1707665", "revid": "889336", "url": "https://it.wikipedia.org/wiki?curid=1707665", "title": "Santuario della vita selvatica di Huai Kha Khaeng", "text": "Il Santuario della vita selvatica di Huai Kha Khaeng (thai: \u0e2b\u0e49\u0e27\u0e22\u0e02\u0e32\u0e41\u0e02\u0e49\u0e07) \u00e8 un'area protetta della Thailandia. Si trova nelle provincie di Kanchanaburi, Tak e Uthai Thani. Venne dichiarato patrimonio dell'umanit\u00e0 dall'UNESCO nel 1991, assieme al confinante Santuario della vita selvatica di Thungyai. Huai Kha Khaeng copre un'area di 257\u00a0464 ettari.\nStoria.\nIl santuario venne istituito il 4 settembre 1972 con un'area di 1\u00a0019\u00a0375 rai. \u00c8 stato ampliato due volte; IL 21 maggio 1986 venne portato a 1\u00a0609\u00a0150 rai, ed il 30 dicembre 1992 a 1\u00a0737\u00a0587 rai."}
{"id": "1707667", "revid": "1149807", "url": "https://it.wikipedia.org/wiki?curid=1707667", "title": "Episodi di Yu-Gi-Oh! GX", "text": "La serie animata di Yu-Gi-Oh! GX, da cui \u00e8 stato tratto l'omonimo manga, \u00e8 composta da 180 episodi divisi in quattro stagioni. L'anime segue le avventure di Jaden Yuki (Judai Yuki nella versione originale giapponese) e dei suoi compagni mentre frequenta l'Accademia del Duellante. \u00c8 andato in onda in Giappone per la prima volta il 6 ottobre 2004 su TV Tokyo. In Italia \u00e8 iniziato su Italia 1 il 15 maggio 2006, data a partire dalla quale sono state trasmesse le prime due stagioni, mentre dal 10 marzo al 16 agosto 2008 sono andate in onda le puntate della terza (tranne l'ultima, che \u00e8 stata saltata). La quarta e ultima stagione e l'ultimo episodio della terza sono stati trasmessi interamente dal 13 giugno al 7 luglio 2010 sul canale Hiro di Mediaset Premium, e replicata per la prima volta in chiaro su Italia 1 a partire dal 3 agosto 2016 nella fascia oraria notturna, con mini-maratone di cinque o sei episodi."}
{"id": "1707669", "revid": "6923", "url": "https://it.wikipedia.org/wiki?curid=1707669", "title": "Osmanthus delavayi", "text": "Osmanthus delavayi \u00e8 una specie di pianta fiorita appartenente alla famiglia delle Oleaceae.\nSi presenta come un arbusto sempreverde ed \u00e8 nativo delle regioni di Guizhou, Sichuan e Yunnan, nella Cina meridionale. \u00c8 ampiamente coltivato come pianta ornamentale nelle zone temperate e subtropicali.\nStoria.\n\"Osmanthus delavayi\" fu scoperto dal missionario gesuita e botanico Pierre Jean Marie Delavay nelle montagne vicino a Lan-kong, nella provincia dello Yunnan, in Cina, nel 1890. Il frate invi\u00f2 alcuni semi al vivaista francese Maurice de Vilmorin che li distribu\u00ec tra vari coltivatori, ma uno solo di questi semi germogli\u00f2. Tutti gli \"O. delavayi\" dei giardini europei furono quindi clonati da questa unica fonte, fino a quando il botanico George Forrest non ottenne ulteriori forniture di semi dalla Cina dopo la prima guerra mondiale.\nDescrizione.\n\"Osmanthus delavayi\" fiorisce per diverse settimane tra la fine dell'inverno e l'inizio della primavera, producendo fiori pi\u00f9 vistosi, ma meno profumati dell\"'Osmanthus fragrans\", di cui viene considerato un sostituto nei giardini con clima meno mite. \"O. delavayi\" \u00e8 un arbusto di media grandezza che raggiunge altezze normalmente di 2 metri e raramente pu\u00f2 arrivare fino ai 5 metri, anche se questo richiede un tempo di circa 20 anni dal momento che si tratta di una specie a crescita lenta. Tende a produrre una corona molto ampia, tanto che gli esemplari pi\u00f9 vecchi hanno una larghezza pari all'altezza.\nLe foglie sono opposte, con un picciolo lungo da 0,8 a 1 cm; sono foglie coriacee, di forma da ellittica a ellittica-lanceolata con una lunghezza da 5 a 9 cm e una larghezza da 2,6 a 3,5 cm e un bordo solitamente finemente seghettato. Il colore della foglia va dal verde lucido al verde scuro.\nDistribuzione.\n\u00c8 una specie originaria dello Yunnan, nella Cina meridionale. Cresce su versanti collinari asciutti e calcarei.\nColtivazione.\nIn Gran Bretagna ha ricevuto nel 1923 l'Award of Garden Merit da parte della Royal Horticultural Society.\nNella costa orientale dell'Australia e gi\u00f9 fino alla Tasmania, viene considerato un componente essenziale dei giardini. Negli USA viene incluso nel livello 7-9 delle zone di rusticit\u00e0 (in grado di resistere fino a -15 \u00b0C) e quindi pu\u00f2 essere piantato in ambienti riparati fino della costa orientale fino a New York.\nPropagazione.\n\"O. delavayi\" \u00e8 un arbusto utilizzato come elemento decorativo anche nei nostri giardini. Il suo profumo ricorda il gelsomino.\nSi moltiplica per margotta. Il suo trapianto viene effettuato in autunno o in primavera. Predilige un terreno ricco e drenato, al sole o in mezz'ombra.\nPer la manutenzione prevedere una potatura di pulizia dopo la fioritura."}
{"id": "1707670", "revid": "78273", "url": "https://it.wikipedia.org/wiki?curid=1707670", "title": "Tirotropina", "text": ""}
{"id": "1707671", "revid": "21880", "url": "https://it.wikipedia.org/wiki?curid=1707671", "title": "Siphonosmanthus delavayi", "text": ""}
{"id": "1707682", "revid": "287204", "url": "https://it.wikipedia.org/wiki?curid=1707682", "title": "Aryabhata", "text": "Biografia.\n\u00c8 stato il primo dei grandi matematici-astronomi indiani; la sua opera principale, l\"Aryabhatiya\", pu\u00f2 essere considerata una versione indiana degli \"Elementi\" di Euclide, in quanto comprende molti risultati dovuti ad autori precedenti.\nAryabhata comp\u00ec i suoi studi a Kusumapura, citt\u00e0 che \u00e8 stata identificata come Pataliputra (oggi Patna); egli vi visse al tempo in cui questa era capitale dell'impero Gupta.\nScrisse diversi trattati di matematica e di astronomia, alcuni dei quali sono andati perduti. Le sue opere principali sono l\"Aryabhatiya\" e l\"Arya-siddhanta\"; solo il primo di questi ci \u00e8 per\u00f2 pervenuto.\nL\"Aryabhatiya\".\nL\"Aryabhatiya\", composto nel 499, \u00e8 un compendio delle conoscenze matematiche indiane del tempo, composto in versi; Aryabhata copre diversi argomenti, tra i quali l'aritmetica, la trigonometria piana e sferica e le regole per il calcolo di aree e volumi.\nL'opera \u00e8 divisa in quattro capitoli: il primo tratta di cosmologia e contiene (in un singolo verso) una tavola dei seni; il secondo contiene le regole di misurazione, metodi per risolvere equazioni determinate e indeterminate e tratta di progressioni aritmetiche e geometriche; la terza tratta della misura del tempo e dei metodi per determinare la posizione dei pianeti; la quarta parla di trigonometria e del calcolo delle eclissi.\nAryabhata usa in quest'opera una numerazione posizionale, pur senza lo zero. Inoltre fornisce una approssimazione di pi greco come 3,1416 (da confrontare con il valore vero di circa 3,14159265), sebbene nei calcoli usi spesso il valore di formula_1.\nAlcune delle sue regole di misurazione sono scorrette: mentre ad esempio fornisce correttamente l'area del triangolo come met\u00e0 della base per l'altezza, la stessa formula \u00e8 usata come volume di una piramide, al posto del corretto un terzo dell'area di base per l'altezza.\nFornisce inoltre un'approssimazione per la circonferenza della Terra di circa 4967 \"yojanas\", ovvero circa 39968\u00a0km, invece del valore oggi calcolato di 40075\u00a0km. Pensava inoltre che il movimento degli astri fosse dovuto ad una rotazione della Terra attorno al suo asse."}
{"id": "1707684", "revid": "1543377", "url": "https://it.wikipedia.org/wiki?curid=1707684", "title": "Uso di strumenti e simboli nello sviluppo umano", "text": "Strumento e simbolo nello sviluppo del bambino (rapporto tra pensiero pratico e linguaggio)\nIl ruolo dell'intelligenza pratica nello sviluppo umano prima di Vygotskij.\nWolfgang K\u00f6hler.\nWolfgang K\u00f6hler \u00e8 stato il primo a dedicarsi allo studio dell'intelligenza pratica. Egli, nel periodo del primo conflitto mondiale, condusse numerosi esperimenti dove pose a confronto il comportamento degli scimpanz\u00e9 con tipi di risposta dei bambini. K\u00f6hler giunse alla conclusione che per gli scimpanz\u00e9 \u00e8 impossibile sviluppare la capacit\u00e0 di usare i segni come strumenti di conoscenza, per ci\u00f2 l'intelligenza pratica \u00e8 indipendente dall'uso di segni, quindi anche dal linguaggio. Questa dicotomia tra pensiero tecnico e linguaggio divenne il principio guida del lavoro sperimentale in questo campo. \nKarl e Charlotte B\u00fchler.\nAnche Karl B\u00fchler [1918] pose a confronto il bambino e la scimmia. Egli studi\u00f2 il modo in cui i bambini (tra i 10 mesi e i 2 anni di vita) interagiscono con gli oggetti, la loro capacit\u00e0 di sottodeterminare gli scopi e il modo in cui usano strumenti semplici. B\u00fchler scopr\u00ec che a 10 mesi di vita il bambino ha un comportamento analogo allo scimpanz\u00e9: a quest'et\u00e0 il bambino sa tirare una cordicella a cui \u00e8 attaccato un premio per procurarselo. Mentre bisogna aspettare il secondo anno di vita perch\u00e9 sappia sfilare un anello da un bastone, senza tirarlo inutilmente da un lato.\nLa figlia Charlotte B\u00fchler [1930] scopr\u00ec che le prime manifestazioni dell'intelligenza pratica avvenivano gi\u00e0 all'et\u00e0 di sei mesi, ma la complessit\u00e0 delle attivit\u00e0 del bambino \u00e8 limitata in ogni stadio specifico dal suo grado di sviluppo organico, e dal suo grado di padronanza nell'uso di strumenti. \nPer i B\u00fchler gli inizi del linguaggio intelligente sono preceduti dal pensiero tecnico, tutto ci\u00f2 per\u00f2 \u00e8 un processo univoco: il linguaggio rimane, come nelle scimmie, separato dal pensiero tecnico e non lo ristruttura. Quest'analisi si scontra con le scoperte di Vygotskij, le quali rivelano l'integrarsi nel corso dello sviluppo del linguaggio e del pensiero pratico.\nShapiro e Gerke.\nShapiro e Gerke ripresero gli studi sul problem-solving condotti da K\u00f6hler sugli scimpanz\u00e9. Essi sottolineano il ruolo prevalente dell'esperienza sociale nello sviluppo umano. Quando un bambino \u00e8 posto all'interno di un ambiente sociale imita il modo in cui gli altri (in particolar modo gli adulti) fanno uso di strumenti e oggetti, guardando il bambino si appropria dello schema motorio dell'attivit\u00e0. Questi schemi si definiscono progressivamente grazie all'accumulo di tutte le azioni simili che si fossilizzano nella sua mente.\nIl concetto di esperienza sociale di Shapiro e Gerke \u00e8 una mera ripetizione meccanica che serve solo a fornire al bambino degli schemi motori, essi non considerano i cambiamenti che avvengono nella struttura interna delle operazioni intellettuali del bambino, anche se sono costretti a notare come il linguaggio sia da supporto in questa attivit\u00e0 di imitazione.\nGuillaume e Meyerson.\nDiversamente Guillaume e Meyerson [1930] giungono alla conclusione che il linguaggio abbia un'influenza sull'intelligenza pratica. Infatti nei loro esperimenti notarono che il comportamento delle scimmie nelle attivit\u00e0 di problem-solving \u00e8 simile a quello di persone sofferenti di afasia. Da ci\u00f2 si pu\u00f2 dedurre che il linguaggio svolge un ruolo essenziale nell'organizzazione delle funzioni psichiche tipicamente umane.\nLa Rivoluzione Vygotskijana.\nVygotskij si concentra sull'importanza della comprensione dell'attivit\u00e0 pratica dei bambini nel momento in cui stanno cominciando a parlare. Il suo approccio materialista e dialettico allo sviluppo del bambino (ma anche allo sviluppo storico delle culture), che egli definisce sperimentale-evolutivo provoca artificialmente i presupposti di uno sviluppo psicologico che vuole rivelare i rapporti dinamico-causali che sono alla base delle espressioni di intelligenza specificamente umane. Vygotskij crede che l'uso strumentale dei segni, \u00e8 un'attivit\u00e0 prettamente umana, ed \u00e8 il prodotto dello sviluppo storico del bambino profondamente correlato all'intelligenza pratica, e non due fenomeni paralleli e indipendenti.\nIl collaboratore di Vygotskij, Levina mise dei bambini di 4/5 anni in condizione di dover procurarsi un dolce che non potevano raggiungere direttamente, il bambino utilizzava il linguaggio per immaginarsi possibili soluzioni, ed evocare strumenti che non giacevano nel suo campo visivo, creando un maggior numero di possibili soluzioni, e in un momento successivo agiva di conseguenza. A differenza di quel che accade nelle scimmie che si limitano a considerare il campo visivo in funzione dello scopo. Nel caso in cui al bambino veniva impedito di parlare, ci\u00f2 bloccava la sua attivit\u00e0 pratica. Inoltre la difficolt\u00e0 del compito era direttamente correlata alla quantit\u00e0 e alla complessit\u00e0 della produzione linguistica: pi\u00f9 il compito era difficile, pi\u00f9 il bambino faceva discorsi lunghi e complessi. Quando il compito presentato \u00e8 troppo difficile i bambini si rivolgono all'ambiente esterno allo stesso modo con parole e con strumenti. Per Vygotskij questo esperimento dimostra che:\n 1. il parlare del bambino e l'azione sono ugualmente importanti e convergono in una medesima funzione psichica\n 2. l'importanza del linguaggio \u00e8 maggiore quando la situazione \u00e8 meno diretta\n 3. Il linguaggio ha quindi una funzione metariflessiva, egli \u00e8 contemporaneamente soggetto e oggetto del suo comportamento\nComplicando la situazione di Levina in modo che il bambino non abbia accesso a strumenti, si manifestano forme di linguaggio sociale: il bambino chiede aiuto allo sperimentatore. Nel caso quest'ultimo si rifiuti di aiutarlo, il bambino rivolge il linguaggio sociale all'interno, chiedendo aiuto a s\u00e9 stesso attraverso il linguaggio egocentrico. Questo esperimento, ripetuto con bambini pi\u00f9 grandi, ci mostra che essi volgono direttamente all'interno il loro linguaggio sociale. Questo perch\u00e9, al posto di chiedere aiuto all'adulto, i bambini iniziano a rivolgersi a s\u00e9 stessi, aggiungendo al linguaggio una funzione intrapersonale a quella interpersonale. Quando ci\u00f2 avviene essi riescono ad applicare a s\u00e9 stessi un atteggiamento sociale, cio\u00e8 la capacit\u00e0 del bambino di controllare il comportamento altrui attraverso la richiesta d'aiuto, si integra alla sua attivit\u00e0 pratica."}
{"id": "1707685", "revid": "1272592", "url": "https://it.wikipedia.org/wiki?curid=1707685", "title": "Massicelle", "text": "Massicelle (\"I Massicedde\" in dialetto locale) \u00e8 una frazione del comune di Montano Antilia, in provincia di Salerno, ricompresa nel Parco nazionale del Cilento e Vallo di Diano. Al 2007 contava circa 600 abitanti.\nStoria.\nSi hanno notizie dell\u2019esistenza di un piccolo insediamento presente gi\u00e0 nel periodo greco \u2013 bizantino. Questo insediamento era situato lungo il percorso della Via del Sale. Il paese sorse in seguito, per l\u2019insediamento di antiche popolazioni nelle zone interne, durante le razzie e le invasioni dei popoli nemici dell\u2019Impero Romano. Nel complesso sistema organizzativo medievale Massicelle faceva parte dello Stato di Cuccaro, che a sua volta, con altre universit\u00e0, era compreso nella Baronia di Novi. Favorita dall\u2019amenit\u00e0 del clima, l\u2019agricoltura fior\u00ec, e lentamente i mansi, cio\u00e8 i piccoli villaggi di cui era composto Massicelle, divennero sei Casali.\nLa localit\u00e0 si costitu\u00ec in comune, assieme con Abatemarco e Montano Antilia, nel 1811. Nel 1828 vi ebbero luogo diverse esecuzioni capitali per fermare i moti della Carboneria. Cos\u00ec come per altre localit\u00e0 del Mezzogiorno, fra la fine del XIX e l'inizio del XX secolo, fu interessata da un massiccio fenomeno di emigrazione, che si indirizz\u00f2 principalmente verso il Sudamerica. \nGeografia fisica.\nPosizione.\nMassicelle sorge nel Cilento meridionale e l'abitato \u00e8 attraversato dal fiume Lambro. Si trova in una zona collinare alle pendici del Monte Antilia (1.316 m), non lontana dal Monte Scuro (1.610 m) e dal Gelbison (1.705 m). L'abitato \u00e8 situato fra la strada statale 447a e la variante della SS 18 e dista 3,4\u00a0km da Futani, 4 da Abatemarco, 7,7 da Montano Antilia, 7,5 da Foria (fraz. di Centola), 18 da Vallo della Lucania, circa 20 da Palinuro e 103 da Salerno.\nSuddivisione.\nLa frazione si suddivide in 8 contrade (casali): Carputi, Carosiello, Caprarizzi, Centopelli, Ciardella, Limonti, Massicella e Montemauro. L'abitato principale sorge a nord ed \u00e8 composto da 7 delle 8 contrade, che si dipartono dalla centrale Massicella che d\u00e0 il nome al paese. Esso comprende, a nord-est, anche le piccole localit\u00e0 di Scirocco (presso Limonti ed il cimitero), Serre e Pantana Zica (a ridosso di una valle di oliveti). A sud, pi\u00f9 distaccata e separata dal resto del paese da un vallone, sorge la contrada Centopelli, che comprende la piccola localit\u00e0 di Ciaoli.\nCultura.\nLa chiesa pi\u00f9 importante del paese \u00e8 la parrocchiale di \"Santa Maria Lauretana\", dedicata a Santa Irene, principale monumento del paese e risalente al 1478. Fra le manifestazioni culturali di un certo rilievo, Massicelle \u00e8 la sede del \"Festival internazionale del Gioco e del Giocattolo di tradizione\"; nonch\u00e9 del Museo omonimo.\nInfrastrutture e trasporti.\nDall'estate del 2006 la strada a scorrimento veloce Salerno-Battipaglia-Paestum-Agropoli-Vallo della Lucania-Palinuro-Policastro-Sapri, variante della SS 18, \u00e8 stata prolungata dal vicino svincolo di Futani fino a Policastro. Con l'apertura dello svincolo \"Massicelle-Montano Antilia\", nei pressi del cimitero, la frazione ha ottenuto un rapido collegamento stradale coi principali centri e le localit\u00e0 balneari cilentane, oltre che col capoluogo."}
{"id": "1707691", "revid": "194688", "url": "https://it.wikipedia.org/wiki?curid=1707691", "title": "Medicina ayurvedica", "text": ""}
{"id": "1707697", "revid": "155613", "url": "https://it.wikipedia.org/wiki?curid=1707697", "title": "Thomas Ustick Walter", "text": ""}
{"id": "1707701", "revid": "155613", "url": "https://it.wikipedia.org/wiki?curid=1707701", "title": "Thomas U. Walter", "text": ""}
{"id": "1707705", "revid": "767487", "url": "https://it.wikipedia.org/wiki?curid=1707705", "title": "Jean-Claude Richard de Saint-Non", "text": "Biografia.\nEgli fu destinato dalla famiglia alla vita religiosa e per questa ragione nel 1749 pot\u00e9 anche entrare nel parlamento di Parigi.\nPer la sua opposizione alla bolla Unigenitus fu esiliato a Poitiers.\nTra il 1759 e il 1761 visit\u00f2 l'Inghilterra e successivamente l'Italia, rimanendo particolarmente impressionato dal Sud Italia, soprattutto dalla Calabria e dalla Sicilia. Scrisse un'opera enciclopedica illustrata da lui stesso intitolata \"Voyage pittoresque ou Description des Royaumes de Naples et de Sicile\", dove riporta resoconti e impressioni da lui raccolte tra il 1781 e il 1786. Questa sua opera \u00e8 stata illustrata con disegni dei migliori artisti, tra cui Jean Duplessis-Bertaux, in parte riprodotti proprio dallo stesso Saint-Non.\nUn suo ritratto, opera del suo amico Jean-Honor\u00e9 Fragonard, \u00e8 conservato al Museo del Louvre."}
{"id": "1707711", "revid": "1851848", "url": "https://it.wikipedia.org/wiki?curid=1707711", "title": "Alexia Runggaldier", "text": "Biografia.\nOriginaria di Santa Cristina Valgardena, \u00e8 entrata a far parte della nazionale italiana nel 2008. Ai Mondiali giovanili di Ruhpolding (Germania), nel 2008, ha conquistato, a 17 anni, la medaglia di bronzo nella staffetta 3x6 km assieme a Dorothea Wierer e a Monika Messner, dopo essersi piazzata 11\u00aa nell'individuale, 33\u00aa nella sprint e 28\u00aa nell'inseguimento. Nella stessa stagione \u00e8 arrivata quinta nella staffetta degli Europei juniores di Nov\u00e9 M\u011bsto, in squadra con Christa Perathoner e Dorothea Wierer; durante questa rassegna si \u00e8 classificata 54\u00aa nella sprint e 47\u00ba nell'inseguimento.\nAlla successiva rassegna iridata giovanile, svoltasi a Canmore (Canada) nel 2009, complici diversi errori al poligono, si \u00e8 piazzata 36\u00aa nella gara individuale, ma ha poi raggiunto la 12\u00aa posizione nella sprint, la 13\u00aa nell'inseguimento ed \u00e8 salita sul podio nella staffetta, centrando nuovamente il bronzo insieme a Dorothea Wierer e Nicole Gontier.\nHa preso parte ai Mondiali giovanili anche nel 2010 a Torsby (Svezia) classificandosi 6\u00ba sia nell'individuale che nella sprint, 12\u00ba nell'inseguimento e 9\u00ba in staffetta. Nel 2011 ha partecipato ai Mondiali juniores a Nov\u00e9 M\u011bsto na Morav\u011b (Repubblica Ceca), ottenendo il 6\u00ba posto nella sprint, l'8\u00ba posto nell'inseguimento e la medaglia d'argento nella staffetta con Dorothea Wierer e Nicole Gontier.\nIn Coppa del Mondo ha esordito l'11 dicembre 2011 a Hochfilzen (7\u00aa) e ha conquistato il primo podio il 17 gennaio 2016 a Ruhpolding (3\u00aa).\nIn carriera ha partecipato a due edizioni dei Giochi olimpici invernali, (43\u00aa nell'individuale) e (33\u00aa nell'individuale), e a quattro dei Campionati mondiali, vincendo una medaglia.\nHa annunciato il ritiro al termine della stagione 2019-2020.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta"}
{"id": "1707714", "revid": "1728", "url": "https://it.wikipedia.org/wiki?curid=1707714", "title": "Domenico Damis", "text": "Biografia.\nNacque a Lungro, un paese di lingua arb\u00ebresh\u00eb e studia al collegio San Adriano a San Demetrio Corone, facente parte a quell'epoca alla provincia della Calabria Citeriore del Regno delle Due Sicilie, da un'antica e nobile famiglia. Studi\u00f2 all'Universit\u00e0 di Napoli laureandosi in giurisprudenza nel 1847. A Napoli ader\u00ec alla Giovane Italia di Giuseppe Mazzini e, come altri giovani calabresi di lingua arbereshe, il 15 marzo 1844 partecip\u00f2 a Cosenza con Domenico Mauro, al grido di \"Italia e Costituzione\", a una sfortunata sommossa antiborbonica repressa nel sangue.\nRiprese le armi quando in Calabria scoppi\u00f2 nuovamente una rivolta in seguito al colpo di mano di Ferdinando II del 15 maggio 1848 allorch\u00e9 venne sciolto il parlamento costituzionale del Regno delle Due Sicilie. Domenico Damis, assieme a Giuseppe Pace, fu nominato commissario civile del distretto di Castrovillari di un comitato di salute pubblica avente per obiettivi il proseguimento della rivoluzione e l'arruolamento dei volontari per la costituzione di un corpo armato. Il 30 giugno 1848, al valico di Campotenese, avvenne lo scontro sfortunato fra i patrioti calabresi e le truppe borboniche del generale Lanza. Damis venne arrestato e il 9 agosto 1852 condannato a 25 anni di ferri per cospirazione e arruolamento di bande armate.\nRelegato al bagno di Nisida, nel 1858 la pena fu commutata in esilio perpetuo dal Regno delle Due Sicilie assieme ad altri 65 prigionieri politici. Nell'aprile del 1859 la nave sulla quale erano stati imbarcati i prigionieri per essere deportati in Argentina, venne dirottata nel Regno Unito grazie a un colpo di mano di Raffaele Settembrini, il figlio di Luigi.\nRiparato in Piemonte, nel maggio 1860 Damis si imbarc\u00f2 da Quarto con I Mille. Dopo essersi battuto valorosamente in Sicilia (ottenne due decorazioni e la promozione dapprima a capitano e successivamente a colonnello), Damis fu inviato in Calabria da Giuseppe Garibaldi, assieme a Ferdinando Bianchi, Francesco Stocco e Giuseppe Pace, perch\u00e9 preparasse l'insurrezione in Calabria prima dello sbarco delle truppe garibaldine dalla Sicilia. Partecip\u00f2 all'impresa garibaldina fino all'assedio di Capua (dove perse un occhio) e alla battaglia del Volturno.\nContinu\u00f2 la carriera militare nell'Esercito Italiano raggiungendo il grado di tenente generale. Fu poi deputato pi\u00f9 volte per il collegio di Castrovillari.\nSar\u00e0 esponente alla Camera in diverse legislature, sostenuto dagli Italo-albanesi con entusiasmo (come testimoniato da alcuni articoli del giornale lungrese dell'epoca \"Il Tiro\") Oltre al Damis, altri personaggi degni di nota che guidarono i \"500 Lungresi\" furono: Vincenzo Stratig\u00f2, Pietro Irianni, Cesare Martino, Pasquale Trifilio, Raffaele De Marco, Angelo Damis, Andrea Frega, Giuseppe Samengo.\nOggi a Lungro, sorge Piazza Ganerale Damis a ricordo di uno degli eroi del Risorgimento italiano."}
{"id": "1707717", "revid": "121272381", "url": "https://it.wikipedia.org/wiki?curid=1707717", "title": "T'innamorer\u00f2", "text": "T'innamorer\u00f2 \u00e8 il primo singolo ad essere estratto da \"Anime belle\" (1998), secondo album della cantante romana Marina Rei.\nDel brano esiste anche una versione remix, a cui ha collaborato Neffa."}
{"id": "1707740", "revid": "400694", "url": "https://it.wikipedia.org/wiki?curid=1707740", "title": "Luigi Pissavini", "text": "Fu senatore del Regno d'Italia nella XIII legislatura.\nBiografia.\nLaureato in giurisprudenza, avvocato, partecip\u00f2 come volontario alla prima guerra d'indipendenza e dopo l'unit\u00e0 d'Italia venne nominato prefetto di Novara. Con il passare degli anni, acquis\u00ec molte cariche: presidente onorario della Societ\u00e0 operaia, consigliere comunale a Mortara, membro della Congregazione di Carit\u00e0, presidente onorario dell'asilo infantile del suo paese natale e deputato nazionale. Infine nel 1879, su proposta di Luigi Casati, venne nominato dal re Senatore del Regno.\nNel 1887 tre ragazzi adolescenti di nome Scaglia, Cagnola e Savini dissero ai loro genitori di aver avuto rapporti omosessuali con il Pissavini in diverse circostanze, quasi sempre nella sala da biliardo di un bar novarese. Ne nacque un'interpellanza parlamentare, in seguito alla quale si decise di processare il senatore: tuttavia, proprio perch\u00e9 sedeva in uno scanno di Palazzo Madama, egli non venne giudicato da un tribunale ordinario ma dall'Alta Corte di Giustizia del Senato.\nIl processo cominci\u00f2 il 20 aprile 1888; subito dopo la prima udienza Passavini (che non era presente in aula, giacch\u00e9 indisposto di salute) rassegn\u00f2 le sue dimissioni da senatore, ma le ritir\u00f2 poco dopo su consiglio dei suoi legali, impauriti dal fatto che l'abbandono dell'incarico potesse essere interpretato come un'ammissione di colpevolezza.\nA grande maggioranza Passavini venne giudicato reo e condannato a sette mesi di carcere con trecento lire di multa, alla rinuncia del suo seggio al Senato e al pagamento delle spese processuali (8.000 lire dell'epoca circa). Subito dopo la sentenza per evitare il carcere emigr\u00f2 in Svizzera, salvo poi tornare nel paese natio poco prima di morire."}
{"id": "1707741", "revid": "287204", "url": "https://it.wikipedia.org/wiki?curid=1707741", "title": "Pukerua Bay", "text": "Pukerua Bay \u00e8 una piccola comunit\u00e0 di mare che si trova in Nuova Zelanda, precisamente a sud della fine della Kapiti Coast, nel 2001 la popolazione era di 1692 abitanti, \u00e8 anche il luogo di nascita del regista Premio Oscar Peter Jackson.\nPer la maggior parte Pukerua Bay \u00e8 situata su di una sella naturale tra le colline, a circa 60-90m dal livello del mare. La traduzione dal Maori \"puke rua\" \u00e8 infatti \"due colline\". Ma nessuno ha mai capito a quali colline faccia riferimento questo antico nome."}
{"id": "1707745", "revid": "1776051", "url": "https://it.wikipedia.org/wiki?curid=1707745", "title": "Giuseppe Rega", "text": "Fu senatore del Regno d'Italia nelle legislature XI, XII, XIII, XIV e XV. Fu anche sindaco di Mugnano del Cardinale e Consigliere e Presidente del provinciale consesso."}
{"id": "1707746", "revid": "118645534", "url": "https://it.wikipedia.org/wiki?curid=1707746", "title": "Francesco Rizzoli", "text": "Il dottore Giuseppe Ruggi ne parla in \"Ricordi della mia vita\", pubblicato dall'editore Cappelli nel 1924. Lo descrisse utilizzando le seguenti parole: \"durante l'intervento era in uno stato tale che gridava come un pazzo, sostenendo e inveendo contro i suoi assistenti che erano confusi e sconvolti [...] mentre il paziente, che era sveglio, gridava a pieni polmoni, inascoltato, a volte insultando il chirurgo e i suoi assistenti\"\nBiografia.\nFamiglia.\nFrancesco Rizzoli nacque a Milano, da Gaetano Rizzoli e Maria Trovamola. Suo padre, luogotenente nell'esercito di Napoleone e di Gioacchino Murat, fu ucciso nel 1814 da briganti in Calabria quando il figlio aveva cinque anni. Con la sorella Teresa, Francesco fu affidato allo zio paterno Vincenzo, a Bologna.\nGiovinezza.\nFrancesco Rizzoli trascorse la giovinezza a Bologna. Bench\u00e9 di modeste condizioni economiche riusc\u00ec a conseguire la laurea in medicina nel 1828 e in chirurgia nel 1831 all'Universit\u00e0 di Bologna, seconda citt\u00e0 dello Stato pontificio.\nLa carriera universitaria e medica.\nIn seguito ad un intenso e produttivo tirocinio post-laurea ottenne (con una paga molto bassa) la posizione di assistente di Paolo Baroni, cognato di Rizzoli, il quale era professore all'Universit\u00e0 e direttore dell'ospedale degli Abbandonati e Ricovero. Quando Baroni divenne primario e archiatra del Papa Gregorio XVI a Roma, Rizzoli fu nominato capo chirurgo dell'ospedale, dal 1838 al 1849 fu nominato professore sostituto di ostetricia quando gli fu conferita la cattedra di clinica chirurgica che conserv\u00f2 fino al 1865. Negli anni successivi visit\u00f2 l'istituto chirurgico di Joseph Francois Malgaigne a Parigi. Al suo ritorno fece pi\u00f9 volte pressioni per migliorare le condizioni igieniche e didattiche dell'ospedale cos\u00ec sorsero divergenze tra lui e il ministero e il professore fu collocato a riposo. Privato dell'insegnamento, Rizzoli dedic\u00f2 la sua attivit\u00e0 all'ospedale Maggiore, di cui era primario e alla clientela privata. Nel 1868 gli fu nuovamente affidata la cattedra di chirurgia e nel 1876 gli fu proposto di succedere a Luigi Porta come professore di chirurgia clinica e medica operatoria all'Universit\u00e0 di Pavia. Durante l'epidemia di colera diresse il lazzaretto del Ricovero e supervision\u00f2 anche quello di San Lodovico. Per il suo operato durante l'epidemia ricevette il diploma di aggregazione alla nobilt\u00e0 bolognese.\nLa carriera politica.\nL'illustre medico fu molto stimato e apprezzato anche in politica, ricoprendo diverse cariche a livello nazionale. Ardente patriota, prest\u00f2 la sua opera durante le guerre d'indipendenza. Nel 1859 fu nominato deputato dell'assemblea nazionale dei popoli delle Romagne, vot\u00f2 per la destituzione del governo pontificio e dal 12 febbraio 1862 alla morte fu consigliere provinciale di Bologna. Fu chiamato dal capo del governo Urbano Rattazzi, insieme a Luigi Porta per esaminare Giuseppe Garibaldi dopo la ferita riportata nello scontro a fuoco sull'Aspromonte. Riusc\u00ec a scongiurare l'amputazione: diagnostic\u00f2 che la pallottola era rimbalzata e bisognava solo aspettare che la ferita si risanasse. Nel 1879, un anno prima della sua morte, il re lo nomin\u00f2 Senatore della XIII legislatura. Mor\u00ec il 24 maggio 1880 e la sua salma fu imbalsamata con iniezione arsenicale praticata dal professor Romei.\nIl sogno di una vita.\nRizzoli, privo di famiglia, don\u00f2 le proprie ricchezze (all'incirca \u00a3 1.754.894 dell'epoca) all'amministrazione provinciale di Bologna per la realizzazione del suo sogno: la costruzione di un grande e moderno ospedale \"per la prevenzione e il trattamento delle deformazioni del corpo\", in cui sarebbe stato possibile mettere in pratica il trattamento chirurgico del rachitismo e delle deformazioni congenite, un ospedale in cui tutto ci\u00f2 che aveva visto all'estero potesse essere applicato, un ospedale in cui i risultati degli studi di Joseph Lister potessero essere sfruttati. Tre erano gli obiettivi di Rizzoli: progresso della scienza, un buon grado di umanit\u00e0 e far acquisire maggior notoriet\u00e0 alla citt\u00e0. Nel 1879 Rizzoli acquist\u00f2 per \u00a355.000 dal Demanio il monastero di San Michele in Bosco, ex convento olivetano espropriato in epoca napoleonica e diventato \"casa di forza\" per i condannati all'ergastolo. Il progetto fu realizzato dall'amministrazione provinciale dopo la sua morte. L'istituto fu inaugurato da Umberto I il 28 giugno 1896 con il nome di Istituto Ortopedico Rizzoli, e rimane uno dei migliori ospedali ortopedici al mondo.\nIl personaggio.\nFu severo, solitario e imperioso, reso forte dalla giovinezza difficile e dalla miseria sanitaria che circondava il suo lavoro. Era considerato un avaro: dopo la sua morte furono ritrovate ancora sigillate le buste contenenti le somme guadagnate per i suoi servizi. Allo stesso tempo, per\u00f2, fu molto generoso, attento alle necessit\u00e0 dei suoi pazienti e dei suoi assistenti. Fu lungimirante nel prevedere la separazione della chirurgia dell'apparato scheletrico da quella generale. Fu figura dominante nei circoli medici di Bologna, come presidente dell'Accademia locale delle scienze e per venti anni (1854-76) della societ\u00e0 medica chirurgica. Famoso soprattutto per la grande rapidit\u00e0 in sala operatoria in un periodo in cui l'anestesia (fu tra i primi a sperimentare il cloroformio nel novembre del 1847) e la sterilit\u00e0 erano agli albori. Fu anche autore di studi sulla chirurgia della tiroide e sulle malattie delle arterie.\nCuriosit\u00e0.\nRizzoli scrisse molti lavori scientifici, alcuni dei quali da lui raccolti in due volumi nel 1869, tradotti anche in francese, che comparvero in due edizioni del 1872 e del 1875. Molti dei suoi tesori sono conservati nel \"Museo Rizzoli\", tra i quali la bone-breaking che Rizzoli utilizz\u00f2 per accorciare gli arti o riequilibrarli con quelli pi\u00f9 corti.\nIn ricordo del giorno della sua nascita, Gino Rocchi affisse una bella epigrafe murata all'ingresso dell'ospedale ortopedico Rizzoli.\nRizzoli invent\u00f2 e perfezion\u00f2 strumenti:"}
{"id": "1707747", "revid": "15315295", "url": "https://it.wikipedia.org/wiki?curid=1707747", "title": "Isole eolie", "text": ""}
{"id": "1707748", "revid": "6923", "url": "https://it.wikipedia.org/wiki?curid=1707748", "title": "L'eredit\u00e0 di Thuban", "text": "L'eredit\u00e0 di Thuban \u00e8 il primo libro della saga \"La ragazza drago\" scritta da Licia Troisi, la prima pubblicazione in Italia \u00e8 avvenuta il 15 aprile 2008.\nTrama.\nSofia \u00e8 un'orfana tredicenne con ricci capelli rossi, occhi verdi ed un insolito neo azzurrino in mezzo alla fronte. Da sempre vive in un orfanotrofio di Roma, in cui passa le sue giornate in maniera monotona ed emarginata dai compagni. A causa di ci\u00f2 Sofia non crede in s\u00e9 stessa ed ha sviluppato una serie di fobie (tra cui quella del vuoto e dell'altezza) e di complessit\u00e0 emotive c\ne la portano spesso ad autodenigrarsi. Il suo destino tuttavia cambia quando il professor Georg Schlafen, un simpatico ed eccentrico antropologo che veste sempre con abiti dell'Ottocento, decide di adottarla. Schlafen \u00e8 in parte di origine tedesca, ma abita in una villa isolata e circondata dalla vegetazione nei pressi del Lago di Albano insieme al fidato maggiordomo Thomas e sostiene di aver voluto adottare proprio Sofia perch\u00e9 in passato aveva conosciuto i suoi genitori. Inizialmente Sofia \u00e8 molto contenta di questo trasferimento e prende subito a benvolere il professore che, nonostante sia un uomo per certi versi strano, sembra volerle davvero bene, ma dopo qualche giorno Sofia si rende conto che il professore non la lascia mai uscire da sola, specialmente dopo che sul giornale appare la notizia di un attacco vandalico all'ex orfanotrofio della ragazzina.\nUna sera Sofia e il suo tutore si recano al circo e fanno la conoscenza di Lidja, una bella ragazzina dell'et\u00e0 di Sofia che lavora come acrobata nel circo. Oltre ad essere particolarmente carina e sicura di s\u00e9, Lidja ha pure uno strano neo rosa al centro della fronte, molto simile a quello di Sofia.\nIl professore sembra entusiasta di Lidja e, con la scusa che Sofia ha bisogno di un'amica, la invita spesso alla villa, generando cos\u00ec un po' di gelosia in Sofia la quale, al contrario, si sente abbastanza infastidita dalla sicurezza e dal carattere carismatico di Lidja, anche perch\u00e9 quest'ultima, a differenza di lei, non soffre affatto di vertigini essendo un'abilissima trapezista.\nUna notte Sofia esce di nascosto dalla villa per recarsi sulla riva del lago, ma qui viene attaccata da una strana creatura con il corpo di un ragazzino paffuto, ali di metallo ed occhi rossi (un Assoggettato). Nel tentativo di salvarsi, Sofia fa magicamente ed involontariamente apparire dal nulla piante e liane che bloccano la creatura, ma, solo quando rimette piede nella villa, il mostro non pu\u00f2 pi\u00f9 raggiungerla a causa di una magica barriera protettiva invisibile ad occhio umano attivata dal professore. \nOra Schlafen deve necessariamente spiegare a Sofia il motivo di quell'attacco e perch\u00e9 l'abbia adottata. \nMigliaia di anni prima la Terra era abitata dai draghi che, insieme agli umani, avevano come obiettivo quello di proteggere l'Albero del Mondo, un arbusto millenario in grado di generare frutti magici e di preservare la pace e l'equilibrio naturale nel mondo. Non tutti per\u00f2 erano d'accordo con questo concetto di pace: le viverne, capeggiate da Nidhoggr, la pi\u00f9 grande e feroce viverna, iniziarono infatti a minacciare l'albero, sino a che non scoppi\u00f2 una guerra che vide impegnati draghi e viverne. Alla fine la vittoria fu dei draghi, anche se ad un caro prezzo: la loro totale estinzione. Il combattimento finale, in particolare, vide Nidhoggr scontrarsi con Thuban, il pi\u00f9 forte tra tutti i draghi e capo dei cinque Draghi Guardiani che dovevano proteggere l'Albero del Mondo. Thuban infatti riusc\u00ec a imprigionare il suo avversario sottoterra con un sigillo magico, ma era arrivato allo stremo delle forze e si apprestava a morire. Fu allora che decise di trasferire la sua essenza all'interno di Lung, un essere umano suo amico. Thuban non fu l'unico drago ad utilizzare questa tecnica: anche gli altri quattro Draghi Guardiani trasferirono la loro anima all'interno di altrettanti esseri umani (detti perci\u00f2 Draconiani) che da quel momento ebbero tutti un neo sulla fronte che in realt\u00e0 non \u00e8 altro che l'Occhio della Mente, una gemma preziosa in cui sono contenuti l'anima ed i poteri magici di ogni drago.\nIn questo modo l'essenza di ogni drago si sarebbe trasferita di generazione in generazione per permettere alle creature di combattere nuovamente Nidhoggr una volta che il sigillo che lo imprigionava si fosse consumato. Sofia \u00e8 una diretta discendente di Lung, sicch\u00e9 la ragazzina conserva in s\u00e9 lo spirito ed i poteri di Thuban: \u00e8 stato lui infatti a far apparire le liane nello scontro con il mostro, poich\u00e9 Thuban possedeva i poteri della vita che gli permettevano di controllare ogni forma vegetale oltre che di produrre la benefica clorofilla dell'Albero del Mondo (benefica per i draghi, ma letale per le viverne). Anche Lidja \u00e8 una Draconiana ed \u00e8 per questo che il professore l'aveva invitata a casa sua. Schlafen \u00e8 infatti l'ultimo rimasto dei cinque Custodi (umani- sacerdoti che al tempo dei Draghi avevano il compito di vegliare sull'Albero insieme ai Draghi Guardiani) che si \u00e8 risvegliato a causa dell'imminente rottura del sigillo di Nidhoggr. Suo scopo \u00e8 trovare ed istruire tutti i Draconiani alla lotta finale contro le viverne, aiutandoli a recuperare i cinque frutti magici che ridaranno vita all'Albero del Mondo e a riportare Draconia, la citt\u00e0 dei Draghi, sulla Terra.\nLe promanazioni terrene di Nidhoggr, Nidafjoll e Ratatoskr, viverne che assumono l'aspetto di bellissimi e seduttivi ragazzi ventenni, sono del resto gi\u00e0 all'opera per scovare ed uccidere i Draconiani (l'attacco a Sofia ad opera dell'Assoggettato ne \u00e8 un esempio) e per trovare i frutti prima dei Draconiani nell'attesa del ritorno del loro signore.\nSembra un fardello troppo grosso per l'insicura Sofia la quale, inoltre, comincia a temere che Schlafen l'abbia adottata non per amore, ma per il semplice fatto che lei sia una Draconiana.\nDopo qualche esitazione, tuttavia, la ragazzina accetta la realt\u00e0 e le responsabilit\u00e0 che ne derivano e questo anche grazie a Lidja che, al contrario, nonostante la paura, non ha la minima esitazione ad accettare il suo ruolo di Draconiana ed i poteri (telepatia e telecinesi) che le vengono dal suo drago, Rastaban.\nSofia e Lidja da questo momento cominciano ad allenarsi insieme nel dungeon della villa del professore per riuscire a sviluppare i loro poteri e per trasformarsi nei rispettivi draghi ed iniziano veramente a fare amicizia. \nDurante un allenamento Sofia riceve una visione su un frutto dell'Albero del Mondo: esso sembra trovarsi sul fondale del centro del Lago di Albano, perci\u00f2 lei, Lidja ed il professore si immergono alla sua ricerca a bordo di un sottomarino. \nSul fondale le due Draconiane, e loro soltanto, vedono una bolla d'aria che racchiude un cratere dove un tempo sorgeva la fu citt\u00e0 di Draconia. Entrate nella bolla, infatti, Sofia e Lidja trovano non solo il sigillo che imprigiona Nidhoggr, ma anche un ciondolo magico che, come una bussola, \u00e8 in grado di individuare i frutti dell'Albero. \nMentre per\u00f2 Lidja ha una visione ispirata dal ciondolo sul luogo dove si trova il frutto di Rastaban, l'Assoggettato che ha aggredito Sofia in riva al lago le attacca e ruba loro il prezioso monile. \nAcciaccate, ma non sconfitte, le due amiche, sfuggendo alla sorveglianza del professore, si recano da sole nel luogo in cui la bussola ha mostrato a Lidja l'ubicazione del frutto (le fondamenta di un'antica villa romana), ma qui ritrovano non solo l'Assoggettato, ma pure una delle promanazioni terrene di Nidhoggr: Nidafjoll. Dopo una dura lotta, Sofia riesce a fuggire con il frutto, ma Lidja viene catturata da Nida.\nPiena di sensi di colpa per aver abbandonato l'amica, Sofia si riprende dalle ferite e con il professore elabora un piano per salvare Lidja. L'Assoggettato, ormai allo stremo delle forze, infatti, ha proposto uno scambio su ordine di Nida: Lidja in cambio del frutto. Prima di ci\u00f2, tuttavia, Sofia ed il professore liberano l'Assoggettato che si rivela essere un comune ragazzino paffuto, Mattia, la cui volont\u00e0 era stata annullata da un innesto (un magico ragno metallico in grado di avvilupparsi al corpo degli esseri umani e di donare loro armature letali) ed a riportarlo dalla sua famiglia.\nSofia si reca infine all'appuntamento con Nida per lo scambio, ma consegna alla nemica solo una copia falsa del frutto. Nida se ne va, credendo di avere la vittoria in pugno, anche perch\u00e9 grazie ad un altro innesto ha soggiogato la volont\u00e0 di Lidja che su ordine della viverna cerca di uccidere Sofia. Sulle prime Sofia ha la peggio, anche perch\u00e9, a differenza di Lidja che ha sviluppato meglio i suoi poteri, non riesce n\u00e9 a contrattaccare n\u00e9 ad evocare le ali del suo drago che le permetterebbero di volare, ma, quando tutto sembra perduto, finalmente la ragazzina riesce a percepire Thuban dentro di s\u00e9 e a parlare con lui. Aiutata dal suo drago, quindi, Sofia riesce infine a liberare Lidja dall'innesto. Nidafjoll scopre l'inganno, ma \u00e8 ormai troppo tardi perch\u00e9 nel frattempo le due amiche sono gi\u00e0 tornate alla villa.\nNei giorni a venire Sofia e Lidja, ormai grandi amiche, salgono sul tetto della villa (Sofia infatti ormai non soffre pi\u00f9 di vertigini) ed insieme osservano l'orizzonte, ormai pronte ad accettare la loro missione di Draconiane.\nPersonaggi.\ni personaggi sono i seguenti:\nsofia \u00e8 la protagonista e Lidja ed il professor Schlafen i suoi aiutanti.\nThuban e Rastaban i personaggi principali, mentre Nidhoggr e i suoi figli Nidafjoll e Ratatoskr gli antagonisti. Thomas ,Mattia,Giovanna e suor Prudenzia i personaggi principali\nDraconiani.\nSofia: ragazzina di 13 anni, insicura e sognatrice, che vive in un orfanotrofio a Roma prima di essere adottata dal professor Schlafen che per lei sar\u00e0 come un padre. Ha i capelli ricci e rossi, due grandi occhi verdi e svariate lentiggini attorno al naso. Anche se \u00e8 molto timida ed insicura, riesce nel corso della storia a scoprire il coraggio che alberga dentro di lei. Fin dal primo capitolo si dimostra la protagonista della storia. Ha una grande passione per i libri fantasy ed horror. Dentro di lei risiede lo spirito di Thuban, il capo dei Draghi Guardiani e l'ultimo a morire tra i suoi compagni. Grazie a Thuban Sofia ha il potere della vita: pu\u00f2 far crescere liane e piante che usa per immobilizzare gli avversari, o per attaccare ed \u00e8 inoltre in grado di percepire meglio di Lidja il potere della gemma che crea la barriera protettiva attorno alla casa del professore. Quando evoca i suoi poteri, il suo neo diventa una gemma verde.\nLidja: ragazzina di 13 anni e fin dall'inizio sembra non avere problemi, nonostante la paura, ad accettare la missione di Draconiana. \u00c8 descritta come molto carina, atletica, con lunghi capelli corvini ed occhi scuri. Quanto a coraggio e carisma \u00e8 il completo opposto di Sofia. Anche lei come Sofia \u00e8 orfana, ma viene trovata per caso da Schlafen, in quanto non vive in orfanotrofio ma presso il circo natio dove lavora come trapezista. Dentro di lei risiede lo spirito di Rastaban, il migliore amico di Thuban. Lidja ha il potere della telepatia e della telecinesi (anche se per combattere usa solo la seconda): pu\u00f2 infatti sollevare gli oggetti con il pensiero e, in caso di necessit\u00e0, lanciarli contro i nemici. Quando si trasforma, il colore della sua gemma \u00e8 rosa magenta.\nCustodi.\nIl professore Schlafen: \u00c8 un eccentrico professore di antropologia di origini tedesche trasferitosi a Roma per adottare Sofia in memoria, dice lui, di una promessa fatta al padre di quest'ultima. Si veste sempre come un uomo dell'Ottocento ed abita in un'isolata e suggestiva villa vicino al Lago d'Albano. In verit\u00e0 \u00e8 la reincarnazione di un'antica casta di sacerdoti di Draconia, risvegliatosi per ritrovare tutti i Draconiani \u00e8 farli riunire allo scopo di trovare i frutti dell'Albero del Mondo. Anche se l'ha dovuta adottare per dovere, ormai il professore si \u00e8 davvero affezionato a Sofia come ad una figlia.\nDraghi.\nThuban: capo dei Draghi Guardiani, \u00e8 un drago di colore verde smeraldo con il potere della vita. Fu l'ultimo a cadere in battaglia dopo aver imprigionato Nidhoggr. Prima di morire infuse il suo spirito in Lung, un avo di Sofia. Si rivela a quest'ultima solo alla fine del libro quando ogni speranza sembra perduta e Sofia riesce finalmente a credere in lui.\nRastaban: il pi\u00f9 fedele e leale dei Draghi Guardiani e miglior amico di Thuban. Controlla il potere della telecinesi e della telepatia. \u00c8 di colore rosso magenta. All'epoca della guerra tra draghi e viverne era considerato un punto fermo nella resistenza dei draghi, il che fa pensare che fosse il combattente pi\u00f9 disciplinato e sicuramente pi\u00f9 convinto della causa. Fu il primo a morire, ucciso da Nidhoggr sotto gli occhi di Thuban.\nAntagonisti.\nNidafjoll: anche detta \"Nida\", \u00e8 una delle promanazioni terrene di Nidhoggr e l'antagonista principale del primo libro. Anche se appare come una bella ragazza ventenne con un caschetto biondo, \u00e8 in realt\u00e0 una viverna nera in grado di scatenare fiamme fredde come ghiaccio. Astuta, subdola e sleale, prima plagia ed inganna Mattia per trasformarlo in Assoggettato cos\u00ec da servirsene per trovare Sofia ed il frutto, poi cerca di ingannare anche Sofia servendosi di Lidja (catturata e a sua volta Assoggettata). Suo compagno \u00e8 Ratatoskr con cui tuttavia \u00e8 in continua competizione per avere il favore di Nidhoggr.\nRatatoskr: altra promanazione terrena di Nidhoggr. In questo capitolo ha un ruolo piuttosto marginale rispetto a Nida ed ha l'aspetto di un bel ragazzo ventenne, ben vestito e dai modi affettati. In realt\u00e0 \u00e8 anche lui una viverna nera. Sebbene condivida con Nida la missione delle viverne, oltre che la stessa natura di Nidhoggr, si dimostra avulso da ogni sentimento umano o di piet\u00e0, tanto che rimane del tutto indifferente quando Nidhoggr punisce Nida sotto i suoi occhi.\nNidhoggr: \u00e8 il nemico supremo, la Grande Viverna simbolo del male e dell'odio, imprigionata da Thuban sottoterra dopo la battaglia finale. Nonostante l'indebolimento del sigillo, non pu\u00f2 ancora manifestarsi sulla terra per questo si serve di Nida e Ratatoskr che sono sue promanazioni in grado anche di assumere aspetto umano. Sebbene Nidhoggr li chiami \"figli\", in realt\u00e0 i due sono da lui considerati servi-sottoposti, al di poco superiori agli umani, che la Grande Viverna non esita a punire crudelmente in caso di fallimento. I due lo evocano di tanto in tanto per riferirgli l'esito delle rispettive missioni.\nPersonaggi presenti in questo libro.\nMattia: \u00c8 un ragazzino dodicenne di enorme sensibilit\u00e0 che tuttavia viene bullizzato ed emarginato a scuola a causa del suo corpo sovrappeso e dei suoi abiti dismessi. Viene terribilmente imbrogliato dalla falsa fata, Nidafijoll, una delle promanazioni terrene di Nidhoggr, che gli promette un nuovo aspetto, se il ragazzo si metter\u00e0 un impianto tecno- magico dall'aspetto di un ragnetto di ferro sul collo. In realt\u00e0 l'innesto trasformer\u00e0 Mattia in un Assoggettato, una creatura rivestita di metallo e senza volont\u00e0 al servizio di Nidhoggr. Fortunatamente, verr\u00e0 salvato da Sofia e dal professore prima che l'innesto lo porti alla morte.\nThomas: maggiordomo tedesco al servizio di Schlafen. Come il professore, sembra uscito da un'altra epoca. \u00c8 pelato e con lunghi baffi grigi da tricheco. Conosce e sa della missione dei Draconiani e si rende utile come pu\u00f2.\nSuor Prudenzia: direttrice dell'orfanotrofio dove all'inizio vive Sofia. \u00c8 estremamente autoritaria e rigida.\nGiovanna: donna tuttofare che lavora come inserviente presso l'orfanotrofio dove all'inizio vive Sofia. Si dice che sia nata e cresciuta all'orfanotrofio e che non sia mai stata adottata. Per queste ragioni probabilmente \u00e8 molto acida e dal carattere lunatico tanto che a volte sfoga la sua frustrazione rimproverando immeritatamente Sofia, mentre a volte la prende sotto la sua ala protettiva.\nLung: antenato di Sofia e giovane scudiero di Thuban che assistette alla battaglia finale tra il suo signore e Nidhoggr. Accett\u00f2 di ospitare dentro di s\u00e9 lo spirito di Thuban."}
{"id": "1707749", "revid": "404449", "url": "https://it.wikipedia.org/wiki?curid=1707749", "title": "Tiberio Sergardi", "text": "Biografia.\nDi famiglia patrizia senese, nato al castello di Fosini (Radicondoli), da Lorenzo e Diomira Ricciarelli, patrizia volterrana, si spos\u00f2 con Ottavia Setti ed ebbe due figli, Achille, morto prematuramente all\u2019et\u00e0 di 15 anni e Maria Lavinia, sposatasi con il Nobile Adolfo Fineschi, Tenente Generale R.E.\nStudi\u00f2 legge ed esercit\u00f2 la professione di avvocato. Aderito alla Giovine Italia, venne costretto temporaneamente a lasciare le terre del Granducato di Toscana per recarsi anche a Milano, ove al Teatro alla Scala conobbe la sua futura consorte, Ottavia Setti.\nFu membro dell\u2019Assemblea dei Rappresentanti (Toscana) 1859-60; Gonfaloniere di Siena 1859-61 al momento dell'unificazione del Regno.\nSindaco di Siena 1866-67; a lungo membro del Consiglio municipale, di quello provinciale e anche Presidente di quest\u2019ultimo 1884-86. Fu pi\u00f9 volte membro della Deputazione del Monte dei Paschi di Siena e Presidente della stessa Deputazione 1878.\nFu pi\u00f9 volte deputato al Parlamento Nazionale, a Torino, Firenze e Roma, per i Collegi di Radicondoli, Montalcino e Siena.\nS.M. Umberto I, lo nomin\u00f2 Senatore del Regno d'Italia il 16 Marzo 1879. Fu membro dell\u2019Accademia dei Fisiocritici, ed appartenne alla Massoneria.\nA Siena ebbe dimora nel palazzo Sergardi in piazza del Carmine (oggi Pian dei Mantellini, edificio opera di Bartolomeo Neroni)."}
{"id": "1707751", "revid": "1776051", "url": "https://it.wikipedia.org/wiki?curid=1707751", "title": "Giorgio Tamajo", "text": "Fu senatore del Regno d'Italia nella XIII legislatura.\nMassone, raggiunse il 33\u00ba ed ultimo grado del Rito scozzese antico ed accettato, fu membro del Gran Concistoro per la Valle del Po e fu Sovrano gran commendatore del Supremo Consiglio di Roma dal 1870 fino al 10 febbraio 1877, quando questo si un\u00ec al Supremo Consiglio di Torino nel Supremo Consiglio d'Italia."}
{"id": "1707761", "revid": "287204", "url": "https://it.wikipedia.org/wiki?curid=1707761", "title": "Primavera (Marina Rei)", "text": "Primavera \u00e8 il secondo singolo ad essere estratto da \"Donna\", secondo album della cantante romana Marina Rei nel 1997.\nLa canzone \u00e8 una cover di \"You to Me Are Everything\", brano del gruppo inglese The Real Thing, che ebbe un moderato successo nel 1976, per ritornare in classifica in una versione remixata nel 1986, ottenendo, stavolta, un enorme successo.\nIn Italia \"Primavera\" diventa un vero e proprio tormentone, restando il maggior successo commerciale e uno dei brani pi\u00f9 rappresentativi della cantante. Inoltre, la canzone permette a Marina Rei di vincere il \"Disco per l'estate\" nel 1997.\nVideoclip.\nIl videoclip \u00e8 una rivisitazione del film \"Thelma &amp; Louise\", in cui compaiono gli attori Margherita Buy e Dario Cassini.\nClassifiche.\nNella classifica annuale risult\u00f2 all'82\u00ba posto dei singoli pi\u00f9 venduti."}
{"id": "1707766", "revid": "1305772", "url": "https://it.wikipedia.org/wiki?curid=1707766", "title": "Camillo Marino", "text": "Cinema.\nCamillo Marino \u00e8 stato il fondatore, insieme a Giacomo D'Onofrio, del Laceno d'Oro, Festival del Cinema Neorealista.\nDopo la licenza liceale classica, \u00e8 allievo del matematico napoletano Renato Caccioppoli alla Facolt\u00e0 di Fisica di Napoli che lascer\u00e0, ad un solo esame dalla laurea, per dedicarsi completamente al cinema e alla politica. \nFonda Cinemasud, rivista neorealista di avanguardia e di cinema politico, che in quarant'anni avr\u00e0 collaboratori eccellenti ed una diffusione mondiale. Dalla rivista nascer\u00e0 il Festival del Cinema Neorealista che con Pier Paolo Pasolini, Marino e D'Onofrio partir\u00e0 nel settembre del 1959.\nAmico di Luis Bu\u00f1uel, Ken Loach, Carlo Lizzani, Gillo Pontecorvo, Luigi Zampa, Giuliano Montaldo, Lina Wertm\u00fcller, Ettore Scola, Tinto Brass, dei fratelli Taviani. Camillo Marino era molto conosciuto nell'Europa dell'Est, dove collabor\u00f2 a riviste e dove fu membro di giurie di importanti premi cinematografici. \nLa sua passione di cinefilo \u00e8 stata immortalata da Ettore Scola in \"C'eravamo tanto amati\" film in cui il personaggio di Nicola Palumbo (professore di liceo campano, cinefilo ed ex partigiano), interpretato da Stefano Satta Flores, \u00e8 dichiaratamente ispirato a Camillo Marino.\nSi ricordano alcune sue brevi apparizioni nei film \"Due soldi di felicit\u00e0\" (1954) di Roberto Amoroso, \"Capriccio\" (1987) dell'amico Tinto Brass e in \"La donnaccia\" (1964), di cui fu autore del soggetto insieme al regista Silvio Siano e a Pasquale Stiso. Sempre nel 1964 scriver\u00e0 anche il soggetto di un altro film diretto da Siano, \"La vedovella\" interpretato da Margaret Lee, Peppino De Filippo e Aroldo Tieri. \nIl 1988 sar\u00e0 l'anno dell'ultima edizione del Laceno d'Oro. Camillo decise di dar fine alla sua creatura pur di non rischiare di consegnarlo nelle mani della politica locale. \nA due anni dalla scomparsa di Marino, nel 2001, \u00e8 stato istituito un Premio in suo onore e dal 2003 la manifestazione ha assunto il nome di \u201cPremio Camillo Marino \u2013 Laceno d'Oro\u201d.\nPolitica.\nGiovanissimo partecipa alla Resistenza .Viene arrestato insieme ad altri giovani irpini tra cui Federico Biondi e Antonio Maccanico. \nSi iscrive al PCI, da cui sar\u00e0 espulso, e successivamente nel PSI, all'interno del quale militer\u00e0 nella corrente di sinistra"}
{"id": "1707769", "revid": "109651", "url": "https://it.wikipedia.org/wiki?curid=1707769", "title": "CNBC", "text": ""}
{"id": "1707771", "revid": "183976", "url": "https://it.wikipedia.org/wiki?curid=1707771", "title": "Justina", "text": ""}
{"id": "1707772", "revid": "1610933", "url": "https://it.wikipedia.org/wiki?curid=1707772", "title": "Giustina", "text": "Origine e diffusione.\nDeriva dal latino \"Iustina\", femminile di \"Iustinus\", patronimico di Iustus; significa quindi \"di Giusto\", \"discendente di Giusto\".\nOnomastico.\nL'onomastico si festeggia il 7 ottobre, in memoria di santa Giustina di Padova, vergine e martire. Altre sante con questo nome sono:"}
{"id": "1707781", "revid": "120459930", "url": "https://it.wikipedia.org/wiki?curid=1707781", "title": "Alfredo Monza", "text": "Era cugino del calciatore Carlo Reguzzoni.\nCaratteristiche tecniche.\nEra un giocatore veloce, preciso, abile nel recupero. Era un terzino volante.\nCarriera.\nGiocatore.\nCresciuto nelle giovanili della squadra della sua citt\u00e0, la Pro Patria, esordisce in prima squadra ed in massima serie nella stagione 1929-30, la prima a girone unico, nella sfida interna del 19 marzo 1930 contro la Pro Vercelli. Dopo due stagioni disputate da rincalzo (18 presenze complessive), si impone come terzino sinistro titolare a partire dalla stagione 1931-32.\nLa stagione successiva il campionato dei \"tigrotti\" \u00e8 negativo e si chiude con l'ultimo posto in classifica, tuttavia Monza resta in massima serie trasferendosi al neopromosso Livorno. Resta in Toscana per due stagioni ed anche in questa occasione dopo la retrocessione (al termine dell'annata 1934-35) viene prelevato da una compagine che lo fa restare in serie A, in questo caso la Lazio.\nDella formazione biancoceleste Monza diventa presto una delle colonne della formazione che arriva seconda in campionato nella stagione 1936-37 e raggiunge la finale della Coppa dell'Europa Centrale persa con gli ungheresi del Ferencv\u00e1ros.\nNella Lazio realizza anche l'unica rete in massima serie, nella sconfitta esterna del 5 novembre 1939 contro il Bologna, con un tiro da met\u00e0 campo.\nDurante la militanza con Livorno e Lazio ha stabilito una lunghissima striscia di partite consecutive in Serie A, ben 222, dal 18 giugno 1933 al 10 novembre 1940, all'epoca record assoluto e tuttora quarta \"striscia\" pi\u00f9 lunga di sempre dopo quelle di Zoff, Tancredi e Foni.\nResta alla Lazio fino al termine della stagione 1942-1943, quindi torna al Nord per concludere la carriera con Cremonese (Divisione Nazionale 1943-1944), Vigevano e Crema (Serie B).\nDisputa il Torneo Benefico Lombardo nel 1945 con il Legnano.\nChiude la carriera con 376 presenze e 1 rete in Serie A, figurando tuttora fra i 100 calciatori pi\u00f9 presenti nel massimo campionato.\nAllenatore.\nTerminata la carriera da calciatore intraprende quella di allenatore, ritrovandosi sulla panchina dell'Aquila, poi su quella del Pescara e successivamente proprio su quella della Lazio nella stagione 1957-58 subentrando in coppia con Canestri all'esonerato \u0106iri\u0107 e raggiungendo il traguardo della salvezza.\nStabilitosi a Roma, dove intraprende alcune attivit\u00e0 commerciali, Monza muore il 20 maggio 1974, vittima di un incidente stradale che alle porte della Capitale coinvolge il pullman di tifosi su cui si trova di ritorno dalla trasferta della Lazio col Bologna, ultima partita del campionato 1973-74 che vede la squadra biancoceleste appena laureatasi Campione d'Italia.\nAd Alfredo Monza \u00e8 intitolato un campo di calcio a Roma, nel quartiere della Borghesiana, sede della Polisportiva Borghesiana."}
{"id": "1707782", "revid": "767487", "url": "https://it.wikipedia.org/wiki?curid=1707782", "title": "Al di l\u00e0 di questi anni (singolo)", "text": "Al di l\u00e0 di questi anni \u00e8 un brano musicale cantato da Marina Rei, presentato al Festival di Sanremo 1996.\nLa canzone si \u00e8 classificata al terzo posto nella sezione \"Giovani\", vincendo anche il Premio della Critica \"Mia Martini\".\nIl brano, pubblicato come singolo, verr\u00e0 poi inserito nella ristampa dell'album di debutto dell'interprete, \"Marina Rei\"."}
{"id": "1707789", "revid": "117689612", "url": "https://it.wikipedia.org/wiki?curid=1707789", "title": "Villa Zeno", "text": "Villa Zeno, situata a Donegal di Cessalto in provincia di Treviso, \u00e8 una villa veneta progettata dall'architetto Andrea Palladio intorno al 1554. L'edificio \u00e8 dal 1996 nell'elenco dei patrimoni dell'umanit\u00e0 dell'UNESCO, assieme alle altre ville palladiane del Veneto.\nStoria.\nNon \u00e8 certa la datazione del progetto per la villa Zeno a Cessalto, una delle meno conosciute e certo la pi\u00f9 orientale (geograficamente parlando) fra le ville palladiane. Ipotesi recenti fissano il progetto al 1554, vale a dire non appena Marco Zeno acquisisce la propriet\u00e0 della tenuta di Cessalto, e ci\u00f2 \u00e8 ben compatibile con le evidenti affinit\u00e0 formali con altre ville dello stesso periodo come Villa Saraceno a Finale di Agugliaro e Villa Caldogno.\nSicuramente autografa, \u00e8 pubblicata sui \"Quattro libri dell'architettura\" con grandi barchesse ad angolo retto, in realt\u00e0 non realizzate sino ai primi decenni del Seicento. Senza dubbio il progetto palladiano interviene trasformando un edificio preesistente, e ci\u00f2 potrebbe spiegare alcune singolarit\u00e0 della pianta. Pesantemente modificata nel corso dei secoli, attualmente la villa non mostra pi\u00f9 la finestra termale originaria, tamponata nel Settecento.\nNel 1953 l'edificio fu vincolato e dal 1959 l'allora Ente per le Ville Venete inizi\u00f2 ad occuparsi dello stato di conservazione del complesso. La villa \u00e8 stata inserita nel 1996 nel Patrimonio dell'umanit\u00e0 dell'UNESCO \"Vicenza e le ville palladiane del Veneto\"."}
{"id": "1707790", "revid": "56620", "url": "https://it.wikipedia.org/wiki?curid=1707790", "title": "Giuseppe Tornielli Brusati di Vergano", "text": "Fu nominato senatore del Regno d'Italia nel 1879.\nBiografia.\nConsigliere provinciale di Novara, Tornielli \u00e8 entrato nella carriera diplomatica come Capo di Gabinetto del Ministro degli affari esteri nel 1867; ha retto la divisione politica del Ministero dal 1868 al 1875, quando fu nominato per la prima volta Maestro di cerimonie onorario del Re (6 maggio 1875).\nSuccessivamente fu inviato ad Atene (1876) e, il 2 aprile 1876 fu richiamato al Ministero quale Segretario generale, carica che resse sino al 3 giugno 1878.\nFu poi per breve tempo nuovamente Maestro di cerimonie onorario del Re (1878) e ancora Segretario generale del Ministero degli Affari Esteri (19 dicembre 1878-6 luglio 1879), la pi\u00f9 alta carica della diplomazia.\nContemporaneamente venne nominato Senatore del regno. Prosegu\u00ec la sua lunga carriera diplomatica quale Ministro plenipotenziario a Bucarest (1879), a Belgrado (1879), a Madrid (1887), a Londra (1889) e a Parigi (dal 3 febbraio 1895), ove mor\u00ec il 9 aprile 1908, ambasciatore decano della diplomazia italiana.\nFra i suoi collaboratori, \u00e8 da citare Raniero Paolucci di Calboli, che ne spos\u00f2 anche una nipote, sia per la carriera di diplomatico del Paolucci sia per essersi costui interessato all'Affare Dreyfus quando era a Parigi con Tornielli, raccogliendo cos\u00ec una vasta mole di materiale sulla questione."}
{"id": "1707792", "revid": "2014155", "url": "https://it.wikipedia.org/wiki?curid=1707792", "title": "Ludovico VI di Baviera", "text": "Biografia.\nLudovico era figlio di Ludovico IV e di Margherita d'Olanda. Nacque a Roma, da qui il suo soprannome, mentre i genitori erano in viaggio per l'incoronazione ad imperatore del padre.\nAlla morte del padre, Ludovico gli succedette come duca di Baviera e conte d'Olanda e di Hainaut, insieme ai suoi cinque fratelli. Nel 1349 cedette i territori di Olanda ed Hainaut ai fratelli Alberto I e Guglielmo I, in quanto aveva sposato Cunegonda, figlia di Casimiro III di Polonia e di Aldona di Lituania. In seguito a questo matrimonio, infatti, sperava di poter succedere a Casimiro.\nNel 1351 ricevette dal fratellastro Ludovico V il margraviato di Brandeburgo, in cambio della totale podest\u00e0 sulla Baviera Superiore. Nel 1356, con la Bolla d'oro, venne elevato al rango di Principe elettore.\nAlla morte gli succedette il fratello Ottone V. Comunque entrambi i fratelli designarono come loro successore nel margraviato di Brandeburgo, Carlo IV di Lussemburgo. Questo a causa del conflitto col fratello Stefano II, a seguito della successione in Baviera Superiore dopo la morte di Mainardo III di Tirolo-Gorizia.\nMatrimoni.\nLudovico si spos\u00f2 due volte. La prima volta con Cunegonda, figlia di Casimiro III di Polonia, dalla quale non ebbe figli. La seconda volta spos\u00f2 Ingeborg di Meclemburgo-Schwerin, figlia di Alberto II di Meclemburgo, dalla quale non ebbe figli."}
{"id": "1707802", "revid": "115571661", "url": "https://it.wikipedia.org/wiki?curid=1707802", "title": "Alessandro Roveri", "text": "Biografia.\nFu docente di storia moderna, contemporanea e del Risorgimento all'Universit\u00e0 di Ferrara. Studioso del fascismo e del movimento socialista e della rivoluzione francese, fu autore di monografie e volumi conservati nelle biblioteche di tutto il mondo. \nFu attivo anche in politica prima come esponente di Unit\u00e0 Popolare, poi del PSI, quindi del PSIUP, successivamente del PCI e, dopo la svolta di Achille Occhetto, con La Rete di Leoluca Orlando. Legato a Tristano Codignola, ne segu\u00ec le evoluzioni politiche e scrisse di lui in un saggio.\nRitiratosi dall'insegnamento, si trasfer\u00ec per un certo periodo a Roma prima di ritornare a Ferrara nell'ultimo periodo della sua vita."}
{"id": "1707806", "revid": "1910402", "url": "https://it.wikipedia.org/wiki?curid=1707806", "title": "Rock, Rock, Rock", "text": "Rock, Rock, Rock \u00e8 considerato il primo album del cantante statunitense Chuck Berry, pubblicato nel dicembre 1956. Esso \u00e8 famoso per essere stato lanciato sul mercato come un album di colonne sonore dell'omonimo film, il che non \u00e8 vero. In realt\u00e0 solo 4 canzoni di questo album erano presenti nel film. Le altre canzoni sono state composte da Chuck Berry, dai The Moonglows e dai The Flamingos."}
{"id": "1707808", "revid": "2184720", "url": "https://it.wikipedia.org/wiki?curid=1707808", "title": "Un inverno da baciare", "text": "Un Inverno da baciare \u00e8 il brano con il quale Marina Rei ha partecipato al Festival di Sanremo 1999. Il brano si classifica settimo nella classifica finale della manifestazione, tuttavia ottiene in seguito un ottimo successo radiofonico.\nNel video prodotto per \"Un inverno da baciare\", Marina Rei veste i panni di Lara Croft, l'eroina del videogioco \"Tomb Raider\". La produzione ha impiegato circa due mesi per ultimare la lavorazione del video.\nAndamento Nella classifica italiana dei singoli.\nNella classifica annuale dei singoli pi\u00f9 venduti arriv\u00f2 al 94\u00ba posto."}
{"id": "1707810", "revid": "339392", "url": "https://it.wikipedia.org/wiki?curid=1707810", "title": "Mahmut Celal Bayar", "text": ""}
{"id": "1707811", "revid": "287204", "url": "https://it.wikipedia.org/wiki?curid=1707811", "title": "Pietro Torrigiani (senatore)", "text": "Fu senatore del Regno d'Italia dalla XIII legislatura."}
{"id": "1707814", "revid": "729019", "url": "https://it.wikipedia.org/wiki?curid=1707814", "title": "Centro spaziale di Jiuquan", "text": "Il centro di lancio di satelliti di Jiuquan (JSLC) (cinese semplificato: \u9152\u6cc9\u536b\u661f\u53d1\u5c04\u4e2d\u5fc3 pinyin: \"Ji\u01d4qu\u00e1n w\u00e8ix\u012bng f\u0101sh\u00e8 zh\u00f2ng x\u012bn\") \u00e8 un impianto cinese di lancio di veicoli spaziali (spazioporto) nel deserto del Gobi ad Ejina Banner (\u989d\u6d4e\u7eb3\u65d7), nella Lega dell'Alxa (\u963f\u62c9\u5584\u76df), nella provincia della Mongolia Interna, situato a circa 1.600\u00a0km da Pechino ed a 186 dal confine con la Mongolia. Fu fondato nel 1958, il primo di tre cosmodromi della Cina. Sono stati eseguiti a Jiuquan molti pi\u00f9 lanci cinesi che in qualunque altro posto. Come le altre installazioni di lancio cinesi, \u00e8 distante e generalmente chiuso agli stranieri. \u00c8 stato chiamato cos\u00ec poich\u00e9 Jiuquan \u00e8 il centro urbano pi\u00f9 vicino, nonostante Jiuquan sia nella vicina provincia di Gansu.\nIl JSLC \u00e8 usato di solito per lanciare i veicoli in orbite basse e medie con ampi angoli di inclinazione e per testare missili a gittata medio-lunga. Le sue installazioni forniscono supporto a tutte le fasi delle campagne di lancio di satelliti. Il sito include il Centro Tecnico, il Complesso di Lancio, il Centro di Controllo di Lancio, il Centro di Comando e Controllo Missione ed alcune altri sistemi di supporto logistico.\nIl centro occupa una superficie di 2.800\u00a0km\u00b2 e comprende abitazioni per pi\u00f9 di 20.000 persone. Le installazioni ed i supporti di lancio sono probabilmente stati costruiti imitando gli equivalenti sovietici e l'Unione Sovietica a partire dai primi anni sessanta ha fornito supporto tecnico a Jiuquan.\nIl centro di lancio \u00e8 stato il centro di molte imprese spaziali cinesi, tra cui il lancio del primo satellite artificiale cinese, il Dong Fang Hong 1, nel 1970, e la partenza della prima missione umana cinese, la Shenzhou 5, il 15 ottobre 2003."}
{"id": "1707818", "revid": "196390", "url": "https://it.wikipedia.org/wiki?curid=1707818", "title": "Jiuquan Satellite Launch Center", "text": ""}
{"id": "1707825", "revid": "101175", "url": "https://it.wikipedia.org/wiki?curid=1707825", "title": "Brendan Clarke", "text": "Carriera.\nLa sua carriera nel campo del motociclismo \u00e8 iniziata con le gare di dirt-track nelle piccole cilindrate in cui \u00e8 diventato campione nazionale australiano negli anni 1993 e 1995, passando poi alle gare su pista nel campionato monomarca Aprilia a partire dal 2000.\nPer quanto riguarda le competizioni del motomondiale ha partecipato ad 8 gran premi nella stagione 2001, nella classe 500 alla guida di una Honda NSR 500 V2 del team Shell Advance Honda. In questa occasione venne chiamato a sostituire, a partire dal GP di Germania, Chris Walker.\nNel 2004 \u00e8 iscritto come wildcard solo alla gara di casa a Phillip Island del campionato mondiale Supersport con una Yamaha YZF R6 del team Nikon Yamaha Racing, ma non prende parte all'evento. Sempre nel 2004 inizia le sue partecipazioni nel campionato Australiano categoria Supersport, campionato a cui prende parte le due stagioni successive, realizzando un sesto posto con 207 punti nella classifica piloti del 2005 come miglior risultato.\nNel 2007 si sposta nel campionato Australiano Superbike, mentre nel 2008 gareggia nel campionato britannico Supersport, rientrando nel 2010 nel campionato australiano delle Superbike in sella ad una Honda."}
{"id": "1707828", "revid": "322321", "url": "https://it.wikipedia.org/wiki?curid=1707828", "title": "Francesco Andrea Dejean", "text": "Biografia.\nFran\u00e7ois Andr\u00e9 Dejean, francese di Carcassonne, era stato abate e canonico onorario.\nFratello del ministro di Napoleone Bonaparte Jean Fran\u00e7ois Aim\u00e9 Dejean (1749 - 1824), presidente nel 1800 della consulta di Genova, Consigliere di Stato, Ministro della Guerra della Repubblica e dell'Impero Francese, venne nominato vescovo di Asti da Napoleone il 18 febbraio 1809.\nIl vescovo non venne riconosciuto da papa Pio VII che non ne permise la consacrazione.\nIl 5 luglio dello stesso anno, Napoleone arrest\u00f2 il Pontefice a causa della sua politica ostruzionistica nei confronti dell'impero e lo imprigion\u00f2 prima ad Avignone e in seguito lo confin\u00f2 nel vescovado di Savona.\nIl 30 novembre 1809, il Dejean prese possesso per procura della diocesi astigiana ed il 18 settembre 1810 fece il suo ingresso in Asti in forma privata.\nAl suo arrivo il Dejean trov\u00f2 a reggere la diocesi il canonico Evasio Dani dei conti di Magnano che era stato eletto vicario capitolare generale dal Capitolo della Cattedrale. Si apr\u00ec subito una vertenza in cui l'arcivescovo di Torino Carlo Giacinto della Torre sollecit\u00f2 la nomina del prelato francese.\nQuando ormai l'accordo con il Capitolo volgeva a favore del Dejean, Napoleone intervenne pesantemente: il 31 dicembre furono soppressi sei canonicati e confiscati i beni, il vicario Dani e tre canonici arrestati ed imprigionati presso il Forte di Fenestrelle.\nIl 6 novembre 1813, il Dejean nomin\u00f2 Giuseppe Benedetto Cottolengo viceparroco di Corneliano d'Alba.\nIl 4 maggio 1814, Napoleone and\u00f2 in esilio all'Elba, il vescovo Dejean lasci\u00f2 la citt\u00e0 e l'8 maggio dopo tre anni di prigionia rientr\u00f2 il Dani al vicariato capitolare della citt\u00e0.\nIl 17 giugno 1817, papa Pio VII con la bolla \"Beati Petri\", ristabil\u00ec i confini delle diocesi piemontesi soppresse nel 1803 creando la nuova diocesi di Cuneo; si tratt\u00f2 di un nuovo ridimensionamento della diocesi di Asti, l'ultimo.\nIl vicario Dani rimase in carica fino al 3 maggio 1818, quando venne consacrato Antonino Fa\u00e0 di Bruno all'episcopato astense."}
{"id": "1707831", "revid": "52076", "url": "https://it.wikipedia.org/wiki?curid=1707831", "title": "Reale Accademia d'Italia", "text": ""}
{"id": "1707832", "revid": "1862487", "url": "https://it.wikipedia.org/wiki?curid=1707832", "title": "Paolo Lagazzi", "text": "Biografia.\nPaolo nasce a Parma dove frequenta il Liceo ginnasio statale Gian Domenico Romagnosi avendo come professore di italiano e latino Mario Lavagetto, che diventer\u00e0 in seguito un noto critico e che influenzer\u00e0 indubbiamente la sua scelta futura.\nSi iscrive all'Universit\u00e0 di Bologna alla Facolt\u00e0 di Lettere e Filosofia con indirizzo Lettere moderne dove Francesco Arcangeli, insegnante di Storia dell'arte, lo invita a discutere con lui la tesi, ma la morte di Arcangeli, avvenuta nel 1974, indurr\u00e0 Lagazzi a laurearsi con il professore Luciano Anceschi in lettere moderne con una tesi sull'estetica.\nAveva intanto gi\u00e0 conosciuto, negli anni tra il 1971 e 1972, la poesia di Attilio Bertolucci che diventer\u00e0 per lui, insieme a Kikuo Takano, non solo il poeta pi\u00f9 amato, ma anche il suo pi\u00f9 grande amico e il suo vero maestro.\nDal 1975 al 2008 insegna materie letterarie nelle scuole secondarie di Parma e Milano. Svolge inoltre numerose attivit\u00e0 didattiche in istituti di ogni ordine e grado, in particolare promuovendo la conoscenza della poesia, del cinema e della scrittura presso i giovani e tenendo lezioni presso diverse universit\u00e0 italiane e americane.\nInteressato alla lirica giapponese, cura nel 1994 l'antologia poetica-pittorica del monaco zen Sengai Gibon, \"La saggezza dei maestri zen\", e nel 1996, in collaborazione con Mario Ricc\u00f2, \"Il muschio e la rugiada\" un'antologia che ripercorre la poesia giapponese dalle origini al Novecento.\nNuova critica.\nQueste diverse esperienze si riflettono nel suo modo di concepire la critica e il lavoro del critico che \"pu\u00f2 essere via via un affabulatore, un conoscitore di grandi storie, di miti, di leggende e di fiabe... ; un maestro dell'intuizione fulminante, dell'aforisma, del paradosso e dello \"humour\"... ; un \"pasticheuer\", un goloso praticante di sapori, un degustatore di combinazioni linguistiche e sinestetiche... ; un navigatore, un esploratore, un avventuriero, un \"corsaro\"...; un artigiano del legno, dell'ebano, della creta, della stoffa o dei gioielli...; un mago, nel senso ampio d'un praticante le vie diverse e complementari dell'alchimia, della Cabala, dell'astrologia, o anche quella della prestidigitazione...; un ritrattista, un pittore verbale...; un giardiniere, teso con le sue antenne sensibili a riconoscere le linfe circolanti tra i rami, gli steli e le foglie delle opere\".\nInsieme a Giancarlo Pontiggia, in occasione della nuova collana di critica dedicata al dio Hermes inaugurata per l'editore \"Moretti &amp; Vitali\" \"I volti di Hermes\", ha firmato il \"manifesto\" con la proposta per un nuovo modo di fare critica.\nCome scrive Doriano Fasoli in una delle sue interviste a personaggi della cultura italiana e straniera pubblicato sul web (\"Riflessioni in forma di conversazioni\"), Lagazzi \u00e8 uno tra i critici contemporanei \"pi\u00f9 originali ed eclettici\".\nInteressi eclettici.\nLagazzi si \u00e8 occupato in prevalenza di letteratura italiana e straniera del Novecento, dimostrando un interesse particolare per gli autori giapponesi come testimoniano sei antologie di lirica giapponese da lui curate, tra le quali ricordiamo in particolare \"Il muschio e la rugiada\" (panorama della lirica giapponese dalle origini al Novecento realizzato in collaborazione con padre Mario Ricc\u00f2, BUR-Rizzoli 1996, con sette ristampe successive) e \"Nel cielo alto\" (scelta di poesie di Kikuo Takano, uno dei pi\u00f9 grandi poeti giapponesi del Novecento, realizzata in collaborazione con Yasuko Matsumoto, Mondadori 2003)\nI suoi interessi per\u00f2 non si limitano alla poesia ma si allargano ad altri ambiti, dalla pittura al cinema, dal romanzo giallo alle fiabe, dalla magia alle culture orientali.\nCollaborazioni varie.\nDal 1986 fino alla sua chiusura, ha curato l'inserto quindicinale \"Il Nuovo Raccoglitore\" di cultura della \"Gazzetta di Parma\" a cui hanno contribuito noti scrittori e critici tra i quali Attilio Bertolucci, Mario Luzi, Piero Bigongiari, Luciano Erba, Giuseppe Conte, Maurizio Cucchi, Anna Banti, Gian Ruggero Manzoni, Guglielmo Petroni, Grazia Livi, Pier Vittorio Tondelli, Gianfranco Contini, Giovanni Macchia e altri.\nHa inoltre collaborato a molte fra le pi\u00f9 note riviste, tra le quali, \"Nuovi Argomenti\" \"Paragone\", \"La nuova rivista europea\", \"Nuova Corrente\", \"Poesia\", \"Diario\", \"Italianistica\", \"Stazione di posta\", \"Pelagos\", \"Andersen - Il mondo dell'infanzia\", \"I quaderni del battello ebbro\", \"Origini\", \"Atelier\", \"Ali\", \"Quaderni Proustiani\" oltre all'americana \"Yale Italian Poetry\",\nalla francese \"Cahiers du CERCIC\", alle giapponesi \"Shigaku\" e \"Kai no hi\" e a diversi quotidiani come \"Il Giornale\", \"La Voce\", \"l'Unit\u00e0\", \"La Gazzetta di Parma\", \"Avvenire\". Fa parte del comitato di redazione di \"Gradiva\", rivista internazionale di poesia italiana diretta da Luigi Fontanella. Ha fatto parte dei comitati direttivi delle riviste \"Poesia e Spiritualit\u00e0\" e \"Ali\" e ha diretto con Daniela Tomerini e Tiziana Fumagalli una collana di narrativa per l'editore Il Filo (\"L'Ordito e la Trama\"). Dirige, insieme a Pontiggia, la collana di saggistica \"I volti di Hermes\".\nHa collaborato anche a diversi programmi culturali della RAI, e dirige tre collane editoriali: due per la Moretti &amp; Vitali (\"Fabula\", di poesia, \"I volti di Hermes\", di saggistica) e una di narrativa per Il Filo (\"L'Ordito e la Trama)\".\nHa partecipato come relatore a numerosi convegni nazionali e internazionali.\nHa fatto parte delle giurie di due tra i pi\u00f9 importanti premi di poesia italiani, il premio internazionale di poesia \"Attilio Bertolucci\" e il premio internazionale \"Mario Luzi\".\nI saggi.\nNel 1981, Lagazzi scrive la monografia \"Attilio Bertolucci\" per La Nuova Italia, vincendo il Premio Biella per la critica. Del poeta curer\u00e0 nel 1991 l'antologia, \"Al fuoco calmo dei giorni\", edita dalla BUR.\nIn \"Comparoni e l'\"altro\": sulle tracce di Silvio D'Arzo\" (1992) analizza l'opera di Silvio D'Arzo con acuto spirito critico e inserisce al termine del volume uno dei migliori racconti dell'autore intitolato \"Una storia cos\u00ec\", edito qui per la prima volta ma gi\u00e0 scoperto da Lagazzi nel 1990, quando ne pubblicava il secondo capitolo sulla rivista \"Idra\".\nNel 1993 pubblica \"R\u00eaverie e destino\", dove sostiene che \u00e8 l'immaginazione a ispirare l'opera poetica di Bertolucci e che \"l'immaginazione \u00e8 l'unico viatico a noi concesso per poter leggere la nostra quotidianit\u00e0 come destino\".\nNel saggio \"Per un ritratto dello scrittore da mago\", pubblicato nel 1994 da Diabasis e riproposto da Moretti &amp; Vitali nella collana \"I volti di Hermes\" nel 2006, Lagazzi prende spunto dal \"Portrait de l'artiste en saltimbanque\" (1970, trad. it. 1983) di Jean Starobinski e nell'analizzare alcuni tra i personaggi pi\u00f9 originali del Novecento, da Bruno Barilli, a Cesare Zavattini, da Agatha Christie a Gilbert Keith Chesterton rivela (ma senza troppo svelare) il carattere cangiante, illusionistico, mozartiano della sua idea di lettura e di scrittura: il critico letterario non pu\u00f2 limitarsi \"a leggere fra le righe, a togliere maschere, a smontare effetti\", ma deve sapersi abbandonare a quell'immaginoso gioco delle forme e della vita, in cui consiste, da Omero ad oggi, il mondo fiammante e rapinoso della letteratura, sia che esso voglia semplicemente incantarci con le sue storie, sia che voglia farci meditare sul destino dell'uomo e sulla natura dell'universo.\nNella raccolta dei saggi \"Dentro il pensiero del mondo\" (2000) - saggi che spaziano da Emil Cioran a Wallace Steven, da Ceccardo Roccatagliata Ceccardi ad Attilio Bertolucci, da Charles Tomlinson a Eugenio De Andrade, da Paul Morand a Franco Loi, ecc. - Lagazzi, come osserva Davide Rondoni, \"ci presenta i suoi autori facendo ricorso a una prosa critica vivida e capace di chiaroscuri\", lasciandoci, in ogni intervento, \"un'idea, una sorta di emblema dell'autore\". Per Rondoni \"Lagazzi \u00e8 un critico entusiasta\" che nelle sue pagine \"sa offrire la misura di uno stupore montante e mai banale, e introduce chi lo segue a una curiosit\u00e0 vera verso il significato dell'esistenza\". Lagazzi sostiene che la critica letteraria stia attraversando un periodo di crisi con la continua riduzione del suo spazio sui quotidiani e l'esilio solo su riviste specializzate e rivolte a un pubblico ristretto. Continuando le sue riflessioni sul mondo culturale attuale, l'autore giunge a dire che la letteratura \u00e8 considerata, a causa della comunicazione mediatica, \"un prodotto di consumo simile a tanti altri e soggetto alle leggi del mercato, alle richieste dei consumatori\". Tuttavia questo pensiero pessimista viene a dissiparsi con l'osservazione di come siano anche nate opere, soprattutto nella narrativa, lontane da propositi \"concreti e immediati\" e, in una sorta di neoumanesimo, ancora esprimenti \"i valori interiori\" del sentimento.\nCon il saggio \"Vertigo. L'ansia moderna del tempo\" pubblicato da Archinto nel 2002 e vincitore del Premio Roseto - \"Citt\u00e0 delle rose\", l'autore si addentra negli scenari della nostra epoca contraddistinti dall'ansia del tempo che scorre senza sosta soffermandosi in particolare sulle opere principali di tre autori dell'inquietudine come Joseph Conrad, Alfred Hitchcock e Bernard Malamud.\nPartendo dal presupposto che Bertolucci sia tra i pi\u00f9 grandi poeti del Novecento, non inferiore a Montale, Ungaretti, Caproni, Luzi, Rebora o Sbarbaro, Lagazzi, in \"La casa del poeta. Ventiquattro estati a Casarola con Attilio Bertolucci\" (Garzanti, 2008), sostiene che l'opera del poeta non sia stata ancora compresa veramente e che vi siano segreti interni che meritano approfondimento, alcuni dei quali mette a fuoco nel suo intimo paesaggio che \u00e8 \"il cuore del cuore\", come dicono i giapponesi, della sua ispirazione: l'Appennino, Casarola, le montagne.\nScrive Pietro Citati sulla Repubblica che \"il libro di Paolo Lagazzi \u00e8 un esercizio di venerazione, o una preghiera nascosta. Ricorda un grande poeta, ancora in parte misconosciuto, e accompagna i suoi passi lungo la strada che porta da Casarola al ponte sul Bratica, guarda con lui un albero, si ferma se egli si ferma, osserva le figure in pietra della Madonna, cerca di seguire la mano che insegue le farfalle che si nascondono \u00abnel cespo violetto delle settembrine\u00bb\".\nIl 4 giugno 2010 viene presentato a Lugo il saggio \"Forme della leggerezza\", pubblicato da Rosellina Archinto.\nA \"Forme della leggerezza\" seguiranno altri due saggi: il primo nel 2011 dal titolo \"Otto piccoli inchini\" pubblicato da Albatros e il secondo, \"Le lucciole nella bottiglia. Il mondo di Umberto Piersanti\", nel 2012 pubblicato da Archinto.\nNuovi risvolti.\nCon il nuovo libro di racconti intitolato \"Nessuna telefonata sfugge al cielo. Piccole storie notturne\" pubblicato a Torino nel 2011 dall'editore Nino Aragno, Lagazzi, accantonando per il momento la saggistica, si cimenta nella narrativa per adulti con una serie di storie notturne improntate a una sorta di humor noir.\nContinua intanto l'interesse di Paolo Lagazzi per la poesia e, in particolar modo, per la poesia giapponese della quale studia il tanka, forma classica del lirismo giapponese.\nNell'aprile del 2013, dopo aver partecipato alla celebrazione per il centenario di \"Mizugame\" svoltasi a Tokyo il 7 dello stesso mese, scrive un articolo sul tanka e su \"Mizugame\", la maggior associazione giapponese di appassionati di questa forma poetica, uscito sulla rivista artistico-letteraria online \"Milano Arte Expo\".\nNel dicembre del 2013, Lagazzi pubblica un piccolo libretto intitolato \"Mondo uovo. Dialogo veritiero con l'uovo di Colombo\", edito a Milano per la casa editrice La Vita Felice, che, come scrive Davide Barilli sulla Gazzetta di Parma \"somiglia in realt\u00e0 (pi\u00f9 che ai disegni glaciali delle interviste impossibili di un letterato come Manganelli) a un dialogare quieto e ironico, diciamo pure zen, in un morbido fluttuare di domande e risposte. Lagazzi, esperto di magie verbali, intellettuali e pratiche, gestisce un colloquio \u00abimpossibile\u00bb con un uovo che ha fatto storia. Una conversazione che investe etica, estetica, filosofia, teologia. Ma anche intessuta di ironia\".\nNell'ottobre del 2014 esce il saggio \"La stanchezza del mondo. Ombre e bagliori dalle terre della poesia\" edito da Moretti &amp; Vitali sul ruolo e il valore che la poesia pu\u00f2 ancora avere nel mondo. Alla presentazione del libro, che si \u00e8 tenuta a Roma il 20 novembre,\nsono intervenuti Claudio Damiani, Doriano Fasoli, Gabriella Palli Baroni, Fabrizio Petri, Mario Lucrezio Reali, Beppe Sebaste e Gabriella Sica.\nSempre nel 2014 esce, per la casa editrice Passigli, il suo primo romanzo intitolato \"Light stone\" \"fortemente legato al Giappone\" che ha ottenuto il premio \"Citt\u00e0 di Fabriano\" 2016.\nNel settembre del 2016 esce per la casa editrice Moretti &amp; Vitali \"Cinquanta foglie. Tanka giapponesi e italiani in dialogo\", una antologia di venticinque tanka giapponesi moderni che vengono proposti dal curatore in traduzione italiana a venticinque poeti italiani con l'invito a rispondere con un loro tanka tradotto poi in giapponese. L'opera \u00e8 graficamente resa pi\u00f9 ricca da tavole di Satoshi Hirose e Daniela Tomerini.\nBibliografia della critica.\nMolti si sono interessati all'opera di Lagazzi e l'hanno recensita su quotidiani come \"La Repubblica\", \"Il Corriere della sera\", \"Il Sole 24 ore\", \"La Voce\", \"l'Unit\u00e0\", \"Avvenire\", \"Il Resto del Carlino\", e su riviste, come \"Poesia\", \"Nuovi Argomenti\", \"Panorama\", \"L'Espresso\" e numerose altre testate. Tra le recensioni fanno spicco quelle di Enzo Siciliano, Pietro Citati, Paolo Mauri, Franco Loi, Carlo Bo, Lorenzo Mondo, Giancarlo Pontiggia, Oreste Macr\u00ec, Massimo Onofri, Davide Rondoni ed Emanuele Trevi."}
{"id": "1707833", "revid": "1305772", "url": "https://it.wikipedia.org/wiki?curid=1707833", "title": "Antonino Fa\u00e0 di Bruno", "text": ""}
{"id": "1707839", "revid": "222569", "url": "https://it.wikipedia.org/wiki?curid=1707839", "title": "I miei complimenti", "text": "I miei complimenti \u00e8 il secondo singolo ad essere estratto da \"Inaspettatamente\", quarto album della cantante romana Marina Rei nel 2000.\nIl brano \u00e8 un'amara lettera sul mondo nascosto che alle volte si nasconde dietro al gioco delle parti. I complimenti sono l'ultimo gesto, ironico e sprezzante, l'ultima ricompensa di tanta falsit\u00e0.\nPubblicato il 19 gennaio 2001, Il video musicale \u00e8 stato diretto da Alex Infascelli mentre l'orchestra d'archi \u00e8 quella dei Solis String Quartet.\nRiproposto nel 2007 in versione acustica per la promozione dell'album Al di l\u00e0 di questi anni, del brano esistono diverse versioni eseguite durante i concerti, ad esempio con Max Gazz\u00e8.\nIl brano \u00e8 inoltre stato suonato assieme a Carmen Consoli e Paola Turci durante il concerto Amiche per l'Abruzzo."}
{"id": "1707847", "revid": "765341", "url": "https://it.wikipedia.org/wiki?curid=1707847", "title": "Manuele Giuseppe di Braganza", "text": "Biografia.\nA diciotto anni si imbarc\u00f2 di nascosto su una nave inglese che faceva vela verso i Paesi Bassi e all'ordine di suo fratello Giovanni V di Portogallo di tornare a casa disobbed\u00ec e si rifugi\u00f2 prima a Parigi e poi in Germania: il 1\u00ba agosto 1716 offr\u00ec i suoi servigi al principe Eugenio di Savoia per combattere contro i Turchi in Ungheria. Si batt\u00e9 nella Battaglia di Petervaradino dove venne ferito ma si copr\u00ec di gloria e partecip\u00f2 dall'inseguimento dell'esercito turco in rotta fino all'assedio e alla conquista di Timi\u0219oara.\nNel 1717, ora ufficialmente nell'esercito austriaco, combatt\u00e9 di nuovo con il principe Eugen partecipando alla conquista di Belgrado. Dopo la Pace di Passarowitz ottenne il titolo di Maresciallo di Campo. Dopo la guerra viaggi\u00f2 da corte a corte, vivendo una vita di piacere, ispirando parecchi scrittori contemporanei. Ben noto alla corte austriaca e russa, fu persino proposto come il re di Polonia per un breve periodo nel 1733, all'inizio della Guerra di Successione Polacca.\nL'anno successivo torn\u00f2 in Portogallo e pass\u00f2 gli anni della sua vita a Quinta de Belas, conducendo una vita socialmente attiva, circondata da scrittori e artisti."}
{"id": "1707851", "revid": "1651181", "url": "https://it.wikipedia.org/wiki?curid=1707851", "title": "Area naturale marina protetta Capo Gallo - Isola delle Femmine", "text": "L'area naturale marina protetta Capo Gallo - Isola delle Femmine \u00e8 un'area marina protetta della Regione siciliana istituita nel 2002 tra capo Gallo e l'isola delle femmine.\nStoria.\nLa riserva \u00e8 stata istituita nel 2002 con il D.M. 24 luglio 2002, pubblicato nella GURI n. 285 del 5 dicembre 2002. La gestione della riserva \u00e8 stata affidata provvisoriamente alla Capitaneria di Porto di Palermo con il D.M. 21 marzo 2003.\nSecondo l'articolo 3 del D.M. 24 aprile 2002, le finalit\u00e0 dell'area marina protetta sono:\nCon decreto ministeriale 24 aprile 2012, pubblicato in GU n. 200 del 28 settembre 2012, la gestione dell'area marina protetta \u00e8 definitivamente affidata al Consorzio di gestione, mentre la Capitaneria di porto di Palermo assume un ruolo di supporto.\nTerritorio.\nLa riserva comprende un'area complessiva di circa 2.173 ha a mare a cui si sommano 16,02\u00a0km di costa posta tra i comuni di Palermo e di Isola delle Femmine, suddivisi in zone A, B e C in rapporto ai diversi livelli di protezione.\nGeologia.\nDal punto di vista batimetrico i fondali della riserva sono caratterizzati da una struttura a \"gradoni\". Il fondale digrada dolcemente, con una leggera pendenza, sino alla profondit\u00e0 di -18 m, quindi si incontra una frattura verticale con un dislivello di 2 o 3\u00a0m; poi il fondale digrada di nuovo dolcemente sino a -25, -30\u00a0m per dare vita ad una nuova brusca rottura di pendenza che arriva sino ai -40\u00a0m e si esaurisce in un'estesa pianura sabbiosa. Dal punto di vista geologico tali \"gradoni\" corrispondono alle antiche linee di costa, o paleorive, e testimoniano l'azione erosiva del mare in epoche geologiche in cui il livello delle acque era pi\u00f9 basso dell'attuale.\nFlora.\nI fondali dell'area marina protetta ospitano una grande variet\u00e0 di forme di vita vegetale.\nLe alghe brune del genere \"Cystoseira\" (in particolare \"Cystoseira stricta\" e \"Cystoseira amentacea\") e le alghe rosse \"Laurencia papillosa\" e \"Lithophyllum lichenoides\" occupano la zona intertidale, a ridosso del trottoir a vermeti che ricopre gran parte della linea di costa. Sempre nel piano intertidale, \u00e8 possibile incontrare lo spaghetto di mare (\"Nemalion helminthoides\") e i licheni del genere \"Verrucaria\", che formano una cintura che segna il confine tra il piano sopralitorale e quello intertidale. Il piano appena sottostante \u00e8 occupato da alghe rosse calcaree quali \"Corallina elongata\" e \"Corallina officinalis\" che ricoprono le pareti sommerse e in ombra.\nMa la vita vegetale trova la sua massima espressione nelle praterie di \"Posidonia oceanica\", comunit\u00e0 climax del mar Mediterraneo, che nel territorio della riserva presenta un buon grado di conservazione, offrendo riparo a numerose forme di vita vegetale e animale. Mentre nella zona litoranea orientale della citt\u00e0 di Palermo, la prateria \u00e8 in forte regressione, a causa della grande antropizzazione della costa e degli sversamenti in mare dei reflui urbani ed industriali, nella zona della riserva la prateria \u00e8 in buona salute. Ci\u00f2 \u00e8 dovuto in parte alla minore urbanizzazione della costa e in parte alle correnti marine, che allontanano i reflui provenienti dalla vicina Carini. Nella riserva di Capo Gallo, inoltre, la prateria si accresce anche su substrato roccioso, evento molto raro per questa fanerogama. All'interno del posidonieto, alla base delle foglie della pianta, vivono le alghe verdi \"Flabellia petiolata\" e le alghe rosse \"Peyssonnelia squamaria\", che si ritrovano anche a profondit\u00e0 pi\u00f9 elevate, ai limiti del coralligeno e all'interno di grotte e cavit\u00e0 in ombra.\nFauna.\nGli scogli del piano mesolitorale sono colonizzati da organismi eurieci, cio\u00e8 in grado di sopportare delle repentine variazioni di temperatura e salinit\u00e0. Inoltre possiedono degli adattamenti che gli permettono di evitare il disseccamento. Tra questi organismi, molto comuni sono le patelle (\"Patella lusitanica\" e \"Patella caerulea\"), i balani (\"Chtamalus stellatus\"), i granchi \"Pachygrapsus marmoratus\" e le pulci di mare (\"Ligia italica\").\nAl confine tra mesolitorale superiore e inferiore e fino a pochi metri di profondit\u00e0 si trovano i comuni pomodori di mare (\"Actinia equina\").\nNel piano mesolitorale inferiore sono presenti le biocostruzioni tipiche del Mar Mediterraneo, i \"trottoir\" a vermeti, i cui principali costruttori sono i molluschi \"Dendropoma cristatum\" e \"Vermetus triquetrus\". L'importanza di queste costruzioni risiede nel fatto che esse ampliano il piano intertidale e costituiscono degli habitat idonei alla vita di molti organismi. All'interno dei \"trottoir\" si possono formare delle pozze infralitorali, che vengono riempite dalle maree e al cui interno possono rimanere intrappolati alcuni pesci, principalmente peperoncini (\"Tripterygion minor\") e bavose del genere \"Blennius\".\nSulle pareti rocciose a ridosso del piano mesolitorale \u00e8 facile incontrare le colorate colonie di \"Astroides calycularis\", una madrepora incrostante dal caratteristico colore arancione. Simili agli \"A. calycularis\" sono \"Leptopsammia pruvoti\", di colore giallo intenso. Altre madrepore presenti in riserva sono \"Cariphyllia smithii\" e \"Balanophyllia europaea\", entrambe di difficile individuazione a causa delle ridotte dimensioni, che vanno da 0,5 a 1 cm. Negli anfratti poco illuminati, subito sotto il \"trottoir\" vivono anche le spugne \"Petrosia ficiformis\". Tra i pesci che amano vivere a ridosso dei trottoir molto comuni sono gli sciarrani (\"Serranus scriba\"), gli scorfanotti (\"Scorpaena notata\"), le spigole (\"Dicentrarchus labrax\"), le occhiate (\"Oblada melanura\"), i cefali (\"Mugil cephalus\") e le salpe (\"Sarpa salpa\"). Nelle zone sabbiose e negli anfratti alla profondit\u00e0 di 10-15 metri si trova il \"Cerianthus membranacea\". Ben rappresentati sono anche i molluschi nudibranchi, tra cui ricordiamo \"Flabellina affinis\" e \"Discodoris atromaculata\".\nSui bassi fondali a ridosso della costa si osservano facilmente la donzella comune (\"Coris julis\"), la donzella pavonina (\"Thalassoma pavo\"), lo scorfano (\"Scorpaena scrofa\"), il tordo pavone (\"Symphodus tinca\") e diverse specie di saraghi (\"Diplodus vulgaris\" e \"Diplodus annularis\").\nNegli anfratti rocciosi trovano riparo la cernia bruna (\"Epinephelus marginatus\"), la murena (\"Muraena helena\"), il re di triglie (\"Apogon imberbis\") e la castagnola rossa (\"Anthias anthias\"). Occasionalmente ci si pu\u00f2 imbattere in pesci di passo come il dentice (\"Dentex dentex\") e la ricciola (\"Seriola dumerili\"). All'interno delle grotte si trovano briozoi come \"Myriapora truncata\" e \"Sertella spp.\", spugne incrostanti come la \"Spirastrella cunctatrix\" e la \"Crambe crambe\". Molto comuni sono anche le stelle marine \"Echinaster sepositus\", \"Marthasterias glacialis\" e \"Coscinasterias tenuispina\".\nIl piano infralitorale \u00e8 dominato dalla presenza delle praterie di \"Posidonia\", che ospitano un'ampia variet\u00e0 di specie animali tra cui abbondano gli echinodermi, in particolare il riccio \"Paracentrotus lividus\" e la stella marina \"Hacelia attenuata\", molluschi come la \"Pinna nobilis\", il bivalve pi\u00f9 grande del Mediterraneo e i cefalopodi \"Octopus vulgaris\", il comune polpo, e la seppia (\"Sepia officinalis\"). Anche le spugne, come il rognone di mare (\"Chondrosia reniformis\"), sono ben rappresentate tra le praterie. Nascosto tra le foglie della pianta e abilmente mimetizzato vive il pesce ago (\"Syngnathus typhle\"), mentre all'interno della sabbia si mimetizza la sogliola (\"Solea solea\"). Altri pesci che trovano rifugio all'interno delle praterie sono labridi e sparidi come la salpa (\"Sarpa salpa\").\nTra i 15 ed i 20 metri di profondit\u00e0 si trovano le anemoni \"Anemonia sulcata\", che vive in simbiosi con delle zooxantelle responsabili della colorazione verde dei tentacoli dell'animale, la \"Aiptasia mutabilis\" e la \"Aiptasia diaphana\".\nTra le specie minacciate di estinzione \u00e8 importante ricordare la presenza nella riserva dell'anfiosso (\"Branchiostoma lanceolatum\").\nIl piano circalitorale, dominato dalla presenza in Mediterraneo del coralligeno, \u00e8 l'ambiente classico delle aragoste (\"Palinurus elephas\"), dei gamberi \"Palaemon serratus\", delle gorgonie \"Paramuricea clavata\", \"Eunicella stricta\" ed \"Eunicella cavolinii\". Tra gli cnidari, di particolare importanza \u00e8 la presenza del corallo rosso (\"Corallium rubrum\"), del corallo nero (\"Gerardia savaglia\") e del falso corallo (\"Myriapora truncata\"). Tra gli echinodermi si trovano il riccio diadema (\"Centrostephanus longispinus\"), dai lunghissimi aculei e la stella marina \"Ophidiaster ophidianus\", tra i policheti \u00e8 presente lo spirografo (\"Sabella spallanzani\") e tra le spugne la \"Phorbas tenacior\" e \"Agelas oroides\".\nTra la fauna pelagica troviamo le meduse \"Cotylorhiza tuberculata\" e \"Rhizostoma pulmo\", i calamari (\"Loligo vulgaris\") e le seppie (\"Sepia officinalis\").\nL'ittiofauna \u00e8 piuttosto varia e diversificata. Si trovano acciughe (\"Engraulis encrasicolus\"), barracuda mediterranei (\"Sphyraena viridensis\") noti con il nome comune di aluzzo, castagnole (\"Chromis chromis\"), aguglie (\"Belone belone\"). Tra i pesci pi\u00f9 grandi \u00e8 possibile imbattersi in pesci luna (\"Mola mola\"), tonni (\"Thunnus thynnus\") e occasionalmente anche in verdesche (\"Prionace glauca\").\nTra i rettili \u00e8 possibile incontrare la tartaruga marina \"Caretta caretta\", mentre non infrequenti sono gli avvistamenti di delfini quali \"Tursiops truncatus\" e \"Stenella coeruleoalba\".\nPunti di interesse.\n\u00c8 una grotta di origine carsica con una volta a cupola alta circa 10\u00a0m che sorge alla base della falesia del Malpasso, a poca distanza dalla zona A di Capo Gallo. L'ingresso \u00e8 dato da un arco di roccia parzialmente sommerso, le cui pareti sono popolate da aree di coralligeno e da numerose specie di attinie. Sul tetto della grotta \u00e8 presente un'ampia fenditura che consente l'entrata della luce, che riflettendosi sul fondale di sabbia bianca conferisce all'acqua un luminoso colore turchese. I massi, caduti sul fondo dalle pareti della grotta, sono colonizzati dalla spugna \"Petrosia ficiformis\", che appare di colore bianco per la mancanza di zooxantelle simbionti.\nSi trova all'interno della Zona B. Pu\u00f2 essere visitata solo nell'ambito di immersioni autorizzate dall'ente gestore.\n\u00c8 una grotta di origine carsica, che ricade nella Zona A della riserva, il cui ingresso sommerso \u00e8 costituito da una galleria naturale lunga quasi 100\u00a0m, che si origina a meno di 1\u00a0m di profondit\u00e0 per terminare, al termine di uno stretto e poco illuminato cammino, in una sala con un'ampia volta emersa ed una piccola spiaggia di ciottoli. La volta presenta concrezioni stalattitiche e stalagmitiche prodotte dallo stillicidio di acqua dolce.\nDeve il suo nome ad un'antica \u00e0ncora di pietra, che i pescatori chiamavano \"m\u00e0zzara\", ritrovata dal fotografo subacqueo Alberto Romeo negli anni '60, in prossimit\u00e0 del suo ingresso. Un tempo abitata da murene e corvine (\"Sciaena umbra\"), oggi vi si trovano solo alcuni gamberetti.\n\u00c8 uno dei siti pi\u00f9 spettacolari della riserva e sorge circa 300 metri a nord dell'isolotto di Isola delle Femmine, al confine tra il piano infralitorale e il piano circalitorale. Si tratta di un gradino di roccia situato a -30\u00a0m che sprofonda bruscamente sino a -55\u00a0m dando vita ad una parete verticale ricca di archi e fenditure. Lungo questa parete, a circa 40 metri di profondit\u00e0, si trova \"la tettoia\", una zona di precoralligeno ricca di antozoi, come \"Paramuricea clavata\", \"Alcyonium coralloides\", \"Astroides calycularis\" e \"Parazoanthus axinellae\". \u00c8 in questa zona che \u00e8 possibile incontrare il \"Corallium rubrum\".\nIl nome \" Finistruna\" (finestroni in lingua siciliana) deriva dal fatto che i pescatori usavano come riferimento per individuarla il punto in cui \u00e8 possibile vedere il mare attraverso le due finestre della torre posta sull'isola.\nAl largo di Sferracavallo, ad una profondit\u00e0 di quasi 50\u00a0m, si incontra il relitto di un Junkers-52 tedesco abbattuto durante la seconda guerra mondiale. L'aereo, parzialmente interrato nel fondale sabbioso, \u00e8 utilizzato come tana da numerosi gronghi, polpi e murene.\nPi\u00f9 che di una vera e propria secca si tratta di una terrazza rocciosa ubicata ad una profondita di oltre 30\u00a0m, ad est dell'isolotto di Isola delle Femmine. Ospita colonie di gorgonie gialle, spirografi di notevoli dimensioni e, nelle zone pi\u00f9 al riparo dalla luce e dalle correnti, colonie di \"Parazoanthus axinellae\"."}
{"id": "1707866", "revid": "2184720", "url": "https://it.wikipedia.org/wiki?curid=1707866", "title": "Il giorno della mia festa", "text": "Il giorno della mia festa \u00e8 il primo singolo ad essere estratto da \"L'incantevole abitudine\", quinto album della cantante romana Marina Rei, pubblicato nel 2002. Il brano partecipa al Festivalbar 2002.\nIl video \u00e8 stato prodotto da Francesca Chiappetta e diretto da Luca Merli per la \"Neue Sentimental Film\", ed \u00e8 una specie di backstage sulla lavorazione del disco, con la Rei ed il suo staff impegnati in sala d'incisione."}
{"id": "1707867", "revid": "287204", "url": "https://it.wikipedia.org/wiki?curid=1707867", "title": "Perfetti", "text": ""}
{"id": "1707875", "revid": "122420339", "url": "https://it.wikipedia.org/wiki?curid=1707875", "title": "Marina Rei (album)", "text": "Marina Rei \u00e8 il primo album di Marina Rei, pubblicato nel 1995 e ristampato l'anno successivo, in occasione della partecipazione al Festival di Sanremo 1996 col brano \"Al di l\u00e0 di questi anni\". Sono diversi i singoli estratti da questo lavoro dell'artista romana; nell'ordine: \"Sola\" e \"Noi\", usciti prima della partecipazione al Festival di Sanremo 1996, a cui faranno poi seguito il brano in gara \"Al di l\u00e0 di questi anni\" e \"Pazza di te\"."}
{"id": "1707877", "revid": "228587", "url": "https://it.wikipedia.org/wiki?curid=1707877", "title": "Richard Weston, I conte di Portland", "text": "Biografia.\nRichard era figlio di Sir Hierome Weston, Alto Sceriffo di Essex e di sua moglie Mary Cave. Nacque nella cittadina di Roxwell, nell'Essex, e studi\u00f2 presso il Middle Temple. Fu un membro del Parlamento dal 1601 al 1626.\nDurante il regno di Giacomo I svolse la funzione di ambasciatore presso le corti di Boemia, di Spagna e di Bruxelles. Si batt\u00e9 per la restituzione del Palatinato. Nel 1621 fu nominato Cancelliere dello Scacchiere, carica che tenne sino all'ascesa di Carlo I d'Inghilterra. Fu un abile politico ed attu\u00f2 riforme necessarie per il paese ma impopolari. Fu amichevole verso la Chiesa cattolica e forse privatamente un cattolico. Non prov\u00f2 simpatia nemmeno per la regina Enrichetta Maria, principessa francese appartenente alla famiglia Borbone.\nSi oppose alle guerre contro Spagna e Francia, ma si impegn\u00f2 comunque per raccogliere fondi per il sovrano.\nIl 13 aprile 1628 fu innalzato a pari del regno, essendo stato nominato barone di Neyland. In seguito fu nominato Lord tesoriere ed entr\u00f2 a far parte dell'Ordine della Giarrettiera. Durante questo periodo convinse il re a stipulare la pace con le potenze spagnola e francese, avviando il Governo Personale di Carlo I verso un periodo di pace e benessere.\nIl 17 febbraio 1633 fu creato conte di Portland. Lord Portland si spos\u00f2 due volte.\nAlla sua morte, fu sostituito dal suo secondo figlio, Jerome."}
{"id": "1707882", "revid": "767487", "url": "https://it.wikipedia.org/wiki?curid=1707882", "title": "Donna (Marina Rei)", "text": "Donna \u00e8 il secondo album di Marina Rei, pubblicato nel 1997.\nIl disco.\nDalla critica \u00e8 stato definito come \u201cun ritratto molto intimo dell'universo femminile e della vita di tutti i giorni che sprigiona la passione di Marina per il rhythm and blues, il funky e la musica nera\u201d. Questo disco si distacca di poco dal precedente, mantenendo le sonorit\u00e0 black della collaborazione con Frank Minoia, e risulta impreziosito da un'altra collaborazione col celebre sassofonista Michael Brecker.\nPubblicato dopo la partecipazione al Festival di Sanremo 1997 con il brano \"Dentro me\" (nel cui video appare il famoso ballerino Daniel Ezralow), l'album riusc\u00ec ad arrivare alla posizione #15 della classifica italiana, e risult\u00f2 40\u00b0 nella graduatoria dei dischi pi\u00f9 venduti dell'anno, ottenendo due dischi di platino e superando le 200.000 copie vendute.\nIl terzo singolo \"Primavera\" (uscito dopo \"Donna\"), nel cui videoclip Marina \u00e8 affiancata da Margherita Buy, raggiunse il 10\u00ba posto e risult\u00f2 82\u00ba posto come singolo pi\u00f9 venduto del 1997, vincendo il \u201cDisco per l\u2019estate\u201d: il brano, cover di \"You Are To Me Everything\" dei The \"Real Thing\" (gruppo britannico anni Settanta), \u00e8 diventato ormai un classico della musica leggera italiana.\nIl disco \u00e8 stato inoltre recensito positivamente dalla rivista musicale americana \"Billboard\". Ci\u00f2 nonostante, sembra essere quello meno apprezzato dai fans pi\u00f9 accaniti nonch\u00e9 dalla stessa Rei, che nella sua biografia ufficiale scrive: \u201cAi tempi del secondo album, \u201cDonna\u201d (1997), il meccanismo discografico si era gi\u00e0 fatto impegnativo e logorante, sottraendole tempo ed energie alla scrittura di testi e musica, alla ricerca d'un suono appropriato e che le rispondesse. Marina inizia a non condividere a pieno le scelte della casa discografica, tra queste \u2013 la pi\u00f9 sofferta\u00a0\u2013 quella di una seconda partecipazione al Festival di Sanremo\u201d."}
{"id": "1707886", "revid": "1272592", "url": "https://it.wikipedia.org/wiki?curid=1707886", "title": "Gradenigo", "text": "I Gradenigo furono una delle pi\u00f9 importanti famiglie del patriziato veneziano.\nTradizionalmente ritenuti una delle dodici famiglie apostoliche, presenti al momento della fondazione del Ducato, diede alla Serenissima tre dogi.\nStoria.\nL'origine della famiglia \u00e8 incerta e le varie teorie al riguardo si basano su leggende. Secondo alcuni proveniva dalla Transilvania, per altri da Ravenna; dopo un periodo trascorso ad Aquileia, avrebbe partecipato alla fondazione di Grado, da cui il cognome \"Gratico\", modificato poi in Gradenigo con l'aggiunta di un suffisso patronico in -\"igo\". Una tradizione li ritiene della stessa stirpe dei Dolfin.\nL'ipotesi sulla provenienza gradense della famiglia \u00e8 condivisa da tutte le tradizioni sin dai tempi pi\u00f9 antichi e per questo viene ritenuta affidabile anche dagli storici moderni. \u00c8 stato invece confutato quanto sostenuto da Giuseppe Caprin il quale, ritrovando a Grado un'omonima famiglia Gradenigo di modeste condizioni, ritenne che anche i nobili avessero un'ascendenza umile; in realt\u00e0 essa aveva assunto il cognome Gradenigo nel Settecento in segno di devozione a quel casato.\nTuttavia, se ci si basa su Giovanni Diacono, i Gradenigo farebbero la loro comparsa nella storia di Venezia solo nella seconda met\u00e0 del IX secolo assieme ad altre famiglie di recente importanza, che tentarono di imporsi nella scena politica dopo l'assassinio del doge Pietro Tradonico.\nFu una delle pi\u00f9 potenti casate veneziane. Le venne attribuita la fondazione di alcune chiese (Santi Apostoli, San Cipriano di Murano, forse Sant'Agostino) e, suddivisa in vari rami, diede numerose personalit\u00e0 distintesi in campo politico, ecclesiastico, militare e culturale; tra queste, spiccano tre dogi. Un ramo, insediatosi stabilmente a Creta, prese invece parte, con Marco e Leonardo detto \"Baiardo\", alla rivolta del 1363-1366."}
{"id": "1707889", "revid": "1573940", "url": "https://it.wikipedia.org/wiki?curid=1707889", "title": "Ardeotis nigriceps", "text": "L'otarda maggiore indiana (Ardeotis nigriceps ()) \u00e8 un rarissimo uccello della famiglia degli Otididi originario dell'India.\nDescrizione.\nDimensioni.\nIl maschio misura 100\u2013122\u00a0cm di lunghezza, per un peso di 8000-14.500 g; la femmina misura 76\u201392\u00a0cm di lunghezza, per un peso di 3500-6750 g.\nAspetto.\nQuesto grosso uccello terricolo ricorda sotto molti aspetti un piccolo struzzo. Le zampe possenti e nude e la postura molto orizzontale gli conferiscono una sagoma molto caratteristica.\nNei maschi, le parti superiori sono di un colore bruno sabbia con sottili vermicolature nere. Dal cappuccio nero si diparte una cresta piuttosto discreta. Le parti inferiori bianche sono attraversate da una larga fascia scura a livello della parte bassa del petto. Sui fianchi e sul sottocoda vi sono delle macchie circolari nere. In volo, le grandi dimensioni, il lungo collo disteso sul quale spicca il nero del vertice, le parti inferiori bianche e le grosse macchie bianche vicino alle estremit\u00e0 delle ali costituiscono delle caratteristiche identificative peculiari di questa specie. La femmina \u00e8 molto simile al maschio, ma \u00e8 di dimensioni pi\u00f9 piccole. Il bianco della testa e del collo \u00e8 inoltre meno puro, pi\u00f9 vermicolato. La fascia pettorale \u00e8 assente o a malapena distinguibile sui fianchi. Tuttavia, in alcuni esemplari, appare abbastanza completa.\nI giovani maschi si differenziano dalle femmine adulte per avere delle macchie \"beige\" che ornano il cappuccio, la parte posteriore del collo e la mantellina. I pulcini sono ricoperti da un piumino \"beige\" con dei segni neri sulle parti superiori, mentre le parti inferiori sono di un \"beige\" molto chiaro.\nVoce.\nIl grido di allarme \u00e8 una sorta di latrato o di muggito che pu\u00f2 essere trascritto come un \"hook\", che ha fatto guadagnare alla specie il nome locale di \"Hookna\" nella regione di Gwalior, nel nord del Madhya Pradesh. Durante le parate nuziali, l'otarda maggiore indiana produce un lamento potente ed esplosivo che pu\u00f2 essere udito ad una distanza superiore ai 500 metri.\nBiologia.\nLe otarde maggiori indiane vivono generalmente in coppie sparse o in piccoli gruppi di 5-6 uccelli. Tuttavia, in alcune occasioni possono essere visti anche gruppi in marcia costituiti da 25-30 individui. Queste otarde sono estremamente prudenti e timide ed \u00e8 praticamente impossibile avvicinarle a piedi. Purtroppo, senza che se ne possa spiegare il motivo, non sono affatto intimidite dal motore delle \"jeep\", quindi cadono spesso vittime dei bracconieri. Le otarde maggiori indiane sono in grado di correre a velocit\u00e0 molto elevata se necessario. In caso di pericolo, preferiscono accovacciarsi dietro un cespuglio e rimanere immobili mentre la minaccia si allontana. Si mostrano spesso riluttanti a fuggire via in volo, ma in caso di necessit\u00e0 decollano alla maniera di un avvoltoio, con battiti d'ala vigorosi e volontari. Le otarde maggiori indiane non volano mai a grande altezza, ma sono comunque in grado di percorrere lunghe distanze prima di atterrare nuovamente.\nSebbene siano sedentari, questi uccelli effettuano brevi spostamenti locali che non possono essere pienamente compresi. Sappiamo tuttavia che questi movimenti di popolazioni avvengono generalmente poco dopo il monsone.\nAlimentazione.\nLe otarde maggiori indiane sono uccelli onnivori. Si nutrono di semi di cereali (in particolare di orzo) e delle tenere radici di molte piante, tra cui quelle di senape sono tra le pi\u00f9 preferite. Questi uccelli mangiano anche le bacche e i frutti polposi col nocciolo che trovano negli arbusti del genere \"Ziziphus\" o \"Carissa\". Oltre a sostanze di origine vegetale, le otarde maggiori indiane adorano le locuste, le cavallette e i coleotteri di diverse famiglie. In certi periodi dell'anno privilegiano il consumo di cantaridi verdi, che producono una sostanza che irrita le loro carni pi\u00f9 o meno gravemente. Le otarde maggiori indiane completano il loro menu con lucertole, millepiedi e serpenti (comprese specie velenose che possono raggiungere talvolta i 2 metri di lunghezza). Vengono ingeriti anche piccoli frammenti di ghiaia, senza dubbio per facilitare il transito intestinale.\nRiproduzione.\nLa stagione di nidificazione cade principalmente tra marzo e settembre, ma a livello locale pu\u00f2 avere luogo in altri mesi dell'anno. Il nido \u00e8 costituito da una depressione poco profonda posta sul terreno ai piedi di un cespuglio in una vasta prateria. L'interno \u00e8 spesso rivestito con fili d'erba. La covata comprende di solito un unico uovo, raramente due. Questo presenta una colorazione opaca o bruno-oliva chiara, tanto che si confonde spesso con il colore del terreno. Il guscio \u00e8 leggermente macchiato di bruno. Misura in media 80 millimetri per 60.\nLe otarde maggiori indiane sono poligame. Ogni maschio possiede all'incirca dalle 3 alle 5 compagne. Durante le parate, i maschi si posizionano su un piccolo monticello all'interno di uno spazio chiamato comunemente \"lek\" o \u00abarena nuziale\u00bb. Qui si pavoneggiano e adottano posture eccessive ai limiti del grottesco. Gonfiano infatti la loro sacca golare, che raggiunge quindi delle dimensioni incredibili e pende oscillando tra le zampe. La coda \u00e8 tenuta ben sollevata al di sopra del dorso e viene animata con movimenti dall'alto verso il basso. Questi rituali vengono talvolta eseguiti anche quando non ci sono femmine nelle vicinanze. Le parate che precedono l'accoppiamento non sono ancora state descritte.\nLa cova e le cure parentali sono compito esclusivo della femmina. La durata dell'incubazione \u00e8 sconosciuta. Le covate subiscono gravi danni a causa delle razzie dei corvi. All'avvicinarsi di un intruso o di un predatore, la femmina esegue una parata di distrazione: vola a zig-zag e trascina la zampa come se fosse ferita per distogliere l'attenzione dal nido.\nDistribuzione e habitat.\nLe otarde maggiori indiane frequentano principalmente le praterie aride o semiaride, i territori aperti con boscaglie spinose e le distese di erba alta che si alternano a terreni agricoli. Evitano le zone irrigate. Il loro \"habitat\" \u00e8 notevolmente diminuito da quando le zone semiaride del Rajasthan e di altre regioni sono state attraversate da canali di irrigazione che le hanno trasformate in superfici dove si pratica l'agricoltura intensiva.\nAll'inizio del XX secolo, l'otarda maggiore indiana era diffusa in tutto il subcontinente indiano. Il suo areale si estendeva dal Pakistan orientale (Sindh, Punjab) al Bengala Occidentale e all'Orissa, proseguendo lungo la penisola fino a Madras. Oggi, il suo areale \u00e8 ridotto a poche sacche residue. La specie \u00e8 ancora piuttosto diffusa nel Gujarat (penisola di Kutch), sull'altopiano del Deccan e in misura minore nello stato di Mysore. Nonostante il suo areale piuttosto ampio, questo uccello \u00e8 considerato monotipico, cio\u00e8 non \u00e8 diviso in sottospecie.\nConservazione.\nLa specie \u00e8 sull'orlo dell'estinzione. Nel 2008, data molto recente, la popolazione complessiva era stimata attorno alle 300 unit\u00e0. Le otarde maggiori indiane sono vittime della riconversione delle zone aride in terreni adibiti all'agricoltura intensiva. In Pakistan e in altre aree, questi uccelli vengono cacciati per la carne o per semplice divertimento. Nel Madhya Pradesh ci sono almeno due santuari dove questi uccelli sono protetti. Anche nel Maharashtra e nell'Andhra Pradesh ci sono dei parchi in cui questa specie gode di protezione totale. Tutti i tentativi di allevare questo uccello in cattivit\u00e0 hanno finora fallito."}
{"id": "1707891", "revid": "123567", "url": "https://it.wikipedia.org/wiki?curid=1707891", "title": "Val Palobbia", "text": ""}
{"id": "1707892", "revid": "111183545", "url": "https://it.wikipedia.org/wiki?curid=1707892", "title": "Abbiamo pazientato 40 anni. Ora basta!", "text": "Abbiamo pazientato 40 anni. Ora basta! \u00e8 l'EP d'esordio del gruppo punk rock Disciplinatha.\nL'album.\nIl titolo.\nIl titolo del mini album cita il discorso alla nazione con il quale fu annunciata l'apertura delle ostilit\u00e0 italiane contro l'Etiopia.\nCitazioni.\nL'album \u00e8 citato nella canzone \"Sensibile\" degli Offlaga Disco Pax, album Bachelite."}
{"id": "1707895", "revid": "729019", "url": "https://it.wikipedia.org/wiki?curid=1707895", "title": "Benedetta di Braganza", "text": "Biografia.\nInfanzia.\nBenedetta nacque a Lisbona; il nome le fu imposto in onore di papa Benedetto XIV. Fu ben educata alla musica da Davide Perez e alla pittura da Domingos Sequeira: un pannello realizzato da lei e sua sorella \u00e8 ancora visibile nella basilica della Estrela.\nMatrimonio.\nIl 21 febbraio 1777 spos\u00f2 suo nipote, minore di lei di 15 anni, Giuseppe, principe di Beira, legittimo erede al trono del Portogallo, in quanto figlio maggiore della futura regina Maria I. Benedetta e Giuseppe non ebbero figli; tuttavia ella abort\u00ec tre volte: la prima nel 1778, la seconda nel 1780 e la terza volta nel 1786.\nTre giorni dopo le nozze, il padre delle due sorelle, Giuseppe I, mor\u00ec e Maria gli successe diventando regina regnante. L'Infante Giuseppe divent\u00f2 il nuovo principe ereditario, avendo ricevuto i titoli di Principe del Brasile e XVI Duca di Braganza. Benedetta divent\u00f2 la nuova principessa ereditaria con il titolo di Principessa del Brasile.\nVita successiva e morte.\nNel 1788 Giuseppe mor\u00ec e Benedetta divent\u00f2 la Principessa vedova del Brasile, come fu nota durante il resto della sua lunga vita. In contrasto con altre vedove, che fondavano conventi e chiese, scelse di fondare l'ospedale militare Asilo de Inv\u00e1lidos Militares de Runa. Segu\u00ec la famiglia reale nell'esilio in Brasile nel 1808.\nBenedetta mor\u00ec a Lisbona e venne sepolta nel pantheon della dinastia nel monastero di S\u00e3o Vicente de Fora."}
{"id": "1707896", "revid": "767487", "url": "https://it.wikipedia.org/wiki?curid=1707896", "title": "Mahmud", "text": ". In alfabeto arabo \u00e8 scritto \u0645\u062d\u0645\u0648\u062f che viene traslitterato anche come \"Mahmood\" e \"Mahmoud\".\nOrigine e diffusione.\nNome tipicamente musulmano che deriva dalla stessa radice di Maometto, e ha il suo stesso significato, ossia \"degno di lode\"."}
{"id": "1707897", "revid": "767487", "url": "https://it.wikipedia.org/wiki?curid=1707897", "title": "L'incantevole abitudine", "text": "L'incantevole abitudine \u00e8 il quinto album di Marina Rei pubblicato nel 2002, lanciato in estate dal primo singolo \"Il giorno della mia festa\" e scritto e prodotto a quattro mani con Daniele Sinigallia. Il sound viene addolcito rispetto al precedente Inaspettatamente, assumendo sonorit\u00e0 maggiormente acustiche vicine ad un'atmosfera folk statunitense.\n\u00c8 il primo ed unico album pubblicato con l'etichetta BMG.\nIl brano \"La parte migliore di me\" \u00e8 stato incluso nella colonna sonora del film \"Ricordati di me\" di Gabriele Muccino."}
{"id": "1707898", "revid": "767487", "url": "https://it.wikipedia.org/wiki?curid=1707898", "title": "Il tempo dei lupi", "text": "Il tempo dei lupi (\"Le temps du loup\") \u00e8 un film del 2003 diretto da Michael Haneke, presentato fuori concorso al 56\u00ba Festival di Cannes.\nTrama.\nUna classica famiglia (padre, madre, figlio e figlia) si reca nella propria casa di campagna, ma la trova gi\u00e0 occupata da alcuni sconosciuti. Il capofamiglia viene freddato a fucilate, la moglie e i suoi due figli molto giovani, scacciati. Per i superstiti inizia un'odissea angosciante: anche i dintorni sono inospitali, la gente del paese \u00e8 asserragliata nelle case, nessuno d\u00e0 ospitalit\u00e0 alla donna. Diventa difficile procurarsi da mangiare e trovare un riparo. Inoltre il bambino soffre di momenti quasi catatonici, ancora sconvolto dalla morte violenta del padre. Pi\u00f9 avanti si uniscono ad un gruppo di profughi rifugiati in una stazione ferroviaria, in perenne attesa che arrivi un treno su cui cercare di salire per cercare salvezza altrove. Cosa sia successo intorno a loro, non \u00e8 dato sapere. Una catastrofe indefinita ha reso gli uomini simili ai lupi. L'ambiente \u00e8 costantemente nebbioso, i mezzi di sostentamento scarseggiano, tutto diventa strumento di baratto. In mezzo a comportamenti violenti e criminali, o semplicemente a manifestazioni di isteria e di egoismo, si distinguono anche comportamenti di generosit\u00e0 ed altruismo. Proprio in relazione a queste condotte (nelle scene finali, un uomo interviene salvando la vita al figlio della protagonista, che sta per gettarsi nel fuoco e facilitare la sopravvivenza alla madre e la sorella) si apre uno spiraglio di salvezza, coerente con le immagini finali, che mostrano una campagna deserta ripresa dai finestrini di un treno."}
{"id": "1707904", "revid": "767487", "url": "https://it.wikipedia.org/wiki?curid=1707904", "title": "10 cose di noi", "text": "10 cose di noi (\"10 Items or Less\") \u00e8 un film del 2006, scritto e diretto da Brad Silberling. La pellicola \u00e8 stata presentata al Torino Film Festival, uscendo successivamente in Italia il 18 aprile 2008.\nTrama.\nUn noto attore hollywoodiano, ormai in declino e da tempo assente dagli schermi, deve decidere se accettare o meno il ruolo di direttore di supermarket in un piccolo film indipendente, cos\u00ec si presenta in un supermarket della periferia di Los Angeles per studiare il suo personaggio. Dopo essere stato abbandonato dal suo autista, l'attore fa la conoscenza della bella cassiera Scarlet, che gli offre un passaggio. Durante il viaggio attraverso la citt\u00e0, i due instaurano un intimo rapporto platonico, conoscendosi e scoprendo di avere molte cose in comune. La loro spontanea amicizia aiuter\u00e0 entrambi a migliorarsi, dando una svolta alle loro vite.\nProduzione.\nIl film vanta Morgan Freeman e Paz Vega nel ruolo dei due protagonisti, con anche due camei di Danny DeVito e Rhea Perlman. Freeman \u00e8 inoltre stato il produttore esecutivo della pellicola.\nIl film \u00e8 un prodotto a basso costo, distribuito negli Stati Uniti inizialmente in sole 15 sale, si \u00e8 in seguito rivelato un buon successo.\nIl titolo originale del film, \"10 Items or Less\", fa riferimento alle casse dei supermercati riservate a chi non ha pi\u00f9 di dieci pezzi."}
{"id": "1707906", "revid": "254401", "url": "https://it.wikipedia.org/wiki?curid=1707906", "title": "Jean-Luc Bilodeau", "text": "Biografia.\n\u00c8 nato a Vancouver, nella Columbia Britannica, da genitori franco-canadesi, Raymond e Barbara Bilodeau. Ha una sorella maggiore di nome Danielle, una \"talent manager\" molto conosciuta in Canada. Sin dalla tenera et\u00e0 ha studiato danza, interrotta poi a dieci anni, quando ha deciso di diventare un attore.\nHa frequentato la Holy Cross Regional High School, in cui si \u00e8 diplomato nel 2008.\nCarriera.\nOttiene il suo primo ruolo nel film del 2004 \"Ill Fated\", nel quale interpreta il ruolo del giovane Bobby; nel 2006, recita nella serie televisiva \"Kyle XY\".\nNel 2008 recita in \"Supernatural\"; nel 2009 interpreta il ruolo di Schrader nel film horror \"La vendetta di Halloween\" e prende parte alla serie televisiva \"The Troop\".\nNel 2010 recita insieme a Debby Ryan nel film \"I 16 desideri\", dove interpreta Jay Kepler, nella serie televisiva \"No Ordinary Family\" e nel film per la tv \"Strange Brew\".\nNel 2011 recita in \"Best Player\" e \"\", e prende parte ai film \"LOL - Pazza del mio migliore amico\" e \"Piranha 3DD\", in uscita nel 2012. Sempre nel 2012 prende parte alla serie televisiva \"Baby Daddy\", come protagonista.\nVita privata.\nDal 2017 ha una relazione con l'attrice canadese Chelsea Hobbs.\nDoppiatori italiani.\nNella versioni in italiano dei suoi film, Jean-Luc Bilodeau \u00e8 stato doppiato da:"}
{"id": "1707908", "revid": "71433", "url": "https://it.wikipedia.org/wiki?curid=1707908", "title": "10 Items or Less", "text": ""}
{"id": "1707910", "revid": "767487", "url": "https://it.wikipedia.org/wiki?curid=1707910", "title": "Storie (film 2000)", "text": "Storie (\"Code inconnu: R\u00e9cit incomplet de divers voyages\"), distribuito anche come Storie - Codice sconosciuto, \u00e8 un film del 2000 diretto da Michael Haneke.\n\u00c8 stato presentato in concorso al 53\u00ba Festival di Cannes.\nTrama.\nParigi, fine anni '90. Anne (Juliette Binoche), una giovane attrice, uscendo di casa incontra Jean (Alexandre Hamidi) il fratello minore del suo compagno, Georges (Thierry Neuvic), un fotoreporter spesso in giro per il mondo. Il ragazzo spiega ad Anne che \u00e8 andato via di casa a causa di un litigio con il padre, il quale lo vorrebbe al lavoro nella fattoria di famiglia, ma alla richiesta di rimanere ospite per un po' di tempo viene liquidato frettolosamente poich\u00e9 nell'abitazione del fratello non c'\u00e8 spazio a sufficienza.\nAssorto nei suoi problemi, Jean getta distrattamente una cartaccia addosso a una mendicante seduta all'angolo della strada. Mentre la donna (Lumini\u021ba Gheorghiu) \u00e8 sorpresa da questo gesto, un passante, Amadou (Ona Lu Yenke), chiede al giovane di scusarsi. La discussione degenera rapidamente in un violento litigio, al punto di causare l'intervento della polizia.\nDa questa episodio, si snodano e si intrecciano le vite di diversi personaggi.\nCritica.\nIl film \u00e8 liberamente ispirato alla vita dello scrittore e reporter di guerra Oliver Weber. Il titolo originale, che in italiano si pu\u00f2 tradurre con \"codice sconosciuto\", si riferisce alla difficolt\u00e0 di comunicare, tema che viene trattato non in maniera astratta o filosofica, ma mostrata concretamente in diverse scene; una delle scene pi\u00f9 significative del film \u00e8 forse quella iniziale, in cui una bambina fa segni (LSF) e suoni incomprensibili per lo spettatore, fino a quando non vengono mostrati dei bambini sordi che la osservano e interagiscono con lei."}
{"id": "1707912", "revid": "290948", "url": "https://it.wikipedia.org/wiki?curid=1707912", "title": "Colate rapide di fango", "text": ""}
{"id": "1707913", "revid": "339392", "url": "https://it.wikipedia.org/wiki?curid=1707913", "title": "Consiglio supremo sovietico", "text": ""}
{"id": "1707914", "revid": "28592", "url": "https://it.wikipedia.org/wiki?curid=1707914", "title": "Sinfonie", "text": ""}
{"id": "1707916", "revid": "188402", "url": "https://it.wikipedia.org/wiki?curid=1707916", "title": "Museo civico d'arte antica", "text": "Il Museo Civico d'Arte Antica \u00e8 un museo che ha sede nello storico complesso di Palazzo Madama e Casaforte degli Acaja, in piazza Castello, a Torino.\n\u00c8 stato riaperto al pubblico nel 2006 e ospita periodicamente mostre e rassegne artistiche.\nDescrizione.\nSuddiviso in trentacinque sale, il museo \u00e8 formato da quattro piani (collegati tra loro con un ascensore)pi\u00f9 un piano panoramico.\nNel piano seminterrato si trova l'arte medievale; il piano terra \u00e8 destinato all'arte del periodo gotico e del rinascimento; il primo piano (o piano nobile) ospita opere del periodo barocco; il secondo piano \u00e8 dedicato all'arte della decorazione.\nLe collezioni custodite al suo interno comprendono oltre settantamila opere. Troviamo opere pittoriche e scultoree, ceramiche, porcellane e maioliche e avori, ori e argenti, oltre ad arredi e tessuti.\nNella quattrocentesca torre denominata Torre dei Tesori sono esposte alcune delle opere pi\u00f9 rappresentative del museo: il \"Ritratto d'uomo\" di Antonello da Messina, il codice delle \"Tr\u00e8s belles Heures de Notre Dame de Jean de Berry\" oltre ad una serie di oggetti artistici provenienti dal Gabinetto delle meraviglie di Carlo Emanuele I di Savoia.\nSono poi presenti opere scultoree raffiguranti il tema iconografico del compianto sul Cristo morto."}
{"id": "1707917", "revid": "767487", "url": "https://it.wikipedia.org/wiki?curid=1707917", "title": "Colpisci (Marina Rei)", "text": "Colpisci \u00e8 il sesto album della cantante italiana Marina Rei, pubblicato nel 2005 dalla casa discografica indipendente OPM 2000.\nIl disco comprende il singolo \"Fammi entrare\", con cui la Rei ha preso parte al Festival di Sanremo 2005, oltre a collaborazioni con Cristiano Godano dei Marlene Kuntz nel brano \"Colpisci\" e con Francesco Di Bella dei 24 Grana nel brano in napoletano \"Song'je\".\nL'intero album \u00e8 dedicato al figlio dell'artista, Nico."}
{"id": "1707918", "revid": "28592", "url": "https://it.wikipedia.org/wiki?curid=1707918", "title": "Quartetti per archi", "text": ""}
{"id": "1707923", "revid": "767487", "url": "https://it.wikipedia.org/wiki?curid=1707923", "title": "Grande Rimostranza", "text": "La Grande Rimostranza (\"Grand Remonstrance\") era un elenco degli errori commessi da Carlo I d'Inghilterra presentato dal Parlamento inglese il 1\u00ba dicembre 1641, durante il periodo di governo del Parlamento Lungo, di cui era esponente di spicco John Pym.\nLa rimostranza diede un contributo non trascurabile all'inizio della guerra civile inglese. Dopo la sua pubblicazione, era passata alla Camera dei Comuni per una maggioranza di soli 11 voti (159 contro 148), il re lasci\u00f2 Londra ed iniziarono i conflitti che l'avrebbero portato alla esecuzione per decapitazione."}
{"id": "1707925", "revid": "28592", "url": "https://it.wikipedia.org/wiki?curid=1707925", "title": "Pinacoteca Regia", "text": ""}
{"id": "1707927", "revid": "283040", "url": "https://it.wikipedia.org/wiki?curid=1707927", "title": "Alghe brune", "text": ""}
{"id": "1707928", "revid": "283040", "url": "https://it.wikipedia.org/wiki?curid=1707928", "title": "Alga bruna", "text": ""}
{"id": "1707929", "revid": "729019", "url": "https://it.wikipedia.org/wiki?curid=1707929", "title": "Principe Carlo (Peake)", "text": "Carlo I \u00e8 ritratto a circa dodici anni: il ritratto fu commissionato dai membri dell'Universit\u00e0 di Cambridge. In quel tempo Carlo era duca di York e duca d'Albany, mentre erede al trono era il fratello maggiore Enrico. \nIl ritratto \u00e8 ufficiale."}
{"id": "1707937", "revid": "3115", "url": "https://it.wikipedia.org/wiki?curid=1707937", "title": "Centrale a idrogeno", "text": "Una centrale a idrogeno \u00e8 una centrale che produce energia elettrica a partire dall'idrogeno.\nFunzionamento.\nEsistono due modi per produrre energia elettrica a partire dall'idrogeno.\nCombustione diretta.\nL'idrogeno pu\u00f2 essere utilizzato come un tradizionale combustibile gassoso, per combustione diretta.\nL'idrogeno infatti \u00e8 un ottimo combustibile e brucia, combinandosi con l'ossigeno. Il prodotto di questa combustione \u00e8 acqua, in forma di vapore acqueo.\nQuesta metodologia di sfruttamento, permette di utilizzare l'idrogeno in centrali termoelettriche praticamente identiche a quelle alimentate a metano, siano esse tradizionali centrali termoelettriche, turbogas o a ciclo combinato.\nIn questa metodologia di utilizzo l'idrogeno potrebbe sostituire quasi tutte le applicazioni del metano o del gpl che implicano combustione, anche non legate alla produzione elettrica, dall'autotrazione alla produzione di calore per riscaldamento, con il vantaggio delle emissioni nulle di CO2.\nPer via della presenza di azoto nell'aria, le emissioni non si limitano al solo vapore acqueo, ma anche ad ossidi di azoto.\nLa combustione diretta rappresenta un tipo di sfruttamento facilmente implementabile, basato su tecnologie gi\u00e0 ampiamente utilizzate e collaudate solo da ottimizzare per il nuovo combustibile.\nCelle a combustibile.\nPu\u00f2 essere prodotta energia elettrica a partire dall'idrogeno per via elettrochimica utilizzando celle a combustibile\nItalia.\nCentrale di Fusina.\nDal 2010 a Marghera, con un investimento di 47 milioni di euro, \u00e8 attiva la centrale a idrogeno pi\u00f9 grande del mondo, nonch\u00e9 la prima al mondo di livello industriale, con una potenza installata di 16 MW.\nCentrale Milano Bicocca.\nRappresenta il primo impianto Europeo di produzione elettrica tramite celle a combustibile \u00e8 entrata in funzione nel 1992 a scopo sperimentale. Nel 1998, come previsto, \u00e8 stata fermata la produzione. L'impianto \u00e8 stato poi revisionato ed \u00e8 ripartito nel 2004.\nLa centrale fa parte del progetto Prode, frutto della collaborazione tra Aem, Ansaldo e ENEA.\nQuesta centrale produceva idrogeno a partire dal metano.\nL'impianto \u00e8 costituito da sotto-impianti di: trattamento del combustibile, aria di processo, celle a combustibile, raffreddamento dei moduli elettrochimici, smaltimento del calore, condizionamento di potenza.\nIl trattamento combustibile consiste nella produzione di un gas ricco di idrogeno (75% molare) per steam reforming del metano, l'aria che deve reagire con l'idrogeno viene invece trattata nel sistema aria di processo che provvede alla compressione, il vero cuore del sistema sono le celle a combustibile, due moduli collegati in serie che producono corrente continua, ognuno dei due moduli \u00e8 costituito da 469 celle elementari in serie tra loro e produce una potenza di 670\u00a0kW lavorando alla temperatura di 207\u00a0\u00b0C.\nInfine il sistema di raffreddamento dei moduli serve a mantenere la corretta temperatura di esercizio delle celle e utilizza il calore asportato per produrre il vapore necessario al processo di steam reforming. Il calore in eccesso, 900\u00a0kW termici, viene riutilizzato e, ove non possibile, dissipato in torri di raffreddamento a secco.\nLa corrente continua prelevata dalle celle viene convertita in corrente alternata dal gruppo di condizionamento di potenza tramite due inverter a commutazione forzata (GTO), il sistema \u00e8 poi connesso in rete tramite un trasformatore 600/23.000 V e permette anche il funzionamento in isola.\nIl progetto Bicocca di una \"Cittadella dell'idrogeno\" prevede la conversione della centrale con la sostituzione delle ormai vecchie celle con altre 2 pi\u00f9 moderne ma di minore potenza, 500\u00a0kW, il dimezzamento della potenza installata render\u00e0 disponibile circa la met\u00e0 della produzione (1000 m3/h) per altri usi.\nParte dell'idrogeno alimenter\u00e0 una cella a combustibile utilizzata nella stazione Greco-Pirelli, parte verr\u00e0 utilizzato a Tecnocity in una turbina di una centrale di cogenerazione e la parte restante servir\u00e0 ad alimentare il primo distributore di idrogeno in Italia, con possibilit\u00e0 di erogare idrogeno liquido e gassoso."}
{"id": "1707938", "revid": "28592", "url": "https://it.wikipedia.org/wiki?curid=1707938", "title": "Biglietterie", "text": ""}
{"id": "1707942", "revid": "28592", "url": "https://it.wikipedia.org/wiki?curid=1707942", "title": "Estremisti di destra", "text": ""}
{"id": "1707945", "revid": "287204", "url": "https://it.wikipedia.org/wiki?curid=1707945", "title": "Marcia funebre", "text": "La marcia funebre (in francese: \"marche fun\u00e8bre\"; in tedesco: \"Trauermarsch\") \u00e8 una composizione musicale del genere della marcia, adatta all'accompagnamento di cortei funebri e processioni religiose.\nTrae origine dalla marcia ordinaria nel corso del Seicento e sviluppa nel tempo caratteri originali, che si precisano definitivamente con la Rivoluzione francese. Nell'Ottocento viene elevata a forma espressiva di contenuti artistici notevoli, spesso nel quadro di una composizione pi\u00f9 ampia.\nLa pi\u00f9 celebre marcia funebre \u00e8 il notissimo terzo movimento della Sonata n. 2 op. 35 di Chopin.\nStoria.\nPrecedenti storici.\nL'usanza di accompagnare il solenne corteo o pompa funebre con la musica strumentale \u00e8 presente gi\u00e0 tra i popoli antichi. Tanto i Greci quanto gli Etruschi sono soliti impiegare suonatori di flauto o, i secondi, di cetra, come si desume ad esempio dai cippi chiusini illustrati nell'opera del Ducati. Presso i Romani il funerale tradizionale (\"funus translaticium\") prevede la presenza di \"musici\" in apertura della processione: due cornicini, quattro tibicini e un suonatore di \"lituus\", speciale tromba dal suono lieve che ben si conf\u00e0 alle circostanze. Esiste di questo rituale una testimonianza scultorea in un bassorilievo funebre di \"Amiternum\".\nXVII secolo.\nLa genesi della marcia funebre si colloca nel corso del Seicento. In origine essa appartiene al novero delle marce processionali solenni, militari e non militari, ed \u00e8 destinata soltanto all'impiego pratico nelle esequie dei personaggi illustri. Tuttavia gi\u00e0 nel 1674 Lulli usa una \"Pompe fun\u00e8bre\" nell\"'Alceste\".\nAltre antiche marce funebri, destinate per\u00f2 all'uso loro proprio, sono la marcia tratta dalla \"Musica per il funerale della regina Maria\" (1694) di Purcell, composta per le esequie di Maria II d'Inghilterra (5 marzo 1695), e la \"Marcia per le pompe funebri della Delfina\" scritta per Maria Anna di Baviera e attribuita a Philidor il Vecchio intorno al 1690.\nXVIII secolo.\nIl Settecento \u00e8 relativamente avaro di marce funebri, sia nei repertori militari sia nell'opera dei grandi compositori, ma ne produce egualmente esempi notevoli e, soprattutto, svincola il genere dalla sua funzione cerimoniale.\nSe nei primi anni del secolo Philidor compone ancora una \"Marche fun\u00e8bre pour le convoi du Roy\" (1715) per le solenni esequie di Luigi XIV, un ventennio dopo si ricordano le \"Dead marches\" scritte da H\u00e4ndel per gli oratori \"Saul\" (1738) e \"Sansone\" (1742). La prima si identifica in Inghilterra con la marcia funebre per eccellenza e resta in uso nei funerali fino al Novecento.\nAl rilancio definitivo del genere, sul finire del secolo, contribuiscono anzitutto i rituali della massoneria. Un primo esempio \u00e8 rappresentato dalla cantata \"Le d\u00e9luge\" (1784) di Giroust, composta per commemorare un fratello della loggia di Parigi. Anche la \"Mauerische Trauermusik\" (1785) di Mozart, un'originale composizione che coniuga il \"cantus firmus\" con un andamento di marcia e presenta varie caratteristiche affini a quelle della marcia funebre, \u00e8 destinata alla memoria di due fratelli massoni. Precede questa celebre \"Trauermusik\" un \"Kleiner Trauermarsch\" (1784) che sembra anticiparne il contenuto.\nL'Illuminismo erode il monopolio della Chiesa sulla morte, sostituendo al giudizio divino il giudizio umano, all'orazione l'elogio, alla Chiesa stessa la societ\u00e0 civile. Sar\u00e0 la Rivoluzione francese a completare il processo, privando la cerimonia funebre d'ogni sorta di conforto religioso. \u00c8 in questo momento che la marcia funebre si afferma a scapito del \"requiem\" come modello secolare di musica funebre, destinata tanto ai testimoni della virt\u00f9 civile quanto agli eroi militari. Le celebrazioni civili diventano un momento essenziale della nuova religione della ragione, ispirando inni e altre composizioni adatte alle varie occasioni, funerali compresi.\nLa lacerante \"Marcia lugubre\" composta da Gossec per celebrare le vittime di una sollevazione antirealista (20 settembre 1790) segna la svolta decisiva. Eseguita al Campo di Marte in memoria dei soldati caduti, suscita grande emozione e fissa lo \"standard\" della marcia funebre ottocentesca. Il brano \u00e8 replicato ai solenni funerali di Mirabeau (4 aprile 1791). In quest'occasione colpisce soprattutto l'uso del tam-tam, che compare per la prima volta in una composizione musicale e scandisce il corteo con un senso di fatalit\u00e0. Anche gli italiani Cherubini e Paisiello compongono marce funebri per la morte del generale Hoche, eroe della Rivoluzione (1797).\nXIX secolo.\nBeethoven e altri modelli.\nAll'inizio dell'Ottocento, Beethoven aderisce agli ideali della Rivoluzione e mutua dai compositori dell'epoca rivoluzionaria il tema della morte eroica, al quale si ispira in diversi lavori destinati a riverberare la loro influenza sull'opera dei romantici. La \"Marcia funebre sulla morte d'un eroe\" (1800-1801) che \u00e8 il terzo movimento della Sonata per pianoforte n. 12, una delle pi\u00f9 popolari del secolo, eserciter\u00e0 in particolare un notevole influsso su Chopin.\nBeethoven \u00e8 alla ricerca dei \u00abnuovi percorsi\u00bb musicali (\"Neue Bahnen\") ricordati nella lettera a Krumpholz del 1802. In questo periodo il maestro bonnese frequenta pi\u00f9 volte il genere della marcia funebre: si ricorda ad esempio la quinta delle \"Sei variazioni in fa maggiore per pianoforte\" op. 34 (1799).\nMa a rivestire la massima importanza \u00e8 il secondo movimento dell\"Eroica\" (1802-1804) che, oltre a innovare il modo stesso di concepire il tempo lento centrale della forma sinfonia, affranca definitivamente la marcia funebre dalla funzionalit\u00e0 all'uso pratico, traendone un brano concertistico puro. La marcia funebre dell\"Eroica\" \u00e8 poco idonea all'impiego nei cortei, a differenza di quella della Sonata n. 12, che resta l'unico movimento di una propria sonata orchestrato da Beethoven e che sar\u00e0 eseguita al funerale dello stesso compositore (29 marzo 1827).\nAccanto al filone epico beethoveniano emergono per\u00f2 suggestioni diverse. La marcia funebre che apre il finale del secondo atto nella \"Gazza ladra\" (1819) di Rossini (\"Infelice, sventurata\") \u00e8 rinomata per tutto l'Ottocento e prelude a una nuova svolta nell'evoluzione del genere, introducendovi un lirismo melodico prima sconosciuto. Sulla stessa scia si pone la quinta delle \"Six grandes marches en trio\" (1824) di Schubert (non indicata dall'autore come marcia funebre ma cos\u00ec chiamata nei suoi necrologi e in una trascrizione pianistica di Liszt).\nSul piano della strumentazione, dopo i primi decenni del secolo si amplia l'organico orchestrale. Le percussioni diverse dai timpani, che tanto peso hanno avuto nelle esecuzioni bandistiche al tempo della Rivoluzione, debuttano infatti anche in orchestra: negli anni 1840 le troviamo ormai a pieno titolo nelle composizioni di Berlioz, Donizetti, Wagner.\nIl Romanticismo, affascinato dalla musica funebre, approfondisce ulteriormente la pregnanza di significato della composizione, servendosene nella musica da camera, nella sinfonia, nella sonata, nell'opera lirica. Al contempo fiorisce comunque anche una vasta letteratura di componimenti per orchestra di fiati concepiti come tributo ed eseguiti nei funerali.\nChopin.\nL'attrazione per la musica funebre \u00e8 in special modo intensa per Chopin, che conosce profondamente la Sonata n. 12 di Beethoven e, sebbene abbia composto in precedenza soltanto una marcia funebre (op. post. 72 n. 2), \u00e8 solito sfruttarne gli elementi in altre composizioni. Molti esempi gli sono senz'altro familiari allorch\u00e9 si accinge alla composizione del celebre brano intorno al quale costruir\u00e0 l'intera Sonata n. 2 op. 35 (1839). Oltre ai lavori di Beethoven e Rossini, il compositore polacco conosce quasi sicuramente il primo movimento della \"Grande sinfonia funebre e trionfale\" di Berlioz prima del suo debutto ufficiale nel 1840, ma esso possiede un carattere molto differente e rappresenta con ogni probabilit\u00e0 un modello negativo.\nQuando la marcia funebre svolgeva soltanto una funzione ufficiale, essa era quasi sprovvista di tema, la melodia era castigata e sinistra, tutto l'impianto era orientato alla celebrazione solenne. Nella marcia funebre di Chopin, la sezione centrale in modo maggiore (trio) presenta un tema non solo compiuto, ma anche da annoverare tra gli apici melodici raggiunti dall'autore in tutta la sua produzione.\nIn Chopin la marcia funebre abdica alla solennit\u00e0 pubblica per includere un momento di meditazione privata. Rispetto a Beethoven si \u00e8 completamente smarrita la dimensione eroica e gloriosa: il trio chopiniano esprime piuttosto una sconfitta, per alcuni una preghiera, per altri solo profonda tristezza, in un'umanizzazione della morte che ha certamente contribuito alla popolarit\u00e0 del brano. \u00c8 un passaggio di ardua interpretazione, non a caso criticato e addirittura ripudiato come \u00ababominevole\u00bb (B\u00fclow), o invece considerato una \u00abpietra di paragone\u00bb della sensibilit\u00e0 del pianista (Lenz).\nAi funerali di Chopin (30 ottobre 1849) il brano sar\u00e0 eseguito in una trascrizione orchestrale, affidata a Reber con rammarico di Meyerbeer. \u00c8 soltanto una delle innumerevoli trascrizioni per banda o orchestra che hanno concorso a estendere la notoriet\u00e0 la composizione.\nLa marcia funebre di Chopin resta senza dubbio, fin nel Novecento e nel Duemila, la pi\u00f9 nota al mondo e anche la pi\u00f9 celebre delle pagine chopiniane. \u00c8 stata orchestrata tra gli altri da Elgar (che la trasporta da si\u266d a re minore) e da Stokowski, ed \u00e8 eseguita sovente nei funerali di Stato: cos\u00ec in quelli di Kennedy (25 novembre 1963), Churchill (30 gennaio 1965), Bre\u017enev (15 novembre 1982), Margaret Thatcher (17 aprile 2013). Sousa testimonia che in Australia nel 1910 la sua trascrizione per banda emozion\u00f2 il pubblico al punto che se ne impose la replica al concerto successivo.\nLiszt.\nIl fascino per la morte emerge poi dalla tematica di Liszt e assume anche una dimensione personale nelle \"Tre odi funebri\", tra cui \"La notte\" (1863-1864), una marcia funebre dedicata alla memoria della figlia Blandine. Liszt si rapporta a sua volta a Beethoven, di cui ha trascritto la marcia funebre dell\"Eroica\" per il pianoforte.\nLe caratteristiche della marcia funebre si rinvengono in vari poemi sinfonici quali \"Tasso\" (1854), \"Die Ideale\" (1857), \"Hamlet\" (1858), \"H\u00e9ro\u00efde fun\u00e8bre\" (1849-1850), \"Hungaria\" (1854), dove il compositore ungherese tratta sia la morte e il lutto in s\u00e9, sia la morte come preludio di una rinascita. Negli ultimi due poemi citati il riferimento alla marcia funebre \u00e8 esplicito nell'indicazione di tempo.\nLe marce o pseudomarce funebri lisztiane si caratterizzano per l'estrema lentezza. Liszt si affida particolarmente ai timbri scuri e ai registri gravi, fornendo indicazioni espressive come \"espressivo dolente\", \"flebile\", \"lagrimoso\", \"lamentoso\", \"lugubre\", \"piangendo\". In alcuni casi (\"Hamlet\" e \"Hungaria\") quella alla marcia funebre \u00e8 una semplice allusione veicolata da un tema in tempo di marcia, mentre negli altri la composizione riceve forma compiuta e include un trio. Un altro brano dagli \"Anni di pellegrinaggio\" (1867) \u00e8 dedicato a Massimiliano I del Messico, l'imperatore della casa d'Asburgo giustiziato dalle truppe repubblicane di Benito Suarez.\nMahler.\nSul finire del secolo, la marcia funebre gioca un importante ruolo simbolico nella produzione di Mahler, a partire dalla romanza \"Die zwei blauen Augen\" (1884) tratta dai \"Lieder eines fahrenden Gesellen\". Il compositore se ne serve indifferentemente nelle sinfonie (terzo movimento della prima e primo della quinta), nei \"Lieder\" e nelle raccolte di questi ultimi.\nNel secondo volume della raccolta \"Des Knaben Wunderhorn\", che avr\u00e0 grande influenza sulle prime quattro sinfonie e che si segnala per il carattere estremo delle emozioni affrontate, spicca l'eco di \"Die zwei blauen Augen\" rievocata melodicamente da \"Nicht wiedersehen!\" (1888-1891).\nLa romanza del 1884 torna anche nella pi\u00f9 celebre marcia funebre della prima sinfonia (1888-1894), in un intreccio di citazioni che allude al vissuto autobiografico dell'autore. La citazione fondamentale \u00e8 una parodia lugubre del canone \"Fra Martino\", canzoncina infantile alla quale Mahler attribuisce da sempre un senso di tragicit\u00e0, che lo ossessiona per tutto il tempo proprio mentre \u00e8 in cerca di un \"incipit\" e che, finalmente accolta nella sinfonia, vi sostiene un'atmosfera sarcastica e sinistra.\nTanto la marcia funebre della prima sinfonia quanto quella della quinta sono ispirate al modello di Mendelssohn. La prima trova il suo precedente nella marcia funebre parodistica del \"Sogno di una notte di mezza estate\" (1843), un brano di breve durata che a sua volta accenna al tema di \"Fra Martino\" e in pi\u00f9 conserva il tratto tipico del ritmo puntato. La seconda cita apertamente l\"incipit\" della \"Romanza senza parole\" op. 62 n. 3 (1842-1844).\nXX secolo.\nLa marcia funebre trova nell'Ottocento il suo periodo d'oro, ma perviene anche nella musica del Novecento: esempi se ne trovano tra gli altri in Britten, Kod\u00e1ly, Sibelius. Varie sono le riletture dei capolavori e soprattutto della marcia funebre di Chopin. Saint-Sa\u00ebns ne trae ad esempio un arrangiamento per due pianoforti (1907), mentre Satie nell\"Embryon dess\u00e9ch\u00e9 d'\u00e9driophthalma\" (1913) vi ironizza con una serie di accorgimenti melodici e armonici banalizzanti e con il commento \u00ab\"Citation de la c\u00e9l\u00e8bre mazurka de SCHUBERT\"\u00bb.\n\u0160ostakovi\u010d.\nIn particolare le marce funebri risaltano nella produzione di \u0160ostakovi\u010d, la cui intera opera \u00e8 permeata della morte, di cui \u00e8 testimone costante nelle tragedie collettive della storia russa e sovietica del XX secolo. Il compositore esordisce nel genere appena undicenne con un brano per pianoforte dedicato ai caduti della Rivoluzione d'ottobre (1917), trascrive un lavoro di Schubert (1920) e lascia poi numerosi altri esempi, tra i quali l'adagio \"In memoriam\" della Sinfonia n. 15 (1957).\nIl tema ossessivo della morte si approfondisce e si pone in speciale rilievo nella produzione tardiva. Straziante per le circostanze della sua composizione \u00e8 la marcia funebre inclusa nel Quartetto d'archi n. 15 (1974), completato in ospedale e interamente permeato dall'idea della morte, in \u00abuno sconsolato e tragico addio alla vita\u00bb dell'autore ormai alla fine dell'esistenza.\nStruttura e caratteristiche.\nForma.\nLa struttura originaria della marcia funebre ripete quella della marcia militare lulliana in due riprese di otto misure ciascuna. In seguito, il genere si evolve verso la forma della marcia a struttura ternaria. La marcia militare moderna prevede appunto una struttura ternaria: alla marcia propriamente detta segue un trio al termine del quale la marcia riprende da capo. Nella marcia funebre si impiega di solito questo schema o una sua variante.\nMentre per\u00f2 le marce d'altro tipo non differiscono in sostanza dal modello ordinario, la marcia funebre presenta caratteristiche che la distinguono all'istante dalle altre composizioni. Mendelssohn, che per il quinto volume delle \"Romanze senza parole\" compose un brano non corrispondente nell'insieme alla forma della marcia funebre, se lo vide intitolare \"Trauermarsch\" dai suoi editori per via delle sole caratteristiche delle prime battute. Il \"Lied\" fu poi strumentato da Moscheles ed eseguito ai funerali dello stesso Mendelssohn (7 novembre 1847).\nTempo e metrica.\nLe marce funebri sono tipicamente marce solenni, molto lente (in tempo \"grave\", \"lento\", \"adagio\" e simili), in misura binaria (come il e il ) o quaternaria (come il e il ), di andamento triste e regolare. L'indicazione di tempo pu\u00f2 essere generica oppure specificata dal compositore tramite un'indicazione di metronomo. In tutti i casi esistono diverse possibili interpretazioni del \"tempo di marcia funebre\". Se infatti il metronomo \u00e8 indicato, la rapidit\u00e0 d'esecuzione pu\u00f2 variare dai 44-48 bpm delle marce funebri lisztiane ai 92 di quella contenuta nella Sinfonia n. 1 di Ries. Lo stesso Beethoven indica per la \"Marcia funebre\" dell\"Eroica\" un tempo di 80 bpm alla croma, sebbene essa sia normalmente eseguita pi\u00f9 lenta. \u00c8 possibile che sulla scelta dei compositori pesino le influenze delle tradizioni militari nazionali (quella austriaca ad esempio prescriveva l'andamento pi\u00f9 incalzante tipico delle marce dei granatieri e dei fucilieri).\nI manuali militari del Settecento e dell'Ottocento non fissano espressamente il \"tempo di marcia funebre\", ma lasciano intendere che esso \u00e8 al massimo quello del passo ordinario, e se possibile pi\u00f9 lento. Cos\u00ec dispone in particolare il regolamento della Milizia di Stato di New York (1858), che ammette appunto il passo ordinario solo quando la distanza dal luogo della sepoltura \u00e8 considerevole (articolo 319). Lo standard militare moderno tende a dimezzare il tempo di marcia comune e ad eseguire la marcia funebre a 60 bpm. Il passo funebre \u00e8 comunque il pi\u00f9 lento tra i passi di marcia e si situa pertanto al limite estremo opposto al tempo di \"quickstep\".\nRitmo.\nIl ritmo tipico della marcia funebre \u00e8 in gran parte puntato. La nota successiva a quella puntata dura di norma un quarto del movimento al quale appartiene, ma in alcune composizioni si riduce a un ottavo (cos\u00ec nel secondo movimento dell\"Eroica\" e nella \"Marcia funebre in memoria di Rikard Nordraak\" (1866) di Grieg, dove le note brevi sono biscrome). Czerny codifica il ritmo delle marce solenni, da parata e funebri nei due modi che seguono.\n&lt;score vorbis=1&gt;\\relative d { \\clef bass \\tempo 4=60 \\key d \\minor &lt;d f a&gt;4 &lt;d f a&gt;8. &lt;d f a&gt;16 &lt;d f a&gt;4 &lt;d f a&gt;4 }&lt;/score&gt;\n&lt;score vorbis=1&gt;\\relative d { \\clef bass \\tempo 4=60 \\key d \\minor &lt;d f a&gt;4. &lt;d f a&gt;16 &lt;d f a&gt;16 &lt;d f a&gt;4 &lt;d f a&gt;4 }&lt;/score&gt;\nTonalit\u00e0.\nLe marce funebri sono scritte in massima parte in modo minore, ma la regola soffre eccezioni illustri: ad esempio, le marce funebri di H\u00e4ndel sono in modo maggiore. La linea melodica \u00e8 poco estesa e cupa, e spesso ricorre alla ripetizione delle note. Un intervallo di terza minore ascendente pu\u00f2 caratterizzare il tema principale.\nNella forma invalsa nell'Ottocento il brano include un trio in modo maggiore, scritto spesso nella tonalit\u00e0 parallela, nella relativa, o in quella della sottodominante di quest'ultima. Questa sezione pu\u00f2 rappresentare un episodio pietoso, o consolatorio, o eroico, o a volte (come nel caso specifico del capolavoro chopiniano) di interpretazione complessa, oppure pu\u00f2 voler sublimare la morte in mistero positivo.\nEsempio: Chopin.\nCome si vede nel grafico, la marcia funebre di Chopin espone subito tutte le caratteristiche del genere: il brano in tempo \"lento\" si apre con una serie di note ripetute in un ritmo puntato. Alla battuta 3, si nota il salto di una terza minore ascendente () dal primo al terzo grado della scala, che conferisce tipicamente un senso di malinconia. La tonalit\u00e0 \u00e8 si\u266d minore.\nOrganico.\nLe marce funebri si prestano ad essere eseguite da complessi di fiati, che consentono una maggiore potenza sonora negli spazi aperti, come richiesto da cerimonie funebri e processioni. Le ragioni della predilezione degli aerofoni non sono per\u00f2 meramente pratiche, bens\u00ec anche simboliche: in questo senso, discendono dall'associazione biblica tra la morte e gli strumenti a fiato come il flauto e la tromba.\nNormale \u00e8 anche l'impiego dei tamburi (eventualmente in sordina), di derivazione militare. Quando, all'inizio dell'Ottocento, non era comune l'uso di questi strumenti in orchestra, il compositore suppliva con gli archi nei registri bassi: essi simulano le percussioni sfruttando la difficolt\u00e0 dell'orecchio di riconoscere l'altezza dei suoni gravi, che paiono quasi indeterminati. Anche il pianoforte, in quanto strumento a corde percosse, pu\u00f2 facilmente imitare il tamburo.\nGli idiofoni sono apprezzati per la loro capacit\u00e0 di riprodurre il suono delle campane a morto.\nGeneri affini.\nMusica funebre.\nSul piano del contenuto, la marcia funebre appartiene alla pi\u00f9 generica \"musica funebre\", che include forme espressive diverse dalla marcia, alcune delle quali sono affidate al canto. Un'altra di queste forme \u00e8 il \"requiem\", che si situa nell'ambito della musica liturgica. Negli Stati Uniti la contaminazione delle tradizioni europee e africane della banda militare e dello \"spiritual\" ha originato la tradizione del \"jazz funeral\", tipica di New Orleans, nella quale un complesso d'ottoni accompagna il funerale con inni e canti funebri a tempo di marcia.\nParodie.\nL'inconfondibilit\u00e0 delle sue caratteristiche e la possibilit\u00e0 di sfruttare i suoi stereotipi fa della marcia funebre un genere che ben si presta all'uso parodistico e scherzoso, fino al limite del grottesco.\nOltre che nella prima sinfonia mahleriana, dove per\u00f2 la parodia assume un tono spettrale, ne troviamo un celebre esempio nella \"Marcia funebre per una marionetta\" (1872) di Gounod, divenuta famosa negli anni 1950-1960 come sigla della serie televisiva \"Alfred Hitchcock presenta\" e legatasi nell'immaginario collettivo alla figura del grande regista inglese. Nota \u00e8 pure la \"Marcia funebre sulla morte d'un pappagallo\" (1858) di Alkan, surreale composizione per fiati e coro che si prende gioco di Rossini, Gossec e Beethoven. Il titolo italiano scherzoso del \"Kleiner Trauermarsch\" mozartiano (\"Piccola marcia funebre del Signor Maestro Contrappunto\") ha indotto a sospettare un'autoparodia del Concerto per pianoforte e orchestra n. 16, ma l'opinione non \u00e8 sufficientemente condivisa.\nL'umorista francese Alphonse Allais ha \u00abscritto\u00bb una \"Marche fun\u00e8bre compos\u00e9e pour les fun\u00e9railles d'un grand homme sourd\", una partitura completamente bianca recante l'indicazione di tempo \"Lento rigolando\" (ispirata al verbo colloquiale \"rigoler\", \u00abscherzare\u00bb).\nImpiego pratico.\nLa marcia funebre pu\u00f2 accompagnare i funerali di Stato o le esequie di personalit\u00e0 illustri della vita civile, militare, politica e culturale.\nUn altro diffuso impiego si riscontra nelle processioni del Tempo di Passione della tradizione religiosa spagnola e italiana. In Italia meridionale le marce funebri popolari hanno avuto un'enorme fortuna, e le bande musicali ne eseguono interi repertori nelle lunghe manifestazioni della Settimana santa.\nRispetto alle elaborate marce funebri della musica colta, in quelle popolari destinate ai complessi di fiati non \u00e8 infrequente trovare schemi uniformi, magari semplici ma d'effetto, in grado di comunicare strazio e commozione: cos\u00ec il ritmo chiaramente scandito dalle percussioni, che si innesta sul lamento triste degli ottoni e prepara l'ingresso di temi ampi e dolci, i quali possono essere affidati ai legni e accompagnati da un controcanto.\nMarce funebri.\nMusica bandistica.\nUn'elencazione esaustiva delle innumerevoli marce funebri per banda composte tra Ottocento e Novecento \u00e8 praticamente impossibile. Qui di seguito si riportano soltanto quelle degli autori di maggior rilievo o citate in una pubblicazione.\nMusica cinematografica.\nQuando sfruttano la marcia funebre, le colonne sonore cinematografiche attingono spesso al repertorio classico (con una netta prevalenza dei due celebri lavori di Chopin e Gounod), ma a volte si servono anche di brani originali. Tra le marce funebri non originali della tradizione popolare ha avuto risalto \"Cristo alla colonna\" di Giuseppe Bellisario, usata da Giuseppe Tornatore nel film \"L'uomo delle stelle\". Gli esempi che seguono sono invece originali."}
{"id": "1707946", "revid": "28592", "url": "https://it.wikipedia.org/wiki?curid=1707946", "title": "Liberali", "text": ""}
{"id": "1707957", "revid": "200568", "url": "https://it.wikipedia.org/wiki?curid=1707957", "title": "Sofija", "text": ""}
{"id": "1707972", "revid": "110157", "url": "https://it.wikipedia.org/wiki?curid=1707972", "title": "Feel Good Lost", "text": "Feel Good Lost \u00e8 l'album di debutto dei Broken Social Scene. Fell Good Lost \u00e8 un album quasi interamente strumentale, anche se in alcune canzoni sono presenti le voci di Leslie Feist e Kevin Drew.\nTracce.\nTutte le canzoni sono scritte da Brendan Canning e Kevin Drew."}
{"id": "1707975", "revid": "322321", "url": "https://it.wikipedia.org/wiki?curid=1707975", "title": "Antonino Fa\u00e0 di Bruno (vescovo)", "text": "\u00c8 stato vescovo di Asti tra il 1818 ed il 1829.\nBiografia.\nNato da una nobile famiglia dell'alessandrino, nel 1570, Giovanni Matteo Fa\u00e0, Signore di Fontanile, acquist\u00f2 dalla famiglia Scarampi una parte del loro feudo nel Monferrato diventando poi nel 1580 signore di Bruno con il titolo di marchese.\nComp\u00ec gli studi nel seminario di Alessandria dove venne ordinato sacerdote.\nSi laure\u00f2 in teologia e diritto canonico civile a Torino e venne mandato per il suo primo incarico come coadiutore del parroco di Bruno, feudo paterno.\nDal 1789 comp\u00ec gli studi di perfezionamento presso la Regia Congregazione della Madonna di Superga e dopo cinque anni torn\u00f2 a Bruno per motivi di salute.\nNel 1795 venne nominato abate perpetuo della prevostura e insigne collegiata di Desana, nei pressi di Vercelli.\nDopo 22 anni, all'et\u00e0 di 55 anni ricevette la nomina a vescovo di Asti.\nGiungendo ad Asti trov\u00f2 la diocesi governata dal canonico Dani, assertore dell'assolutismo regio, affiancato dal capitolo della Cattedrale.\nEgli assunse l'incarico in modo retto e responsabile, collaborando con tutte le figure politiche ed ecclesiastiche della citt\u00e0; non a caso Pio VII che ebbe modo di incontrarlo, lo paragon\u00f2 a Carlo Borromeo.\nIl suo episcopato fu comunque molto travagliato a causa del contrasto tra il clima di restaurazione che si respirava in tutto il regno ed i primi ideali risorgimentali.\nFu sepolto nella tomba del convento dei padri serviti attiguo alla chiesa di Santa Caterina ad Asti; le spoglie furono poi traslate nel 1850 all'interno della chiesa dietro all'altare maggiore.\nGenealogia episcopale.\nLa genealogia episcopale \u00e8:"}
{"id": "1707980", "revid": "729019", "url": "https://it.wikipedia.org/wiki?curid=1707980", "title": "Casa mia (Tot\u00f2)", "text": "Casa mia \u00e8 il titolo di un brano musicale, scritto e musicato da Tot\u00f2, nel 1951, poi portato al successo da Giacomo Rondinella (Fonit 13823), venne inserito nella colonna sonora del film \"Dov'\u00e8 la libert\u00e0...?\" (1954) di Roberto Rossellini, interpretato da Tot\u00f2 e da quella che, solo qualche mese pi\u00f9 tardi, sarebbe divenuta la sua compagna di vita, Franca Faldini.\nCoerente al contesto presentato nella trama cinematografica, la canzone \u00e8 cantata da Rondinella, nella parte di un galeotto-artista un po' smemorato, aiutato da un suggeritore improvvisato, l'amico Salvatore Lo Jacono (Tot\u00f2). L'episodio d\u00e0 l'opportunit\u00e0 a Tot\u00f2 di dar vita a una scenetta, allo stesso tempo, garbata e dal forte tasso comico.\nTra le prime incisioni discografiche di \"Casa mia\", l'interpretazione di Nino Marletti (Fonit 13700), accompagnato dall'orchestra diretta da Alfredo Giannini, accanto alle versioni musicali di voci note, da Franco Ricci a Lino Mattera, e, pi\u00f9 recentemente (1999) per WMG, da Ida Rendano.\nNegli anni '80, Vincenzo Mollica ha incluso questa canzone, nella versione di Rondinella, nella tripla antologia storica Le canzoni di Tot\u00f2 vol. 2 (CGD 2292 46307-1), pubblicata dalla Compagnia Generale del Disco, in collaborazione con la Fonit Cetra, all'interno della collana \"Palcoscenico\", come brano d'apertura del lato A del primo disco."}
{"id": "1707981", "revid": "123202731", "url": "https://it.wikipedia.org/wiki?curid=1707981", "title": "Riserva naturale Stornara", "text": "La riserva biogenetica naturale Stornara \u00e8 un'area naturale protetta situata tra Puglia e Basilicata, sullo Ionio, ed \u00e8 gestito dai Carabinieri Comando Ufficio Territoriale per la Biodiversit\u00e0 Martina Franca\nStoria.\nLa riserva statale \u00e8 stata istituita con decreto del Ministero dell'Ambiente del 1997, ed \u00e8 il risultato dell'unione di due riserve confinanti: la Riserva naturale Stornara (1.456 ettari, istituita nel 1977 in provincia di Taranto) e la Riserva naturale Marinella Stornara (45 ettari, istituita nel 1977 in provincia di Matera).\nTerritorio.\nLa riserva si estende per 1.501 ettari nella fascia costiera dell'Arco Ionico tarantino. Conserva alcune zone umide, come il Lago Salinella. Lungo la costa, seppure non a ridosso del mare, il paesaggio \u00e8 scandito dalla presenza di alcune torri costiere: Torre Mattoni e Torre Lato.\nComuni.\nIl territorio ricade nella parte occidentale della provincia jonica, ovvero nei comuni di Castellaneta, Ginosa, Massafra e Palagiano, e nel confinante comune di Bernalda nel materano.\nFlora.\nNella riserva viene tutelato il bosco costiero formato da una pineta di pini d'Aleppo (\"Pinus halepensis\"), una conifera tipicamente mediterranea.\nLa flora costiera \u00e8 quella tipica mediterranea: \"Pistacia lentiscus\", \"Myrtus communis\", \"Rosmarinus officinalis\", \"Juniperus phoenicea\", \"Juniperus oxycedrus\" subsp. \"Macrocarpa\", \"Phillyrea latifolia\", \"Asparagus acutifolius\", \"Lonicera implexa\", \"Rhamnus alaternus\", \"Smilax aspera\", \"Rubia peregrina\".\nTra le piante rare, si segnala la presenza di \"Helianthemum sessiliflorum\", \"Ophrys tarentina\" e \"Romulea rollii\".\nFauna.\nIl nome \"stornara\" deriva dai numerosi storni (\"Sturnus vulgaris\") che vi migrano in inverno. Molte altre specie di uccelli sono presenti nella riserva, si acquatici quali l'airone rosso e l'airone cenerino, la beccaccia, il germano reale, la cicogna bianca, lo svasso e l'oca selvatica. Molti gli uccelli boschivi quali il colombo selvatico, il corvo, la gazza, il pettirosso, la capinera, il cuculo ed il picchio rosso. I mammiferi pi\u00f9 comuni sono sicuramente i roditori come la lepre, l'arvicola campestre e il topo quercino e animali come la volpe, il riccio, l'istrice, il tasso, il gatto selvatico ed il cinghiale."}
{"id": "1707983", "revid": "2014155", "url": "https://it.wikipedia.org/wiki?curid=1707983", "title": "Ottone V di Baviera", "text": "Biografia.\nOttone era figlio di Ludovico IV e di Margherita d'Olanda. Alla morte del padre, nel 1347, gli successe come duca di Baviera e margravio di Brandeburgo, insieme ai suoi cinque fratelli. Nel 1349, nella divisione dei territori, ricevette la Baviera Superiore, insieme ai suoi fratelli Ludovico V e Ludovico il romano.\nNel 1351, insieme al fratello Ludovico VI, ottenne il margraviato di Brandeburgo, cedendo in cambio tutta la Baviera Superiore a Ludovico V. Nel 1356, con la Bolla d'oro, Ottone e il fratello vennero elevati al titolo di Principi elettori.\nOttone per\u00f2 era ancora minorenne, e pertanto venne posto sotto la tutela del fratello Ludovico V e cresciuto nei territori olandesi. Nel 1360 divenne maggiorenne e nel 1365 divenne l'unico margravio di Brandeburgo, a seguito della morte di Ludovico VI.\nNel 1364 aveva gi\u00e0 stabilito, insieme al fratello Ludovico VI, che a succedere loro nel margraviato sarebbe stato l'imperatore Carlo IV. Comunque Carlo invase il Brandeburgo nel 1371 e Ottone dopo due anni si ritir\u00f2 in Baviera dal fratello Stefano II, dopo aver ricevuto un congruo indennizzo in denaro.\nMatrimonio.\nNel 1366 Ottone spos\u00f2 Caterina di Boemia, figlia di Carlo IV e Bianca di Valois, gi\u00e0 vedova di Rodolfo IV d'Asburgo, senza avere figli."}
{"id": "1707984", "revid": "536103", "url": "https://it.wikipedia.org/wiki?curid=1707984", "title": "Trilogia sulla giovinezza inquieta", "text": ""}
{"id": "1707985", "revid": "110157", "url": "https://it.wikipedia.org/wiki?curid=1707985", "title": "You Forgot It in People", "text": "You Forgot It in People \u00e8 il secondo album discografico dei Broken Social Scene pubblicato dalla Ars &amp; Craft. Acclamato dalla stampa musicale da ottimi giudizi, vinse una nomination ai Juno Awards, nella categoria \"Miglior Album di Musica Alternativa\". Alcune delle canzone non inserite nell'album, sono state inserite nel successivo b-sides, \"Bee Hives\".\nTracce.\nTutte le canzoni sono scritte da Brendan Canning e Kevin Drew."}
{"id": "1707989", "revid": "1869172", "url": "https://it.wikipedia.org/wiki?curid=1707989", "title": "Bee Hives", "text": "Bee Hives \u00e8 una raccolta di B-sides e inediti del gruppo indie rock Broken Social Scene."}
