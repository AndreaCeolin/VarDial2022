{"id": "1687095", "revid": "92723", "url": "https://it.wikipedia.org/wiki?curid=1687095", "title": "Herbert Shelton", "text": "Insieme anche a John Henry Tilden, Albert Moss\u00e9ri, Raymond Dextreit, \u00e8 stato uno dei padri fondatori della corrente naturopatica chiamata igienismo, o igiene naturale.\nAutore di numerosi libri e ricerche, la sua opera maggiore fu \"Il digiuno pu\u00f2 salvarvi la vita\" nel quale riporta le sue esperienze e casistiche nel suo studio sul digiuno fra i suoi pazienti, nell'arco di numerosi anni.\nShelton afferma che la cottura altera il valore nutritivo dei cibi e che un corpo sano ha la capacit\u00e0 di ristabilirsi dalla malattia senza ausilio dell'intervento medico. Aspramente criticato dai suoi contemporanei per il suo sostegno mostrato alla pratica del digiuno contro quella dei trattamenti medici.\nBiografia.\n1895. Alla sua nascita, prematura, da una gravidanza durata solo sette mesi, avvenuta il 6 ottobre a Wylie (Texas), Shelton pesava appena 1,4\u00a0kg. Si racconta che il parto avvenne durante un temporale in una fattoria in rovina e il neonato fu tenuto al caldo all'interno di una scatola di sigari in legno posta vicino a una stufa in acciaio. I suoi genitori, Thomas Mitchell Shelton e Mary Frances Gutherie Shelton, ferventi religiosi cristiani, lo invogliarono a studiare le sacre scritture. Gi\u00e0 da bambino Shelton nutriva interesse per gli animali, osservandone in special modo le attitudini comportamentali durante la malattia e il loro ristabilimento. Quello che lo intrigava in modo particolare era il digiuno praticato dagli animali della fattoria in cui viveva, allorch\u00e9 cadevano ammalati.\n1901. La famiglia si trasferisce a Greenville (Texas).\n1911. Viene influenzato dagli scritti del naturopata Bernarr Macfadden pubblicati sulla rivista \"Physical Culture\", per cui inizia a interessarsi della ricerca sulla salute. Conosce cos\u00ec tramite articoli di giornale la pratica del digiuno e la dieta crudista, iniziando a diminuire il consumo di cibi cotti a favore di noci, frutta e verdura fresca. La sua corporatura \u00e8 quella di un giovane atletico e robusto che inizia a praticare il sollevamento pesi. Mentre sua madre era consenziente alle scelte del figlio, il padre \u00e8 nettamente contrario e cerca in tutti i modi di dissuaderlo. Tramite Macfadden, ha modo di conoscere e studiare l'opera di Russell Thacher Trall ( \"The True Healing Art\") e quella di Sylvester Graham.\n1913. L'ultimo anno di scuola secondaria, Shelton, conosce al \"Century Medical and Hygiene\" dottori e insegnanti dediti alla ricerca sulla \"guarigione senza medicamenti\": Robert Walker, Felix Oswald, Charles Page, Isaac Jennings e Thomas Low. Lo stesso Shelton sperimenta positivamente su s\u00e9 stesso tre giorni di digiuno descrivendo questa esperienza come \"energetica e ringiovanente\".\n1917. Durante la prima guerra mondiale Shelton, in quanto pacifista, viene arrestato e imprigionato per avere pubblicamente manifestato contro la guerra e la non violenza. Viene comunque arruolato nell'esercito dove svolge la mansione di \"sorvegliante delle cucine\" (\"KP duty\") e meccanico. Continua da autodidatta a studiare igiene naturale a interessarsi ai lavori di William Alcott, James Jackson, Mary Gove, Harriet Austin e John Henry Tilden (cercando anche minuziosamente nella Bibbia tutti i riferimenti al digiuno). La conclusione a cui perviene \u00e8 che \"il sistema medico \u00e8 il pi\u00f9 pericoloso di tutti\".\n1919. Shelton studia al \"college\" di Fiscultopatia di Bernarr Macfadden a Chicago e durante i corsi di specializzazione come interno al Sanatorio Crane a Elmhurst (Illinois) oltre che ai sanatori di Lindlahr e Sahler. Successivamente proseguir\u00e0 il suo corso di perfezionamento al \"Peerless College\" di Chiropratica nell'Illinois e come internato alla \"Crandall Health School\" della Pennsylvania.\n1921. All'et\u00e0 di 25 anni Shelton sposa Ida Pape (allora ventunenne) e si trasferisce nella citt\u00e0 di New York per studiare alla scuole americane di chiropratica e di naturopatia dove consegue la laurea in naturopatia e letteratura naturopatica.\n1922. Pubblica in proprio il suo primo libro, \"Fundamentals of Nature Cure\" ma, osservando con attenzione il Movimento d'Igiene Naturale (lanciato nel 1832 da Isaac Jennings e Sylvester Graham), egli ne mut\u00f2 il titolo in \"An Introduction to Natural Hygiene\". Il libro non venne gradito dai naturopati d'allora, a causa dell'ampia trattazione dell'\"igiene naturale\" a scapito della cura naturale \"tout court\". In questo periodo il ventisettenne Shelton si rende conto che il Movimento d'Igiene Naturale, promosso da Isaac Jennings e Sylvester Graham nel 1832 costituiva un sistema distinto che ha solo la necessit\u00e0 di essere messo a punto e tenuto separato dalla altre discipline naturopatiche. Shelton continua il suo corso di perfezionamento al \"Peerless College of Chiropractic\" (Illinois) e come internato alla \"Crandall Health School\" (Pennsylvania).\n1924. Shelton e sua moglie Ida hanno un figlio che chiameranno Bernarr.\n1925. Shelton comincia a scrivere sul periodico \"Physical Culture\" pubblicato da McFadden con la tirata di 1 milione di copie. Insieme a G. R. Clements fonda la rivista \"How to Live\" che chiude quasi subito. Scrive per il quotidiano \"New York Evening Graphic\" dove critica decisamente i trattamenti medici, suscitando scalpore nell'opinione pubblica e reazioni contrastanti.\n1927. In questo periodo Shelton \u00e8 continuamente perseguitato nella sua attivit\u00e0 di igienista dai sostenitori della \"dottrina medica\" e dalla polizia. Viene tre volte arrestato, imprigionato e tre volte multato per aver svolto la professione medica senza autorizzazione. Gli arresti continuarono periodicamente nel corso dei tre decenni successivi, mentre continua instancabile a fare conferenze e campagne propagandistiche per far valere le sue idee. Shelton lascia il \"New York Evening Graphic\" in quanto non ama cooperare con la politica pubblicitaria del giornale. Tra le varie vicissutidini legali e penali la sua attivit\u00e0 non cessa, anzi ha un certo riscontro popolare.\n1928. Shelton e famiglia si trasferiscono a San Antonio (Texas) e apre sette \"Scuole delle Salute\" (\"Health School\") dove le persone seguono il corso relativo ai loro digiuni. Pubblica \"Human Life Its Philosophy &amp; Laws\", rifacendosi a Sylvester Graham, Trall, Jennings, Walker, Page e altri pionieri dell'igiene naturale.\n1929. Ida mette al mondo una figlia, Willodeen, al culmine della Grande Depressione. Difficolt\u00e0 a sbarcare il lunario per gli Shelton.\n1931. La pubblicazione del nono libro (\"The Hygienic Care of Children\"), tratto da conferenze fatte in varie universit\u00e0 nel giro di oltre vent'anni, lo fa diventare molto popolare.\n1932. Shelton viene ancora imprigionato e rilasciato ripetutamente per la pratica illegale della professione medica. Infine trovato colpevole dell'accusa di violazione del \"Medical Practice Act\", sconta 30 giorni di carcere al Rikers Island.\nShelton ha un suo programma radiofonico che tratta di salute intitolato \"Igienismo e digiuno\".\nPer mantenersi Shelton e sua moglie si adattano a fare i lavori pi\u00f9 umili.\nLo stacanovista Shelton allo stesso tempo fa conferenze a livello internazionale che proseguiranno nei due decenni avvenire, ma che alla fine intaccheranno il suo sistema nervoso e il suo intero organismo.\nIn questo anno il giovane Esser inizia la sua pratica con Shelton.\n1934. Pubblica \"The Hygienic System\"\" (\"il sistema igienista\"), un'opera divisa in sette volumi con i seguenti titoli:\n1935. Sono pubblicati altri suoi libri:\n1939. Dopo i precedenti tentativi falliti, Shelton riesce a fondare una rivista mensile sull'igienismo (\"Hygienic Review\") che si rif\u00e0 ai precetti di Tilden. Il giornale ha come obiettivo quello di informare con continuit\u00e0 sui vari aspetti dell'Igienismo (i sette stadi della malattia, la salute messa a rischio dall'assunzione di farmaci, le pratiche pericolose realizzate dagli uomini di medicina), fornendo loro per intero i \"i requisiti fondamentali della vita\". La rivista ottiene un enorme successo (bench\u00e9 scarsi profitti) e gli articoli inizialmente sono quasi esclusivamente scritti Shelton. Al suo apogeo la rivista conta circa 1900 ricercatori sulla salute.\n1940. Dopo la morte di John Henry Tilden (1940), Shelton viene a rappresentare di fatto l'ultimo collegamento ai pionieri igienisti del XIX secolo. Il lavoro di rivisitazione e divulgazione di principi igienisti graver\u00e0 tutto sulle spalle di Shelton, Claunch, Esser e Gian-Cursio.\n1942. Shelton viene accusato di omicidio colposo per aver praticato un \"trattamento a un essere umano senza un regolare attestato di professione medica\" portando la paziente in questione (John Gillis) alla morte mediante il digiuno. Esce \"Health for All\", un libro che avr\u00e0 per molti anni un grande successo commerciale e diverse ristampe.\n1943. Gandhi, ispirato dal suo lavoro, invita Shelton in India per un periodo di 6 anni ma, a causa della seconda guerra mondiale, il progetto venne abbandonato. Mahatma Gandhi venne molto influenzato da \"The Science and Fine Art of Fasting\", uno dei libri di Shelton che di frequente consultava prima di intraprendere digiuni pubblici (ne fece 17 nell'arco della sua vita) per protesta contro l'occupazione britannica.\n1945. In uno sfortunato incidente, a causa di un calcio sferratogli da un cavallo, perde diversi denti nel giro di un periodo di tempo abbastanza lungo, che gli causer\u00e0 problemi di masticazione.\n1945. Nel corso di quest'anno il nome di Shelton lo troviamo sotto diversi soprannomi tra i quali: \"\"Sandbur of the Rio Grande\", \"The Diamond in the Rough\", \"The Quack\"\" e \"The Workaholic\".\n1947. Shelton e sua moglie sovraintendono a dei digiunanti alla \"Scuola della Salute\". Nel decennio 1940-1950 Shelton viene sovente arrestato, incarcerato e tormentato dalla medicina ufficiale statunitense. Nonostante tutto, persevera nel suo intento assistendo a migliaia di digiuni, con conseguente iperattivit\u00e0 e responsabilit\u00e0 crescenti. La \"Scuola della Salute\" sheltoniana cambia per la sesta volta residenza.\n1948. Viene formata a New York una societ\u00e0 a livello federale costituita da otto membri, chiamata \"American Physiological and Hygienic Society\", ribattezzata nel 1949 \"American Natural Hygiene Society\", di cui facevano parte 400 membri con Shelton come presidente. Vivian Virginia Vetrano frequenta la \"Scuola della Salute\" di Shelton. A cominciare dalla met\u00e0 degli anni cinquanta la Vetrano si unir\u00e0 alla causa igienista, facendo conferenze insieme a Shelton, studiando intensamente e scrivendo articoli.\n1949. Shelton \u00e8 il presidente di numerose case di soggiorno per digiunatori che sorgono un po' dovunque negli Stati Uniti e pubblica \"Basic Principles of Natural Hygiene\" (I principi di base dell'igiene naturale\").\n1956. Shelton viene nominato membro per conto terzi al convegno del \"Partito Vegetariano\" tenutosi a New York.\n1958. Shelton pubblica \"The Road to Health Via Natural Hygiene\" e \"Human Beauty: Its Culture &amp; Hygiene\".\n1959. Un'azienda produttrice di mais fa una donazione di 50.000 dollari (somma importante consistente all'epoca) per la costruzione di una nuova \"Scuola della Salute\" con la possibilit\u00e0 di accogliere 40 posti per digiunanti. Herbert M. Shelton ha adesso 64 anni, con alle spalle 30.000 digiuni supervisionati (dall'inizio della sua carriera) e 30 pubblicazioni cartacee. Viene in questo momento riconosciuto a livello mondiale per i suoi lavori rivoluzionari nel campo della salute.\n1961. Shelton pubblica \"Rubies in the Sand\" (\"rubini nella sabbia\").\n1964. Il periodico \"Hygienic Review\" fondato da Shelton compie 25 anni.\n1965. Virginia Vetrano, gi\u00e0 collaboratrice di Shelton, ottenuto il dottorato in medicina, decide di lavorare a tempo pieno alla \"Health School\" di Shelton.\n1968. Shelton pubblica \"Man's Pristine Way of Life\".\n1972. Nel 1972, all'et\u00e0 di 77 anni, Shelton \u00e8 costretto a stare sempre a letto a causa di una malattia neuromuscolare degenerativa (forse la malattia di Parkinson). Morir\u00e0 tredici anni pi\u00f9 tardi, senza essere stato capace di migliorare la sua stessa salute. I suoi contemporanei rimasero molto impressionati nel vederlo incapace di camminare, parlare o scrivere normalmente, come era solito fare un tempo.\n1974. Scrive il suo ultimo libro sul digiuno (\"Fasting for Renewal of Life\"), ma continua comunque a scrivere fino al 1980 per la rivista igienista.\n1975. Fallisce il progetto fatto in collaborazione con la Vetrano di varare un'universit\u00e0 igienista a causa di dissesto finanziario.\n1978. Un altro paziente muore in una delle sue scuole, questa volta apparentemente per attacco cardiaco. Si trattava di un uomo (Hal Conrad) di 49 anni che, condannato dalla diagnosi medica a subire una colostomia e un'ileostomia (e a portare un sacchetto per le feci), decide di digiunare in una clinica di Shelton. Venne fatta una richiesta affinch\u00e9 l'uomo potesse essere trasferito all'ospedale, dove muore per un attacco cardiaco. La moglie del deceduto esige come risarcimento da Shelton la somma di 890.000 dollari.\n1980. Dopo 17 anni la Vetrano decide di aprire una scuola della salute in proprio a Brownsville, in Texas. La \"Health School\" di Shelton sotto la nuova gestione non dura a lungo. Il 1980 segna anche l'anno dell'ultimo numero della \"Hygienic Review\".\n1983. Dopo due lunghi anni di battaglia legale, Shelton perse la precedente causa. Il verdetto, che lo vedeva condannato per accusa di omicidio colposo e al versamento della somma stabilita di 890.000 dollari, fu per Shelton la rovina con la conseguente chiusura della scuola.\n1985. Shelton muore all'et\u00e0 di 90 anni\nOpere.\nRiportiamo qui parte della delle pubblicazioni della prolifica produzione scheltoniana."}
{"id": "1687101", "revid": "144796", "url": "https://it.wikipedia.org/wiki?curid=1687101", "title": "Ernesto Ludovico d'Assia-Darmstadt", "text": ""}
{"id": "1687107", "revid": "712828", "url": "https://it.wikipedia.org/wiki?curid=1687107", "title": "Galley-La Company", "text": ""}
{"id": "1687112", "revid": "984922", "url": "https://it.wikipedia.org/wiki?curid=1687112", "title": "Stazione meteorologica di Paularo", "text": "La stazione meteorologica di Paularo \u00e8 la stazione meteorologica di riferimento relativa alla localit\u00e0 di Paularo.\nCoordinate geografiche.\nLa stazione meteo si trova nell'Italia nord-orientale, in Friuli-Venezia Giulia, in provincia di Udine, nel comune di Paularo, a 690 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,8\u00a0\u00b0C; quella del mese pi\u00f9 caldo, luglio, \u00e8 di +18,1\u00a0\u00b0C ."}
{"id": "1687115", "revid": "1000783", "url": "https://it.wikipedia.org/wiki?curid=1687115", "title": "Carlotta Aglae d'Orl\u00e9ans", "text": ""}
{"id": "1687121", "revid": "1845221", "url": "https://it.wikipedia.org/wiki?curid=1687121", "title": "Stazione meteorologica di Pontebba", "text": "La stazione meteorologica di Pontebba \u00e8 la stazione meteorologica di riferimento relativa alla localit\u00e0 di Pontebba.\nCoordinate geografiche.\nLa stazione meteo si trova nell'Italia nord-orientale, in Friuli-Venezia Giulia, in provincia di Udine, nel comune di Pontebba, a 562 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -2,3\u00a0\u00b0C; quella del mese pi\u00f9 caldo, luglio, \u00e8 di +18,6\u00a0\u00b0C ."}
{"id": "1687123", "revid": "1258", "url": "https://it.wikipedia.org/wiki?curid=1687123", "title": "Zeppole di S. Giuseppe", "text": ""}
{"id": "1687125", "revid": "40858", "url": "https://it.wikipedia.org/wiki?curid=1687125", "title": "OOXML", "text": ""}
{"id": "1687126", "revid": "1318658", "url": "https://it.wikipedia.org/wiki?curid=1687126", "title": "Maria Luisa Elisabetta di Borbone-Orl\u00e9ans", "text": "Biografia.\nInfanzia.\nEra la figlia maggiore sopravvissuta di Filippo II di Borbone-Orl\u00e9ans, duca di Chartres e futuro duca di Orl\u00e9ans, che in seguito divenne reggente di Francia, e di sua moglie, Francesca Maria di Borbone-Francia, figlia legittimata del re Luigi XIV e della sua amante ufficiale, madame de Montespan.\nAlla nascita ricevette il titolo onorifico di \"mademoiselle d'Orl\u00e9ans\", che dopo il suo matrimonio pass\u00f2 alla sorella minore Luisa Adelaide. \nFu battezzata a Saint-Cloud il 29 luglio 1696.\nCrebbe al Palais-Royal, la residenza degli Orl\u00e9ans a Parigi, regalo del re ai genitori di suo padre, in occasione del matrimonio del figlio. Fu molto legata al padre, che l'aveva vegliata personalmente in occasione di una sua grave malattia intorno ai sei anni. Sua nonna paterna, Elisabetta Carlotta del Palatinato, scrisse nelle sue memorie che a partire da un'et\u00e0 molto precoce, Luisa Elisabetta:\n\"...era fatta tutta a suo modo, e non sorprendeva dunque che fosse come un cavallo testardo...\".\nSi ammal\u00f2 ancora di vaiolo a dieci anni e rischi\u00f2 di morire.\nMatrimonio.\nLa madre di Maria Luisa Elisabetta, Francesca Maria di Borbone-Francia era in cattivi rapporti con la sorella maggiore Luisa Francesca di Borbone-Francia, moglie di Luigi III di Borbone-Cond\u00e9, a causa del fatto che il suo matrimonio con il duca di Orl\u00e9ans le aveva conferito la precedenza a corte. Quando Maria Luisa Elisabetta fu a pranzo dal re, suo nonno materno, onore riservato ai \"fils de France\", questo episodio avrebbe alimentato la rivalit\u00e0 esistente tra le casate dei Borbone-Orl\u00e9ans e dei Borbone-Cond\u00e9.\nLa cugina, Luisa Elisabetta di Borbone-Cond\u00e9 fu proposta come possibile moglie per Carlo di Borbone-Francia, duca di Berry, terzogenito di Luigi, il Gran Delfino e di sua moglie, Maria Anna di Baviera. Quando si discusse in alternativa del matrimonio del duca di Berry invece con Maria Luisa Elisabetta, la zia avrebbe messo in giro la voce di una sua relazione incestuosa con il padre. Con l'aiuto della futura cognata Maria Adelaide di Savoia, moglie di Luigi duca di Borgogna, la scelta cadde su Maria Luisa Elisabetta.\nIl matrimonio venne celebrato il 6 luglio del 1710 nel palazzo di Versailles dal cardinale di Janson. Il banchetto di nozze fu ospitato dalla duchessa di Borgogna, Maria Adelaide. Divenuta \"petite fille de France\" ebbe diritto di avere una propria corte e sua dama d'onore fu Maria Gabriella de Durfort de Lorges, moglie di duca di Saint Simon e sua dama di compagnia sua cugina Maria Anna di Borbone-Cond\u00e9.\nL'unione con il marito fu inizialmente felice, ma in seguito gli sposi cominciarono a litigare in pubblico. Maria Luisa Elisabetta era spesso in compagnia della cognata Maria Adelaide, duchessa di Borgogna, o presso la residenza del suocero, il castello di Meudon.\nNel luglio 1711, la giovane duchessa diede alla luce, nel castello di Fontainebleau, il suo primo figlio, una bambina, che visse solo due giorni: la sua morte fu attribuita dai medici all'incidente avuto A Melun dalla chiatta che la trasportava per il trasferimento della corte da Versailles a Fontainebleau, nel quale rischi\u00f2 di perdere la vita.\nNel 1713 diede alla luce un figlio maschio al quale fu conferito il titolo di duca d'Alen\u00e7on, che visse solo pochi mesi. Il suo cuore fu portato presso il convento della Val-de-Gr\u00e2ce di Parigi dal vescovo di Sens, e il suo corpo all'abbazia di Saint-Denis. La duchessa ordin\u00f2 che le governanti del figlio continuassero a ricevere il loro stipendio annuale.\nIn occasione del doppio matrimonio di Luigi-Enrico di Borbone-Cond\u00e9, duca di Borbone con Maria Anna di Borbone-Conti (\"mademoiselle de Conti\") e di Luigi Armando II di Borbone-Conti, principe di Conti con Luisa Elisabetta di Borbone-Cond\u00e9 \"mademoiselle de Bourbon\", nello stesso anno, apparve coperta di tutti i gioielli della corona che il re le aveva prestato, per un valore di diciotto milioni di lire.\nPoco dopo divenne pubblico che il duca di Berry aveva preso come amante una delle sue cameriere. A sua volta, Luisa Elisabetta prese come amante, un certo \"monsieur La Haye\" (che fece seguito a \"monsieur de Salvert\"), concependo un piano per fuggire nei Paesi Bassi.\nDuchessa vedova.\nIl 5 maggio 1714, il marito Carlo di Borbone-Francia mor\u00ec per le lesioni interne riportate in un incidente di caccia e Luisa Elisabetta fu da questo momento conosciuta come duchessa vedova di Berry, (\"madame la duchesse de Berry douairi\u00e8re\"), titolo che mantenne fino alla sua morte. Il 16 giugno 1714, sei settimane dopo la morte del marito, diede alla luce, a Versailles, una bambina che mor\u00ec il giorno seguente.\nNel 1715, alla morte del re Luigi XIV suo padre divenne reggente per il successore, Luigi XV. Nel settembre del 1715, a Luisa Elisabetta fu dato il Palazzo del Lussemburgo come sua residenza parigina, dove dava magnifici banchetti. Uno particolarmente fastoso venne tenuto in occasione della visita di sua zia, Elisabetta Carlotta di Borbone-Orl\u00e9ans, duchessa consorte di Lorena.\nLa chiusura al pubblico dei Giardini del Lussemburgo la rese impopolare ai parigini. Dopo aver nascosto diverse gravidanze, Maria Luisa mor\u00ec il 21 luglio 1719, tre mesi dopo aver dato alla luce un bambino nato del suo amore con il capitano della sua guardia, il conte di Riom. Secondo quanto riportato da Saint-Simon, l'autopsia rivel\u00f2 che la duchessa era di nuovo incinta."}
{"id": "1687131", "revid": "984922", "url": "https://it.wikipedia.org/wiki?curid=1687131", "title": "Stazione meteorologica di Ravascletto Zovello", "text": "La stazione meteorologica di Ravascletto Zovello \u00e8 la stazione meteorologica di riferimento relativa all'omonima localit\u00e0 del territorio comunale di Ravascletto.\nCoordinate geografiche.\nLa stazione meteo si trova nell'Italia nord-orientale, in Friuli-Venezia Giulia, in provincia di Udine, nel comune di Ravascletto, in localit\u00e0 \"Zovello\", a 910 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,0\u00a0\u00b0C; quella del mese pi\u00f9 caldo, luglio, \u00e8 di +18,8\u00a0\u00b0C ."}
{"id": "1687133", "revid": "110157", "url": "https://it.wikipedia.org/wiki?curid=1687133", "title": "Maigret e gli aristocratici", "text": "Maigret e gli aristocratici (titolo originale francese \"Maigret et les vieillards\", pubblicato in traduzione italiana anche col titolo Maigret e i vecchi signori) \u00e8 un romanzo poliziesco di Georges Simenon con protagonista il commissario Maigret.\n\u00c8 il cinquantaseiesimo romanzo dedicato al celebre commissario.\nTrama.\nUn anziano ambasciatore in pensione, il conte Armand de Saint-Hilaire, viene trovato assassinato nel suo studio privato, ucciso da quattro colpi di arma da fuoco. La procura viene contattata dai servizi segreti, perch\u00e9 del caso si occupi un investigatore di alto rango. Maigret viene incaricato di risolvere il mistero e si immerge in un mondo di anziani nobili e aristocratici. Tutto ci\u00f2 ricorda al commissario la sua infanzia a Saint-Fiacre, quando suo padre svolgeva la professione di amministratore di un castello e il piccolo Jules era al tempo stesso affascinato e intimorito dai nobili che periodicamente frequentavano la tenuta. Viene arrestata l'anziana domestica, Jaquette Larrieu, la quale si rifiuta assolutamente di parlare, poi dopo qualche tempo chiede di vedere il suo confessore. Anche il prete \u00e8 anziano e le consiglia di dire la verit\u00e0. Credutosi affetto da una malattia incurabile, il conte si \u00e8 suicidato e lei, per paura che la Chiesa gli rifiutasse una sepoltura cristiana, ha simulato l'omicidio, sparando altri tre colpi sul corpo del conte, gi\u00e0 riverso a terra dopo il suicidio, e facendo poi sparire l'arma.\nEdizioni.\nIl romanzo \u00e8 stato scritto dal 15 al 21 giugno 1960 in Svizzera e pubblicato per la prima volta in Francia nel novembre dello stesso anno, presso l'editore Presses de la Cit\u00e9.\nIn Italia \u00e8 apparso per la prima volta nel 1962, tradotto da Bruno Just Lazzari, e pubblicato da Mondadori nella collana \"Romanzi di Simenon\" (n\u00b0 173). e sempre per lo stesso editore \u00e8 stato ripubblicato in altre collane o raccolte tra gli anni settanta e novanta. Nel 2008 \u00e8 stato pubblicato presso Adelphi, tradotto da Barbara Bertoni, con il titolo \"Maigret e i vecchi signori\" nella collana dedicata al commissario (parte de \"gli Adelphi\", al n\u00b0 331).\nFilm e televisione.\nTre sono stati gli adattamenti per la televisione di questo romanzo:"}
{"id": "1687135", "revid": "119991", "url": "https://it.wikipedia.org/wiki?curid=1687135", "title": "Stazione meteorologica di Ravascletto", "text": ""}
{"id": "1687139", "revid": "119991", "url": "https://it.wikipedia.org/wiki?curid=1687139", "title": "Stazione meteorologica di Zovello", "text": ""}
{"id": "1687140", "revid": "1904508", "url": "https://it.wikipedia.org/wiki?curid=1687140", "title": "Luigi di Borbone-Orl\u00e9ans", "text": "Biografia.\nInfanzia.\nI suoi nonni paterni erano Filippo I di Borbone-Orl\u00e9ans e la sua seconda moglie, Elisabetta Carlotta di Baviera Principessa Palatina; quelli materni erano Luigi XIV di Francia e la sua favorita, Fran\u00e7oise-Ath\u00e9na\u00efs di Montespan: Luigi XIV e Filippo erano fratelli, figli di Luigi XIII di Francia.\n\u00c8 stato allevato da sua madre e sua nonna, Elisabetta Carlotta del Palatinato, e guidato da Nicolas-Hubert Mongault, il figlio illegittimo di Jean-Baptiste Colbert de Saint-Pouange, un cugino di Jean-Baptiste Colbert, ministro di Luigi XIV.\nUomo pio, caritatevole e pieno di interessi culturali, prese ben poca parte alla vita politica del tempo, anche se era nota la sua ostilit\u00e0 al cardinale Guillaume Dubois nel 1723. Nel 1730 il Cardinale Fleury fece togliere al duca la carica di colonnello-generale della fanteria, un posto che aveva tenuto per nove anni; ritirandosi a vita privata, Luigi pass\u00f2 il proprio tempo principalmente nella traduzione dei Salmi e delle Lettere di Paolo.\nDuca di Orl\u00e9ans.\nSucceduto al padre come Duca d'Orl\u00e9ans nel 1723 e divenne il capo della Casa di Orl\u00e9ans. Inoltre divenne il prossimo in linea al trono di Francia fino alla nascita del primogenito di Luigi XV nel 1729. Questo perch\u00e9 il re Filippo V di Spagna, il secondo figlio del Gran Delfino e lo zio del giovane re, aveva rinunciato ai suoi diritti al trono di Francia, per s\u00e9 stesso e alla sua discendenza, sulla sua ascesa al trono di Spagna nel 1700. Anche se il reggente aveva sperato che il figlio avrebbe assunto come visibile un ruolo nel governo come aveva fatto, la carica di primo ministro \u00e8 andato al cugino pi\u00f9 grande, Luigi Enrico di Borbone-Cond\u00e8, quando il Reggente mor\u00ec.\nNel 1723, Luigi si distinse per la sua ostilit\u00e0 verso l'ex primo ministro, il cardinale Dubois. Luigi ha anche lavorato con Claude Le Blanc e Nicolas Prosper Bauyn d'Angervilliers alla carica di Segretario di Stato per la Guerra, lo stesso Luigi ha lavorato in questa posizione da 1723 al 1730.\nMatrimonio.\nNel 1721, l'ambasciatore di Francia in Russia sugger\u00ec un matrimonio tra Luigi e una delle due figlie non sposate di Pietro I di Russia: la Granduchessa Anna Petrovna (nota per la sua padronanza del francese) o con la sua sorella minore, la granduchessa Yelizaveta Petrovna. Ma l'idea di un matrimonio con una Granduchessa russa dovette essere abbandonata in quanto presto vi \u00e8 nata delle difficolt\u00e0 relative alla religione e l'ordine di precedenza. Luigi era \"solo\" un pronipote del re di Francia e come tale aveva solo il diritto di fregiarsi del titolo di Altezza Serenissima. Una granduchessa di Russia, come una figlia dello zar, doveva (e poteva) aspirare a un titolo come Altezza Imperiale. Anna Petrovna in seguito spos\u00f2 un duca di Schleswig-Holstein-Gottorp.\nUn'altra possibile sposa che fu considerata per lui, era la sua prima cugina Elisabetta Alessandrina di Borbone. Era la figlia pi\u00f9 giovane della sorella maggiore di sua madre, Luisa-Francesca di Borbone. Elisabetta Alessandrina era anche, per\u00f2, la sorella minore del suo principale rivale, il duca di Borbone.\nNel 1723, fu suggerita una principessa tedesca. Era Augusta Maria Giovanna di Baden-Baden (1704-1726), la figlia di Luigi Guglielmo, margravio di Baden-Baden e la moglie Sibilla di Sassonia-Lauenburg. Il matrimonio fu concordato da sua madre, e la piccola dote della sposa fu fissata a 80.000 lire. Il matrimonio per procura ha avuto luogo il 18 giugno 1724 a Rastatt, nel Baden-W\u00fcrttemberg, poi il 13 luglio nella citt\u00e0 di Sarry, in Francia. Si innamorarono a prima vista. Alla corte francese, la nuova duchessa d'Orl\u00e9ans era conosciuta come Jeanne de Bade.\nLa coppia ducale ebbe due figli, ma solo uno sopravvisse all'infanzia.\nMorte.\nIl 5 settembre 1725, venne celebrato il matrimonio di Luigi XV con la principessa polacca Maria Leszczy\u0144ska a Fontainebleau. In precedenza, il duca aveva rappresentato Luigi XV alla cerimonia del matrimonio per procura, che aveva avuto luogo il precedente 15 agosto a Strasburgo. La giovane regina avrebbe poi avuto molta simpatia per il duca, un uomo tranquillo e pio.\nL'anno seguente, l'8 agosto 1726, la giovane moglie del duca mor\u00ec tre giorni dopo la nascita del suo secondo figlio, al Palais-Royal a Parigi. Dopo la morte prematura della moglie, Luigi visse una vita costituita da rigide regole, fino alla sua morte nel 1752.\nMor\u00ec nel 1752, all'et\u00e0 di 48 anni, all'Abbaye de Sainte Genevi\u00e8ve, avendo perso gran parte della sua sanit\u00e0 mentale. Sul letto di morte, con l'accusa di opinioni giansenisti, gli \u00e8 stato negato la comunione dall'abate Bouettin, della chiesa di Saint-\u00c9tienne-du-Mont, ma \u00e8 stata data l'estrema unzione dal suo stesso cappellano. Luigi d'Orl\u00e9ans aveva perso tutto i suoi fratelli a parte Carlotta Agla\u00e9, la duchessa di Modena e Reggio. Fu sepolto a Val-de-Gr\u00e2ce a Parigi."}
{"id": "1687142", "revid": "984922", "url": "https://it.wikipedia.org/wiki?curid=1687142", "title": "Stazione meteorologica di Sauris", "text": "La stazione meteorologica di Sauris \u00e8 la stazione meteorologica di riferimento relativa alla localit\u00e0 di Sauris.\nCoordinate geografiche.\nLa stazione meteo si trova nell'Italia nord-orientale, in Friuli-Venezia Giulia, in provincia di Udine, nel comune di Sauris, a 1.300 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -2,2\u00a0\u00b0C; quella del mese pi\u00f9 caldo, luglio, \u00e8 di +15,0\u00a0\u00b0C ."}
{"id": "1687143", "revid": "1573940", "url": "https://it.wikipedia.org/wiki?curid=1687143", "title": "Torpedo (zoologia)", "text": "Torpedo \u00e8 un genere di torpedini della famiglia Torpedinidae.\nTassonomia.\nComprende le seguenti specie:"}
{"id": "1687151", "revid": "567822", "url": "https://it.wikipedia.org/wiki?curid=1687151", "title": "Vincent (brano musicale)", "text": "Vincent \u00e8 un brano musicale del cantautore americano Don McLean, ed \u00e8 un tributo a Vincent van Gogh. Il brano \u00e8 tratto dall'album \"American Pie\" del 1971 ed \u00e8 conosciuta anche come \"Starry, Starry Night\", parole dell'introduzione, chiaro riferimento al dipinto \"Notte stellata\" del pittore olandese. La canzone dimostra una profonda ammirazione non solo ai lavori del pittore, con vari riferimenti nel testo, ma anche all'artista stesso in quanto uomo.\nIn Italia.\nIl pezzo \u00e8 stato reso noto in Italia dallo sceneggiato televisivo \"Lungo il fiume e sull'acqua\" del 1973 di cui \u00e8 stato colonna sonora.\nFrancesco De Gregori l'ha tradotta in italiano con il titolo \"Come un anno fa\", e la sua versione \u00e8 stata incisa da Little Tony; un'altra traduzione \u00e8 stata realizzata ed incisa da Roberto Vecchioni. Il gruppo punk rock dei NOFX ha creato una cover di questa canzone, inserendola nell'album \"45 or 46 Songs That Weren't Good Enough to Go on Our Other Records\".\nIl brano \u00e8 stato utilizzato nell'episodio dei Simpsons \"E le stelle stanno a guardare\", e nell'episodio \"Survival of the Fittest\" della settima stagione di \"Supernatural\".\nDel brano ne ha fatto una cover anche Ronan Keating contenuta nell'album \"Songs for My Mother\", raccolta di cover pubblicata nel marzo 2009 dall'etichetta discografica Polydor.\nNel 2019 la canzone viene citata pi\u00f9 volte nel film \"Tutto il mio folle amore\", come tema portante della trama. "}
{"id": "1687155", "revid": "1318658", "url": "https://it.wikipedia.org/wiki?curid=1687155", "title": "Guaraldi (casa editrice)", "text": "Guaraldi \u00e8 una casa editrice italiana fondata nel 1971 a Bologna da Mario Guaraldi che trasfer\u00ec quasi subito la sua sede a Firenze e infine a Rimini.\nLe origini.\nLa \"prima\" Guaraldi nasce nel 1971 con un'unica collana, \"Ipotesi\", suddivisa in tre sezioni: \"Informazione e cultura\", \"Passato e futuro\" e \"Presente imperfetto\", cui ben presto si aggiungono \"La Sfinge\" per la psicoanalisi e \"Le Frontiere dell'Educazione\". Il gruppetto che la anima \u00e8 formato, oltre che dal fondatore Mario Guaraldi, da giovani ricercatori come Giovanni Bechelloni, Mario Caciagli, Valentino Baldacci e da giovani graphic designer come Andrea Rauch.\nLe prime pubblicazioni.\nI primi titoli pubblicati, di grande rilevanza in ambito sociologico, pedagogico e politico sono: \nSempre in quel periodo la casa editrice pubblica le prime traduzioni italiane di:\nDa ricordare, sempre degli anni Settanta:\nNon meno importanti i testi di psicoanalisi della prima generazione freudiana, da Sandor Ferenczi a Ernest Jones (\"Estetica, sociologia, politica\", 1971), da Otto Rank (\"Il trauma della nascita e il suo significato psico-analitico\", 1972), fino a G\u00e9za R\u00f3heim (\"Gli eterni del sogno: un'interpretazione psicoanalitica dei miti e rituali australiani).\"\nNel 1974 Mario Guaraldi organizza a Rimini un Convegno titolato \"Per una editoria democratica\" al quale partecipa anche il futuro Presidente della Repubblica Giorgio Napolitano (a cui rivolger\u00e0 molti anni pi\u00f9 tardi, nel 2011, un accorato e inascoltato Appello per una \"Costituente del Libro\").\nLa battaglia culturale della \"prima\" Guaraldi dura appena otto anni e nel 1979 la Casa editrice \u00e8 obbligata a passare di mano, a una lira simbolica, per proseguire l'attivit\u00e0 come NGE, poi finita nelle secche di tangentopoli. \nL'esilio editoriale.\nNegli anni Ottanta, l'editore Mario Guaraldi si trasferisce a Genova dove dirige parte del marketing Mira Lanza e rilancia le figurine dell\u2019Olandesina; fonda \u201cArt Planning\u201d - la prima \u201ccasa editrice di spettacoli\u201d-, produce e fa circolare assieme alla moglie Maria, grandi spettacoli di balletto contemporaneo come la Compagnia americana di Martha Graham; e lancia nel mondo il fondatore della danza moderna giapponese Kazuo Ohno. Per due anni dirige anche gli spettacoli del Meeting di Rimini.\nLa \"seconda\" Guaraldi.\nUna nuova casa editrice rinasce a Rimini nel 1991, sempre col nome Guaraldi. \nLe pubblicazioni che pi\u00f9 l'hanno fatta notare nei primi anni Novanta sono state: \nQuesta \"seconda\" Guaraldi imbocca la strada dello scouting di nuovi talenti letterari come Guido Conti, Alessandro Zignani e Davide Brullo. Con Guido Conti organizza due celebri convegni letterari, a Colorno, inventandosi la sigla dei \"Nuovi Selvaggi\" il cui primo resoconto antologico \u00e8 a cura di Fulvio Panzeri. Due importanti antologie dedicate a \"La nuova critica letteraria\" e ai \"Nuovi poeti italiani contemporanei\" portano rispettivamente la firma di Arnaldo Colasanti e Roberto Galaverni. \nLancia anche un progetto di traduzione letteraria chiamato ironicamente \"Ennesima\", dando vita a una collana di Grandi Classici affidati a giovani traduttori.\nA partire dal 1996 la Casa editrice imbocca l'avventura del web, immettendo il proprio catalogo in rete e sperimentando per prima le tecniche di \"Print on demand\" sviluppate e approfondite poi negli anni successivi anche a livello di Consiglio d'Europa; sperimenta \"ante-litteram\" le tecniche di stampa da remoto; crea FAST BOOK, una \u201csottomarca\u201d On Demand e usa la vetrina della propria sede di Rimini come maxi schermo per le lavorazioni in corso d\u2019opera. \nNel luglio del 2000 l'editore cede la maggioranza della casa editrice al Gruppo Logos di Modena in vista di una entrata in Borsa che poi non avverr\u00e0. Cessa quasi completamente l'attivit\u00e0 di stampa cartacea e si occupa attivamente di incrementare la biblioteca digitale on-line del Gruppo in 113 lingue, denominata \"Wordtheque\". Ma \u00e8 un nuovo esilio. Nel giugno 2002, una cordata di imprenditori riminesi riacquista la maggioranza e riporta la Casa editrice a Rimini.\nLa \"terza\" Guaraldi.\nL'avventura continua ancora una volta con un nuovo programma editoriale realizzato in doppia veste - digitale e cartacea - e delibera di rinunciare alla distribuzione in libreria puntando tutto esclusivamente sul proprio sito web e sull\u2019utilizzo delle piattaforme di \u201cricerca libri\u201d avviate contestualmente da Google e da Amazon (con la sperimentazione dei primi testi metadatati stampabili a distanza).\n\u00c8 la stagione dei grandi libri e dei grandi progetti: \"La mia Rimini\" di Federico Fellini, ad esempio, ma soprattutto il \"De Re Militari\" di Roberto Valturio, quello che pu\u00f2 essere definito definito l\u2019unico vero omaggio e contestualmente l\u2019addio a Gutemberg, con la pubblicazione facsimilare dell\"editio princeps\" del 1472 - primo libro \u201cillustrato\u201d della nascente editoria italiana - accompagnata da un DVD contenente 4 edizioni dello stesso con PDF \"nascosto\" sotto le immagini. \u201cGrazie Gutenberg e addio\u201d: questo l\u2019incipit dell\u2019introduzione al poderoso cofanetto. Questa pietra miliare dell\u2019editoria vedr\u00e0 poi nuovamente la luce nel 2018 nella rivoluzionaria forma POS (Print on Sale - evoluzione del Print on Demand, cio\u00e8 stampato solo su richiesta, dopo l\u2019ordine di acquisto, in copia unica).\nNel 2003 l'editore Mario Guaraldi contribuisce a far nascere il primo Master in editoria e fino nel 2005 \u00e8 chiamato ad insegnare editoria libraria al Corso di Laurea in Editoria Madia e Giornalismo della Facolt\u00e0 di Sociologia di Urbino. \u00c8 poi docente al Corso di Laurea in Giornalismo all\u2019Universit\u00e0 di Parma dove pubblica con e per i suoi studenti una serie di ricerche sul mondo del libro. Le sue lezioni sono raccolte nel volumetto \"Radici di carta frutti digitali.\"\nL'11 novembre del 2020 aderisce al progetto \"Ok, Rimini\" (ideato da Immaginificio e Comune di Rimini) con una diretta Facebook in cui racconta la sua visione futura dell'editoria per la citt\u00e0."}
{"id": "1687156", "revid": "599013", "url": "https://it.wikipedia.org/wiki?curid=1687156", "title": "Daniel Majstorovi\u0107", "text": "Carriera.\nClub.\nInizia la carriera nel Brommapojkarna nel 1995, disputando 20 partite nella sua stagione d'esordio. Due anni pi\u00f9 tardi viene acquistato dai tedeschi del Fortuna Colonia ma in Germania non gioca moltissimo e cos\u00ec l'anno seguente ritorna in Svezia nel V\u00e4ster\u00e5s. Le sue prestazioni lo fanno diventare un beniamino dei tifosi e viene seguito dagli osservatori dalla Nazionale svedese e del Malm\u00f6 FF, che lo acquista nel 2000.\nA Malm\u00f6 trascorre quattro anni, disputando 86 partite e realizzando 9 gol. In questo periodo ottiene anche le sue prime convocazioni nella Svezia. Nel 2004 si trasferisce agli olandesi del , dove gioca 50 partite realizzando 4 reti. Nel marzo 2005 viene squalificato per 6 giornate per aver rifilato due gomitate all'attaccante del Martin Drent. In seguito la sospensione viene annullata in quanto gli interventi vengono ritenuti normali contrasti di gioco dall'arbitro.\nNel gennaio del 2006 firma per i campioni di Svizzera del . Il suo impatto iniziale, nel bene e nel male, \u00e8 notevole: segna il gol del definitivo 1-1 ottenuto fuori casa contro il Monaco, che spiana la strada al Basilea verso i quarti di finale della Coppa UEFA 2005/06. Tuttavia viene anche espulso nei quarti contro il al Riverside Stadium, permettendo al \"Boro\" di segnare il gol che vale la qualificazione per gli inglesi. \u00c8 vice-capitano al Basilea e quando Ivan Ergi\u0107 \u00e8 assente ne indossa la fascia. Nel 2007 il Basilea ha vinto la Coppa di Svizzera grazie a un suo rigore realizzato al 93\u00ba minuto. La designazione di calciare i tiri dal dischetto unita all'abilit\u00e0 nei colpi di testa lo port\u00f2 ad essere il secondo miglior marcatore del Basilea nel campionato 2007-2008 con 10 reti, nonostante il ruolo difensivo.\nIl 19 maggio 2008 viene ufficializzato il suo passaggio dal Basilea all'. In Grecia disputa due campionati ad ottimi livelli e nell'estate 2010 viene acquistato dagli scozzesi del Celtic. Qui resta complessivamente due anni, ma \u00e8 costretto a perdere una buona parte della seconda stagione a causa di due infortuni: una frattura allo zigomo rimediata nel dicembre 2011 contro il St. Johnstone che lo tiene fuori 8 settimane, e la rottura del legamento crociato sinistro causata da uno scontro in allenamento con i compagni di nazionale Ibrahimovi\u0107 e Svensson che gli fa chiudere l'annata anzitempo.\nRistabilitosi dal grave infortunio dopo aver perso la possibilit\u00e0 di disputare gli Europei 2012, il 15 maggio 2012 passa alla squadra svedese dell'AIK. Il 1\u00ba luglio 2013, prima del match interno contro il Mj\u00e4llby, Majstorovi\u0107 non si \u00e8 presentato al meeting prepartita in contrasto con l'allenatore Andreas Alm che lo avrebbe fatto partire dalla panchina. Il fatto lo ha portato ad essere contestato dai tifosi nerogiallo. Alcuni mesi pi\u00f9 tardi, il 6 gennaio 2014, l'AIK ha comunicato di aver rescisso il contratto del giocatore con un anno di anticipo rispetto alla scadenza.\nNazionale.\nDopo avere disputato l'Europeo di categoria nel 1998 con l'Under-21 svedese, debutta con la nazionale maggiore il 16 febbraio 2003 contro in amichevole contro il . Ha disputato l'Europeo del 2008 con gli svedesi, non disputando quello del 2012 per infortunio.\nDopo il ritiro.\nIl 4 febbraio 2014 comunica il suo ritiro dall'attivit\u00e0 agonistica, manifestando al tempo stesso l'intenzione di diventare procuratore sportivo. Nel settembre 2016 diventa direttore sportivo di una sua vecchia squadra, l'AEK Atene in Grecia. Nell'ottobre 2017 assume la carica di direttore sportivo del Brommapojkarna, incarico lasciato poco meno di un anno dopo, ufficialmente a seguito del caso che ha coinvolto l'allenatore del club, Lu\u00eds Pimenta, accusato in forma anonima su un quotidiano nazionale da alcuni suoi giocatori per i metodi di lavoro utilizzati."}
{"id": "1687157", "revid": "15082664", "url": "https://it.wikipedia.org/wiki?curid=1687157", "title": "Herbert M. Shelton", "text": ""}
{"id": "1687159", "revid": "984922", "url": "https://it.wikipedia.org/wiki?curid=1687159", "title": "Stazione meteorologica di Savogna Montemaggiore", "text": "La stazione meteorologica di Savogna Montemaggiore \u00e8 la stazione meteorologica di riferimento relativa all'omonima localit\u00e0 del territorio comunale di Savogna.\nCoordinate geografiche.\nLa stazione meteo si trova nell'Italia nord-orientale, in Friuli-Venezia Giulia, in provincia di Udine, nel comune di Savogna, in localit\u00e0 \"Montemaggiore\", a 954 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -0,6\u00a0\u00b0C; quella del mese pi\u00f9 caldo, luglio, \u00e8 di +17,4\u00a0\u00b0C ."}
{"id": "1687160", "revid": "767487", "url": "https://it.wikipedia.org/wiki?curid=1687160", "title": "Torpedinidae", "text": "Torpedinidae \u00e8 una famiglia di torpedini."}
{"id": "1687162", "revid": "80339", "url": "https://it.wikipedia.org/wiki?curid=1687162", "title": "Buor-Jurjach (Indigirka)", "text": ""}
{"id": "1687163", "revid": "119991", "url": "https://it.wikipedia.org/wiki?curid=1687163", "title": "Stazione meteorologica di Savogna", "text": ""}
{"id": "1687166", "revid": "119991", "url": "https://it.wikipedia.org/wiki?curid=1687166", "title": "Stazione meteorologica di Montemaggiore", "text": ""}
{"id": "1687168", "revid": "1305772", "url": "https://it.wikipedia.org/wiki?curid=1687168", "title": "Buor-Jurjach", "text": "Buor-Jurjach (anche come \"Buor-Jurjah\", \"Buor-Jurjakh\", \"Buor-Yuryakh\") \u00e8 il nome di alcuni fiumi della Russia siberiana nordorientale:"}
{"id": "1687169", "revid": "106456", "url": "https://it.wikipedia.org/wiki?curid=1687169", "title": "Luigi Filippo I di Borbone-Orl\u00e9ans", "text": "Fu il padre di \"Philippe \u00c9galit\u00e9\", duca d'Orl\u00e9ans famoso per essersi schierato con i rivoluzionari durante la Rivoluzione francese e nonno del sovrano di Francia, Luigi Filippo. Accumul\u00f2 in vita una notevole ricchezza per la casata d'Orl\u00e9ans.\nBiografia.\nInfanzia.\nLuigi Filippo d'Orl\u00e9ans nacque al Palazzo di Versailles il 12 maggio 1725. Come unico figlio di Luigi di Borbone-Orl\u00e9ans, duca di Orleans e di sua moglie Augusta di Baden-Baden, ottenne alla nascita il titolo di duca di Chartres, mantenendolo sino alla morte di suo padre nel 1752. Sua sorella minore, Luisa Maria d'Orleans, mor\u00ec al castello di Saint-Cloud nel 1728 all'et\u00e0 di 1 anno e 8 mesi.\nLuigi Filippo aveva appena raggiunto i quindici anni quando s'innamor\u00f2 della cugina Enrichetta, figlia secondogenita di re Luigi XV e della regina Maria Leszczy\u0144ska, ma, considerando la possibilit\u00e0 di un tale matrimonio, il sovrano e il suo primo ministro, il cardinale Fleury, decisero di schierarsi contro questa unione, ritenendo che avrebbe portato la casata di Orleans troppo vicino al trono francese.\nPrimo matrimonio.\nNel 1743, la nonna paterna, Francesca Maria di Borbone, duchessa vedova d'Orl\u00e9ans, e Luisa Elisabetta, vedova principessa di Conti, organizzarono infine il suo matrimonio con la sua cugina diciassettenne, Luisa Enrichetta di Borbone (1726 - 1759), un membro della Casa di Borbone-Conti, un altro ramo cadetto della Casa di Borbone. Si sperava che questo matrimonio potesse chiudere una spaccatura vecchia di 50 anni tra le due famiglie.\nLa coppia si spos\u00f2 il 17 dicembre 1743 nella cappella del Palazzo di Versailles. Dopo alcuni mesi, la coppia inizi\u00f2 ad andare alla deriva e la giovane duchessa di Chartres cominci\u00f2 a condurre una vita scandalosa. Ci\u00f2 caus\u00f2 nel suocero il rifiuto di riconoscere la legittimit\u00e0 dei suoi nipoti.\nSuccessi militari e ascesa come Duca di Orl\u00e9ans.\nPrestando servizio con le armate francesi durante la Guerra di Successione austriaca, Luigi Filippo si distinse nelle campagne del 1742, 1743 e 1744, e nella battaglia di Fontenoy del 1745. Dopo la morte della prima moglie, si ritir\u00f2 al Castello di Bagnolet, appena fuori Parigi, dove si occup\u00f2 essenzialmente di rappresentazioni teatrali e si circond\u00f2 di intellettuali famosi per l'epoca.\nAlla morte del padre a Parigi, il 4 agosto 1752, Luigi Filippo divenne Duca di Orl\u00e9ans e capo della casata d'Orl\u00e9ans. Egli divenne inoltre primo principe di sangue, duca di Valois, di Nemours e di Montpensier. Suo padre venne sepolto nell'Abbazia di St Genevieve dove aveva vissuto dal 1740.\nMadame Villemomble.\nDopo la morte di Luisa Enrichetta, il 9 febbraio 1759 presso il Palais-Royal, Luigi Filippo prese come sua amante madame Villemomble, una ex ballerina che amava recitare in commedie, e che lo introdusse nel mondo del teatro. A quel tempo, il castello de Bagnolet, che aveva ereditato da suo padre, divenne la sua residenza preferita. \nSecondo matrimonio.\nEbbe una seconda moglie, la marchesa di Montesson, Charlotte de La Haye de Riou, donna intelligente e autrice di una certa fama, che spos\u00f2 \"segretamente\", cio\u00e8 con l'equivalente francese del matrimonio morganatico, nel 1773, e che per dono di nozze ebbe lo Ch\u00e2teau de Sainte-Assise.\nL\u00e0 la coppia riceveva letterati come la duchessa de Lauzun, la contessa d'Egmont, il marchese de Lusignan, il marchese d'Osmond e d'Alembert, Friedrich Melchior von Grimm, Pierre Simon Laplace, il chimico Claude Louis Berthollet, il compositore Pierre-Alexandre Monsigny, lo scrittore Louis Carrogis Carmontelle e dava rappresentazioni teatrali, alcune scritte dalla stessa moglie del duca. Essi ampliarono poi il palazzo, aggiungendo due ali al \"corp de logis\" e creando una piccola corte d'onore, con un'accoppiata di piccoli padiglioni: l\u00ec il duca d'Orl\u00e9ans mor\u00ec nel 1785.\nUltimi anni e morte.\nNel febbraio 1785, su insistenza di Luigi XVI, e con l'aiuto di Madame du Barry, il duca di Orl\u00e9ans vendette il magnifico castello di Saint-Cloud, che era stato in possesso della famiglia Orl\u00e9ans sin dal 1658, alla regina Maria Antonietta, per 6.000.000 lire, un prezzo molto ridotto rispetto al costo originale.\nCircondato da tutti i membri della sua famiglia, Luigi Filippo mor\u00ec il 18 novembre 1785, a Sainte-Assise all'et\u00e0 di 60 anni. Venne sepolto a Val-de-Gr\u00e2ce, convento di Parigi, costruito dalla sua antenata Anna d'Austria per celebrare la nascita di Luigi XIV di Francia, bisnonno di Luigi Filippo.\nDiscendenza.\nLuigi Filippo d'Orl\u00e9ans e Luisa Enrichetta di Borbone-Conti ebbero tre figli:\nLuigi Filippo ebbe tre figli con Etiennette, allevati sotto la cura della famiglia Orl\u00e9ans:"}
{"id": "1687171", "revid": "1982", "url": "https://it.wikipedia.org/wiki?curid=1687171", "title": "Giuseppe Salvatore Pianelli", "text": ""}
{"id": "1687173", "revid": "287204", "url": "https://it.wikipedia.org/wiki?curid=1687173", "title": "Maigret e la famiglia felice", "text": "Maigret e la famiglia felice (titolo originale francese \"Maigret et les braves gens\", pubblicato in traduzione italiana anche col titolo Maigret e le persone perbene) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 5 all'11 settembre 1961 in Svizzera e pubblicato per la prima volta nell'aprile dell'anno successivo in Francia, presso l'editore Presses de la Cit\u00e9.\n\u00c8 il cinquantottesimo romanzo dedicato al celebre commissario.\nTrama.\nIn una Parigi di fine estate Maigret \u00e8 chiamato a indagare sull'omicidio di un anziano imprenditore della carta, Ren\u00e9 Josselin, assassinato nel salotto di casa, apparentemente senza motivo. La moglie di Josselin, insieme alla figlia e al genero, \u00e8 apparentemente distrutta dal dolore, non riuscendo a spiegarsi i motivi di un cos\u00ec efferato crimine. Un'aura particolare gravita attorno a casa Josselin e Maigret, coadiuvato nell'inchiesta da Torrence e Lapointe, cerca di penetrarla, ma tutti i conoscenti, dal medico di famiglia alla custode del palazzo, dai negozianti del quartiere agli impiegati della cartiera di famiglia affermano che i Josselin sono \"persone perbene\" e che nessuno di loro si sarebbe mai aspettato una simile tragedia in una famiglia tanto stimata.\nIn un'inchiesta costellata di birre, Maigret trova la svolta nelle indagini entrando in un bistrot non lontano da casa Josselin: non ordina una birra, ma un'acquavite e comincia una chiacchierata con il cameriere del locale. Chiacchierata che si riveler\u00e0 decisiva non tanto per la soluzione del caso che rimane come sospeso, ma per una sua possibile spiegazione basata su un fratello della signora Josselin la cui esistenza era stata taciuta da tutti.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1961.\nIn Italia \u00e8 apparso per la prima volta nel 1966, tradotto da Elena Cantini e pubblicato da Mondadori nella collana \"Le inchieste del commissario Maigret\" (n\u00b0 2). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1993 nella traduzione di Marianna Basile). Nel 2008 il romanzo \u00e8 stato pubblicato presso Adelphi con il titolo \"Maigret e le persone perbene\", tradotto da Annamaria Vailly Carenzi, nella collana dedicata al commissario (parte de \"gli Adelphi\", al n\u00b0 324). \u00c8 stato poi incluso in \"Romanzi II\" (2010), presso lo stesso editore, nella collana \"La nave Argo\" (n\u00b0 12).\nFilm e televisione.\nUn solo adattamento del romanzo per la televisione:"}
{"id": "1687177", "revid": "28026", "url": "https://it.wikipedia.org/wiki?curid=1687177", "title": "Maigret e le persone perbene", "text": ""}
{"id": "1687180", "revid": "438678", "url": "https://it.wikipedia.org/wiki?curid=1687180", "title": "Diego Pignatelli", "text": "Biografia.\nPrincipe di Castelvetrano, duca di Terranova e di Monteleone.\nFu nominato senatore del Regno nel 1871."}
{"id": "1687183", "revid": "984922", "url": "https://it.wikipedia.org/wiki?curid=1687183", "title": "Stazione meteorologica di Tolmezzo", "text": "La stazione meteorologica di Tolmezzo \u00e8 la stazione meteorologica di riferimento relativa alla localit\u00e0 di Tolmezzo.\nCoordinate geografiche.\nLa stazione meteo si trova nell'Italia nord-orientale, in Friuli-Venezia Giulia, in provincia di Udine, nel comune di Tolmezzo, a 323 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,7\u00a0\u00b0C; quella del mese pi\u00f9 caldo, luglio, \u00e8 di +20,4\u00a0\u00b0C ."}
{"id": "1687188", "revid": "125667440", "url": "https://it.wikipedia.org/wiki?curid=1687188", "title": "Discografia dei Green Day", "text": "L'intera discografia dei Green Day, comprendente album in studio, EP, raccolte, live, DVD e singoli.\nAlbum.\nSingoli promozionali.\nI seguenti brani sono stati pubblicati tutti esclusivamente come singoli promozionali, ad eccezione di \"Poprocks &amp; Coke\" e \"When It's Time\", che sono stati pubblicati come normali singoli in Giappone e nel Regno Unito, rispettivamente.\nCover.\nI Green Day spesso suonano ai loro concerti delle reinterpretazioni di canzoni degli artisti che pi\u00f9 li hanno influenzati nella loro carriera. Normalmente vengono registrate come tracce bonus o eseguite esclusivamente dal vivo (ma comunque rintracciabili nei vari bootleg del gruppo)."}
{"id": "1687189", "revid": "287204", "url": "https://it.wikipedia.org/wiki?curid=1687189", "title": "Maigret e il cliente del sabato", "text": "Maigret e il cliente del sabato (titolo originale francese \"Maigret et le client du samedi\") \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 21 al 27 febbraio 1962 in Svizzera e pubblicato per la prima volta nel novembre dello stesso anno in Francia, presso l'editore Presses de la Cit\u00e9.\n\u00c8 il cinquantanovesimo romanzo dedicato al celebre commissario.\nTrama.\nL\u00e9onard Planchon, un uomo debole e complessato (ha un labbro leporino), segue Maigret a casa perch\u00e9 vuole parlargli. \u00c8 stato spesso di sabato al Quai des Orf\u00e8vres ma \u00e8 sempre andato via prima di essere ricevuto dal commissario: per questo lo chiamano \"il cliente del sabato\", e in effetti anche oggi che raggiunge Maigret a casa \u00e8 sabato. Planchon ha ereditato dal suo padrone una piccola impresa di pittura edile che va abbastanza bene. Sua moglie Ren\u00e9e ha un'amante, Roger Prou, un uomo bello e muscoloso che lavora con lui e che a poco a poco vuole prendersi il suo posto nel lavoro e nella vita. Si \u00e8 reso conto che passa le sere da solo nei bar per non affrontare la situazione ma ora, per salvare almeno la figlia Isabella, ha deciso di farla finita e vuole ucciderli. Maigret gli fa promettere di chiamarlo ogni giorno e il giorno successivo inizia a investigare recandosi in rue Tholoz\u00e9, dove Planchon abita e ha l'impresa ma lui \u00e8 sparito.\nMaigret scopre che Planchon, due settimane prima, aveva venduto l'azienda a Prou, promettendo inoltre di andarsene e accettare il divorzio. La moglie sostiene che se n'\u00e8 andato, portandosi due valigie, ma nessuno sa dov'\u00e8 andato. Maigret scopre quindi che i soldi della vendita (30.000 vecchi franchi) sono ancora in casa, sotto il pavimento della stanza di Isabella, non li ha portati con s\u00e9. Il ritrovamento mette in imbarazzo i due amanti che cominciano quasi a litigare.\nUna settimana pi\u00f9 tardi il corpo di Planchon viene ripescato dalla Senna, con diversi colpi alla testa. Maigret non pu\u00f2 occuparsi del seguito del caso, ma scoprir\u00e0 l'estate successiva che l'atto di cessione dell'impresa era falso, con la firma imitata. I due amanti davanti alla corte si difenderanno ognuno per proprio conto, cercando di gettare la responsabilit\u00e0 sull'altro. La deposizione di Planchon presso Maigret, con l'intenzione di ucciderli, varr\u00e0 come attenuante, lui beccher\u00e0 venti e lei otto anni.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1961.\nIn Italia \u00e8 apparso per la prima volta nel 1966, tradotto da Elena Cantini e pubblicato da Mondadori nella collana \"Le inchieste del commissario Maigret\" (n\u00ba 3). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta. Nel 2007 il romanzo \u00e8 stato pubblicato presso Adelphi, tradotto da Giovanna Rizzarelli, nella collana dedicata al commissario (parte de \"gli Adelphi\", al n\u00ba 319).\nFilm e televisione.\n\u00c8 stato fatto un solo adattamento del romanzo per la televisione:"}
{"id": "1687191", "revid": "1865216", "url": "https://it.wikipedia.org/wiki?curid=1687191", "title": "Batilde di Borbone-Orl\u00e9ans", "text": "Biografia.\nGiovent\u00f9 e matrimonio.\nFiglia di Luigi Filippo I, duca d'Orl\u00e9ans, rimase orfana di madre all'et\u00e0 di nove anni: la nuova compagna del padre riusc\u00ec, per gelosia, a convincere il Duca a mandare la figlia al convento di Panth\u00e9mont, luogo che Batilde lasci\u00f2 solo all'et\u00e0 di vent'anni, quando ne usc\u00ec per sposare il cugino, il duca di Borbone, figlio del principe di Cond\u00e9, che all'epoca era un adolescente di soli quattordici anni. Egli si stanc\u00f2 di lei dopo appena sei mesi e dai loro sporadici e presto inesistenti rapporti intimi nacque un unico figlio, il duca d'Enghien, nel 1772.\nNel 1775 fu nominata Gran Maestra della Massoneria d'Adozione, ma il suo grado, approvato dal Grande Oriente di Francia nel 1781, fu in pratica solo onorifico.\nI tradimenti del suo consorte vennero scandalosamente alla luce nel 1778 e le conseguenze ricaddero interamente sulla donna: si separarono nel 1780 ed ella, in quanto sposa separata, non fu pi\u00f9 ricevuta negli ambienti aristocratici e dovette riorganizzare la sua vita nella dorata solitudine del Chateau de Chantilly. Dalla relazione con un ufficiale di marina ebbe in segreto una figlia, che fu ufficialmente dichiarata figlia del suo segretario, in modo da consentirle di tenerla presso di s\u00e9. Nel 1787 compr\u00f2 il Palazzo dell'Eliseo da Luigi XVI e fece costruire piccoli villaggi, simili a Le Hameau di Maria Antoinietta al palazzo di Versailles. Abbandon\u00f2 il cristianesimo per dedicarsi all'occulto, studiando le arti della chiromanzia, l'astrologia, l'interpretazione dei sogni e il mesmerismo, come il magnetismo animale. Di tutti i suoi familiari l'unico che am\u00f2 fu il figlio. Tenne un salotto che presto acquist\u00f2 grande notoriet\u00e0 in Europa, per la libert\u00e0 di pensiero e per gli spiriti brillanti che lo frequentavano.\nRivoluzione francese.\nDurante la rivoluzione francese, come il fratello Filippo, Batilde si scopr\u00ec democratica. Mentre l\"'ancien r\u00e9gime\" crollava, suo marito e suo figlio, entrambi realisti, fuggivano all'estero dopo la presa della Bastiglia: lei, invece, prese il nome di \"Citoyenne V\u00e9rit\u00e9\" (cittadina Verit\u00e0). Minacciata, offr\u00ec la sua ricchezza alla Prima Repubblica Francese prima che le venisse confiscata.\nNell'aprile 1793 suo nipote Luigi Filippo, duca di Chartres, si schier\u00f2 con l'Austria. Per vendetta la Convenzione Nazionale decret\u00f2 l'imprigionamento a Marsiglia di tutti i Borbone ancora residenti in Francia; ricompensata cos\u00ec per la sua fedelt\u00e0 agli ideali democratici della rivoluzione, visse un anno e mezzo in una sinistra cella, mentre nel novembre dello stesso anno suo fratello veniva ghigliottinato. Risparmiata miracolosamente durante il Terrore, Batilde fu liberata durante la reazione del Termidoro e pot\u00e9 tornare nella sua residenza nel Palazzo dell'Eliseo a Parigi. Costretta a condurre una vita misera e grama dovette affittare la maggior parte del palazzo.\nEsilio in Spagna.\nNel 1797, il Direttorio decise di esiliare gli ultimi Borboni ancora in Francia che non erano gi\u00e0 stati giustiziati. Fu caricata in una vecchia carrozza assieme ai pochi oggetti che ancora possedeva e mandata in Spagna con la figlia illegittima. Durante il viaggio, che dur\u00f2 parecchi mesi, intrecci\u00f2, a quarantasette anni, una relazione con il prestante gendarme ventisettenne che la scortava. Mantennero una corrispondenza fino a quando lui non fu richiamato in Francia.\nRelegata nei pressi di Barcellona, Batilde fond\u00f2, malgrado gli scarsi mezzi, una farmacia e un dispensario per i poveri e la sua casa si trasform\u00f2 in un luogo d'accoglienza per tutti coloro che avevano bisogno di aiuto. Divenne anche completamente repubblicana durante questo periodo, nonostante la sua condizione di esiliata.\nNel 1804 Napoleone, che lei ammirava, rap\u00ec e fece fucilare il suo unico figlio nel fossato del Castello di Vincennes: per i dieci anni successivi, l'imperatore imped\u00ec alla madre della sua vittima pi\u00f9 famosa di mettere piede in Francia. Batilde pot\u00e9 godere la sua vendetta nel 1814, quando la gente, vedendo in lei la madre del \"martire di Vincennes\", la applaud\u00ec lungo le strade che la riportavano a Parigi.\nRitorno in Francia.\nNel 1815, all'inizio della Restaurazione, Luigi XVIII scambio l'H\u00f4tel Matignon col palazzo dell'Eliseo. Batilde install\u00f2 subito una comunit\u00e0 di suore negli ambienti di Palazzo Matignon, perch\u00e9 pregassero per le anime delle vittime della rivoluzione francese. La sua famiglia, secondo l'ordine morale che caratterizzava la nuova era, spingeva perch\u00e9 tornasse a vivere con il marito dopo una separazione durata quaranta anni, ma lei rifiut\u00f2. Anzi, come provocazione, si mise in casa il bel gendarme che l'aveva accompagnata fino in Spagna nel 1797, ma egli mor\u00ec di malattia tre anni dopo.\nNel 1822, mentre partecipava ad una processione verso il Panth\u00e9on, perse conoscenza e mor\u00ec nella casa di un professore di legge alla Sorbona. Il nipote Luigi Filippo, che possedeva il manoscritto delle sue memorie e molte informazioni sul giovane gendarme, bruci\u00f2 ogni cosa nel tentativo di dare un'aria di rispettabilit\u00e0 ad una donna che per tutta la vita aveva combattuto per affermare la propria identit\u00e0 e le proprie inclinazioni."}
{"id": "1687196", "revid": "56620", "url": "https://it.wikipedia.org/wiki?curid=1687196", "title": "Luigi Porta", "text": "Anatomista e patologo chirurgo laureato all'Universit\u00e0 degli Studi di Pavia e perfezionatosi all'Universit\u00e0 di medicina di Vienna, nel 1860 divenne socio dell'Accademia nazionale delle scienze.\nDocente nell'ateneo pavese, dal 20 ottobre 1860 al 5 gennaio 1861 ne fu rettore.\nUna sala della Sezione di Medicina del Museo per la storia dell'Universit\u00e0 di Pavia \u00e8 intitolata a suo nome, e in uno dei cortili porticati dell'antica sede dell'Universit\u00e0 di Pavia, in corso Strada Nuova, si trova una statua a lui dedicata."}
{"id": "1687198", "revid": "125494159", "url": "https://it.wikipedia.org/wiki?curid=1687198", "title": "Nicola Gratteri", "text": "Biografia.\nNicola Gratteri nasce il 22 luglio 1958 a Gerace (Reggio Calabria), nella Locride, terzo di cinque figli. Dopo aver conseguito la maturit\u00e0 scientifica si iscrive alla Facolt\u00e0 di Giurisprudenza all'Universit\u00e0 di Catania. Si laurea in quattro anni e due anni dopo entra in magistratura.\nImpegnato in prima linea contro la 'ndrangheta, vive sotto scorta dall'aprile del 1989. Il 21 giugno 2005, il ROS dei Carabinieri ha scoperto nella piana di Gioia Tauro un arsenale di armi (un chilo di plastico con detonatore, lanciarazzi, kala\u0161nikov, bombe a mano) che sarebbe potuto servire per un attentato ai danni di Gratteri.\nNel 2009 \u00e8 nominato procuratore aggiunto della Repubblica presso il tribunale di Reggio Calabria. Il 18 giugno 2013 il Presidente del Consiglio dei ministri Enrico Letta nomina Gratteri componente della task force per l'elaborazione di proposte in tema di lotta alla criminalit\u00e0 organizzata. Nel febbraio 2014 per il nuovo Governo Renzi viene proposto il suo nome per il ruolo di Ministro della giustizia, ma alla fine prevale Andrea Orlando, gi\u00e0 Ministro dell'ambiente del Governo Letta, pare a seguito dell'opposizione del Presidente Napolitano.\nIl 27 febbraio 2014 Rosy Bindi, in qualit\u00e0 di presidente della Commissione parlamentare antimafia, annuncia la nomina di Gratteri a consigliere della commissione. Gratteri ha accettato l'incarico compatibilmente col suo ruolo in procura.\nIl 1\u00ba agosto 2014 il Presidente del Consiglio Matteo Renzi nomina Gratteri Presidente della commissione per l'elaborazione di proposte normative in tema di lotta alle mafie.\nIl 21 aprile 2016 il plenum del CSM, a larga maggioranza, lo ha nominato con pratica d\u2019urgenza Procuratore di Catanzaro, al posto di Antonio Lombardo, andato in pensione.\nGratteri da sempre \u00e8 molto sensibile all'importanza dell'educazione dei giovani come strumento di prevenzione nella lotta alla mafia e a tal fine tiene conferenze nelle scuole e nelle universit\u00e0, in Italia e all'estero, per incontrare i giovani e spiegar loro il perch\u00e9 non \"conviene\" essere ndranghetisti. Nel novembre 2011 ha pubblicato un libro, assieme al giornalista Nicaso, \"La mafia fa schifo\", dove sono raccolti pensieri e lettere di ragazzi sul tema mafia.\nHa suscitato numerose polemiche, nel 2021, la prefazione scritta da Gratteri al libro con contenuti complottistici e negazionisti \"Strage di stato - Le verit\u00e0 nascoste della Covid 19\" scritto dal magistrato Angelo Giorgianni, il quale ha denunciato al Tribunale dell\u2019Aja il governo italiano per crimini contro l'umanit\u00e0 relativamente alle misure anti Covid-19. Dal canto suo, Gratteri ha affermato di non essere negazionista e di aver solo ribadito l'allarme su come le mafie approfittano della pandemia.\nAttivit\u00e0 come Procuratore della Repubblica.\nOperazione del 2003 contro i clan di Plat\u00ec.\nIn qualit\u00e0 di Sostituto Procuratore, coordina il 14 novembre 2003 l'esecuzione di un'imponente operazione contro i clan Barbaro \u201cCastani\u201d e i Trimboli-Perre di Plat\u00ec denominata \"Marine\", durante la quale circa mille carabinieri hanno arrestato nella notte oltre cento persone. Il processo si conclude con 8 condanne con rito abbreviato, su 44 imputati, mentre per altre 19 persone rinviate a giudizio, sui restanti 78 imputati giudicati con il rito ordinario, arriva la prescrizione.\nOperazione del 2008 e 2011 contro i legami con i cartelli della droga messicani e colombiani.\nCon le inchieste \"Solare\" del 2008 e \"Crimine 3\" del 2011, la Procura di Reggio Calabria, coordinata dal procuratore capo Giuseppe Pignatone e dagli aggiunti Nicola Gratteri e Michele Prestipino, riesce a colpire i rapporti tra 'ndrangheta, mafia siciliana, i cartelli della droga messicani e colombiani.\nRiguardo a queste operazioni Gratteri dichiar\u00f2: \u201cQuesta \u00e8 una delle poche indagini da manuale che pu\u00f2 essere utilizzata nelle scuole di polizia per dire come si fanno le indagini di droga e come ci si rapporta con le forze di polizia di altri Stati che hanno mentalit\u00e0 e codici diversi\u201d.\nOperazione del 2010 contro le ramificazioni in Lombardia.\nNel 2010 le inchieste della Direzione distrettuale anti-mafia (Dda) di Milano \"Infinito\" e della Dda di Reggio Calabria \"Crimine\", condotte in parallelo, portano all'arresto di 304 persone tra Calabria e Lombardia, con un'operazione che si \u00e8 svolta il giorno 13 luglio 2010 ed ha impegnato 3.000 uomini delle forze dell'ordine.\nQueste due inchieste parallele sfociano in due processi paralleli, uno tenuto a Reggio Calabria e l'altro a Milano. Il processo \"Infinito\" di Milano si conclude in Cassazione il 6 giugno 2014, mentre il processo \"Crimine\" di Reggio Calabria si conclude il 17 giugno 2016. Le sentenze definitive confermano sostanzialmente l'impianto accusatorio delle Procura di Reggio Calabria e di Milano.\nIl processo \"Crimine-Infinito\" ebbe grande importanza non solo per i risultati ottenuti nella lotta al crimine, ma anche perch\u00e9 mostr\u00f2 il radicamento della 'ndrangheta nell'Italia del Nord, e per la prima volta dimostr\u00f2 l'esistenza di un'organizzazione e di livelli gerarchici anche all'interno della 'ndrangheta, che ne fanno un'organizzazione criminale \"unitaria\". Questo pone la 'ndrangheta, dal punto di vista organizzativo, a met\u00e0 strada tra l'organizzazione fortemente gerarchica e verticale della mafia siciliana, e invece il carattere orizzontale e frammentato della camorra napoletana. I legami infatti tra la \"madrepatria\", la Calabria, e i \"locali\", in Lombardia, e i rapporti tra le cosche calabresi coinvolte, erano gestiti tramite un'organizzazione in commissioni e sotto-commissioni.\nIl vertice della 'ndrangheta viene chiamato dagli affiliati \"Provincia\" o \"Crimine\". \nInoltre nelle indagini le forze dell'ordine riuscirono a filmare per la prima volta un vertice di 'ndranghetisti nel 2009 in localit\u00e0 Polsi, nel Comune di San Luca, in occasione della festa della Madonna.\nIl processo \"Infinito\", svoltosi a Milano, si concluse in Cassazione il 6 giugno 2014 per il rito abbreviato con 92 condanne. Quello con rito ordinario si concluse il 30 aprile 2015 in Cassazione con 41 condanne.\nIl processo \"Crimine\", svoltosi a Reggio Calabria, si concluse in Cassazione il 17 giugno 2016 con una novantina di condanne. Il processo riguard\u00f2 i capi delle 'ndrine di Rosarno e Gioia Tauro, di Palmi, di Locri, di Plat\u00ec, di Africo.\nIn un'intervista, Gratteri raccont\u00f2 che in fase di indagini furono decisive tre microspie piazzate a casa del boss di San Luca Giuseppe Pelle, nella lavanderia Ape Green del boss Giuseppe Commisso e nel giardino del padrino don Mico Oppedisano, grazie alle quali \u00e8 stato possibile ricostruire dettagliatamente la nuova struttura della 'ndrangheta.\nOperazione del 2014 contro il traffico di droga tra Calabria e New York.\nNel 2014, da Procuratore Aggiunto della Direzione distrettuale antimafia (Dda) di Reggio Calabria, con l'operazione \"New bridge\" sgomina una delle direttrici del traffico di stupefacenti tra Calabria e New York, che faceva capo alle famiglie degli Ursino di Gioiosa Ionica e a quella dei Gambino a New York. I trasporti di cocaina avvenivano nell'ordine di carichi di 500 chili per volta. A questo proposito Gratteri afferma che la 'ndrangheta \u00e8 presente dagli anni 70 negli Stati Uniti, e che si sta espandendo. Nel 2019 la Corte d'Appello di Reggio Calabria conferma le 9 condanne, con la condanna pi\u00f9 alta a 20 anni e 6 mesi, e le 4 assoluzioni stabilite dalla sentenza di primo grado emessa nel 2016 dal Tribunale di Locri.\nOperazioni del 2015 contro il traffico di droga tra Calabria e Americhe.\nNel 2015 conduce come Procuratore aggiunto della Direzione distrettuale antimafia (Dda) di Reggio Calabria, insieme al Sostituto procuratore Paolo Sirleo, le operazioni \"Columbus\" e \"Columbus 2\" contro il traffico di stupefacenti tra Calabria, Sud America e USA, che riguardava Colombia, Costarica, Bolivia, Per\u00f9, e i grandi porti di Brasile e Argentina, da cui partivano i carichi di droga verso l'Europa e gli USA.\nNell'operazione \"Columbus\" le indagini dimostrarono come il ruolo di intermediario nel traffico di stupefacenti fosse svolto dal ristoratore di origini calabresi e da tempo stabilitosi a New York Gregorio Gigliotti: il suo ristorante \"Cucino a modo mio\", nel Queens, era il centro di questa rete di trafficanti, all'interno del quale passavano partite di droga e ingenti somme di denaro. I carichi di droga viaggiavano all'interno di navi cariche di frutta tropicale.\nIl principale imputato dell'inchiesta \"Columbus\", Gregorio Gigliotti, \u00e8 stato condannato negli USA, insieme a moglie e figlio. Per quanto riguarda gli imputati giudicati in Italia, la sentenza di primo grado del Tribunale di Palmi ha stabilito 5 condanne e 2 assoluzioni, con una condanna di 17 anni e 10 mesi a Franco Fazio, considerato l'uomo di fiducia di Gregorio Gigliotti. In appello, nel 2019, la sentenza \u00e8 stata annullata e gli imputati liberati dalla Corte d'Appello di Reggio Calabria, in quanto il Tribunale di Palmi \u00e8 stato ritenuto dai giudici incompetente, e gli atti trasmessi alla Procura di Catanzaro. Anche la sentenza, con il rito abbreviato, che condannava tre imputati a pene molto pesanti \u00e8 stata annullata nel 2018 e disposta la loro scarcerazione.\nOperazione del 2018 contro i clan di Cir\u00f2 Marina.\nIl 9 gennaio 2018 un'operazione coordinata dal Procuratore della Repubblica Gratteri, denominata \"operazione Stige\", porta all'arresto di 169 persone, di cui 131 vengono portate in carcere e per i restanti 38 vengono disposti gli arresti domiciliari, per vari reati legati all'attivit\u00e0 mafiosa. Gli arresti vengono effettuati in Calabria, Lombardia, Veneto, Emilia Romagna, Piemonte, Lazio, Toscana, Campania e Germania, a dimostrazione della ramificazione e dell'estensione raggiunta dalla 'ndrangheta. L'operazione va a colpire la cosca Farao-Marincola di Cir\u00f2 Marina. Nel processo che ne segue, il 25 settembre si conclude il procedimento contro 104 imputati che avevano scelto il rito abbreviato, con 66 condanne e 38 assoluzioni, con le quali il GUP del Tribunale di Catanzaro conferma l'impianto accusatorio sostenuto dal Procuratore Gratteri.\nOperazione del 2019 contro i clan della provincia di Vibo Valentia.\nNella notte tra mercoled\u00ec 18 dicembre 2019 e gioved\u00ec 19 dicembre 2019 guida una mega-operazione, denominata \"Rinascita Scott\", che smantella le cosche di 'Ndrangheta del Vibonese ricostruendo legami e affari tra imprenditoria, politica e massoneria deviata, che permette l'arresto di 334 persone e 416 indagati. In seguito il Tribunale del Riesame scarcera 69 persone perch\u00e9 non sussistono pi\u00f9 le esigenze di custodia cautelare, pur restando indagate.\nDichiarazioni di Gratteri sul suo lavoro di magistrato.\nL'11 giugno 2020, durante un'audizione alla Commissione parlamentare antimafia, Gratteri dichiara riguardo al suo lavoro di magistrato: \u00abIo sono innamorato di questo lavoro, sono un tossicodipendente da questo lavoro. Ma se non pensassi che possiamo cambiare, farei un altro lavoro. Sono un agricoltore infiltrato in magistratura, potrei fare quello. O l\u2019intrattenitore\u00bb. \u00abCredo che la Calabria, anche insieme a voi, la cambieremo, nel giro di un paio d\u2019anni la cambieremo. Facendo le cose per come si devono fare, nel giro di un paio di anni racconteremo una Calabria diversa\u00bb.\nDichiarazioni di Gratteri durante la celebrazione dei 30 anni della DIA.\nIl 31 gennaio 2022, in occasione della celebrazione dei 30 anni della Direzione Investigativa Antimafia, Nicola Gratteri dice quello che gli altri non dicono: \"E' importante guardare queste immagini per conoscere la storia recente di questo Paese, per non dimenticare e perch\u00e9 questo serva a far riflettere i ragazzi, e soprattutto guardando queste immagini vorrei che il percorso mentale di questi ragazzi fosse quello di non farsi prendere in giro degli adulti, adulti che non parlano pi\u00f9 di contrasto alle mafie, non parlano pi\u00f9 di modifiche normative che servono sul piano sostanziale a combattere le mafie che continuamente si trasformano, mutano con il mutare sociale. Perch\u00e9 se noi aspettiamo ancora che le mafie ne uccidano uno a sera per pensare che quello \u00e8 il problema e quindi se non c\u2019\u00e8 un morto a sera il problema non esiste e quindi la mafia non esiste e non c\u2019\u00e8 motivo d\u2019investire su uomini e mezzi ma soprattutto sul piano normativo, allora siamo a posto, siamo tutti tranquilli perch\u00e9 non c\u2019\u00e8 problema\u201c."}
{"id": "1687202", "revid": "287204", "url": "https://it.wikipedia.org/wiki?curid=1687202", "title": "Gran Premio del Brasile 2003", "text": "Il Gran Premio del Brasile 2003 \u00e8 stato un Gran Premio di Formula 1 disputato il 6 aprile 2003 al circuito di Interlagos a San Paolo. La gara vide la prima vittoria in carriera di Giancarlo Fisichella, su Jordan-Ford, dopo che in un primo momento la vittoria era stata assegnata a Kimi R\u00e4ikk\u00f6nen a causa di un errore del sistema di cronometraggio. Il podio fu completato da Fernando Alonso, protagonista di un violento incidente a 15 tornate dal termine che provoc\u00f2 la sospensione anticipata della gara.\nVigilia.\nAspetti sportivi.\nL'esito finale della gara fu molto influenzato dalla decisione delle scuderie, risalente all'ottobre precedente, di utilizzare un solo tipo di pneumatici da bagnato per evento. Questa scelta, motivata con la necessit\u00e0 di tagliare i costi, spinse Michelin e Bridgestone a fornire alle scuderie gomme intermedie, caratterizzate da una maggiore versatilit\u00e0: tuttavia, queste coperture si rivelarono inadeguate in caso di forti precipitazioni come quelle avvenute nella gara brasiliana.\nAspetti tecnici.\nDiverse scuderie portarono importanti novit\u00e0 tecniche al terzo appuntamento stagionale. La Williams, in particolare, utilizz\u00f2 per la prima volta in gara il gruppo cambio - sospensione posteriore progettato appositamente per la FW25, dopo aver affrontato i primi due Gran Premi con il retrotreno impiegato nei testi invernali sulle versioni ibride della FW24. La scuderia inglese mont\u00f2, inoltre, un nuovo alettone anteriore, modificando anche la parte terminale della carrozzeria e il fissaggio dell'alettone posteriore.\nSia la Ferrari che la Renault introdussero dei nuovi alettoni posteriori molto diversi dai precedenti. Nel caso della scuderia italiana si trattava di una soluzione provata sulla nuova F2003GA, che prevedeva anche dei fori semicircolari nella parte esterna del profilo principale per limitare i vortici e che fu adottata, in gara, dal solo Rubens Barrichello. La squadra francese, invece, adott\u00f2 una soluzione caratterizzata da un andamento molto sinuoso dei profili, che si rialzavano nettamente nella zona dell'attacco alle paratie.\nProve libere.\nResoconto.\nIl venerd\u00ec le scuderie che avevano aderito all'iniziativa della sessione di due ore di test privati (Renault, Minardi, Jordan e Jaguar) furono le uniche a poter girare sul tracciato asciutto, mentre la sessione di prove libere e quella di qualifica si disputarono sul bagnato.\nRisultati.\nI tempi migliori nelle prove libere di venerd\u00ec mattina furono i seguenti:\nI tempi migliori nelle prove libere di sabato mattina furono i seguenti:\n \nQualifiche.\nResoconto.\nNel Gran Premio di casa Barrichello ottenne la prima pole position stagionale, precedendo di appena undici millesimi Coulthard. In terza posizione si piazz\u00f2 il sorprendente Webber, autore della migliore prestazione nella sessione di venerd\u00ec a serbatoi scarichi. L'australiano precedette R\u00e4ikk\u00f6nen, Trulli, Ralf Schumacher e Michael Schumacher, rallentato da alcune imprecisioni nel primo settore del proprio giro veloce.\nFisichella fece segnare l'ottavo tempo, conquistando il miglior risultato stagionale per s\u00e9 e per la Jordan. Alle spalle del pilota italiano si schierarono Montoya e Alonso.\nGara.\nResoconto.\nPoco prima della partenza sul circuito di Interlagos cominci\u00f2 a diluviare: la partenza fu rinviata di un quarto d'ora, in modo da attendere la diminuzione dell'intensit\u00e0 delle precipitazioni, e la gara fu fatta partire in regime di safety car. Frentzen, Verstappen, Fisichella, Panis, Pizzonia e Firman approfittarono della situazione per rifornire, nel caso del pilota tedesco con l'intenzione di provare a concludere la gara senza effettuare altre soste ai box. Gli altri proseguirono dietro alla vettura di sicurezza, che si fece da parte dopo otto giri.\nAlla ripartenza Coulthard sopravanz\u00f2 immediatamente Barrichello, che nel corso del decimo passaggio venne sorpassato anche da R\u00e4ikk\u00f6nen e Montoya. Una tornata pi\u00f9 tardi, i due superarono anche Coulthard, portandosi al comando della corsa, mentre Barrichello fu infilato anche da Michael Schumacher e da Webber. Durante il 17\u00ba giro sulla vettura di Firman si ruppe senza preavviso la sospensione anteriore destra: la monoposto dell'irlandese, senza pi\u00f9 controllo, si schiant\u00f2 contro quella di Panis ed entrambi i piloti furono costretti al ritiro. La safety car torn\u00f2 in pista e molti piloti, tra i quali Michael Schumacher, Coulthard, Montoya, Trulli ed Alonso, ne approfittarono per effettuare un pit stop, mentre il leader R\u00e4ikk\u00f6nen rimase in pista. Alla ripartenza il pilota finlandese conduceva la gara davanti a Coulthard, Schumacher, Barrichello, Da Matta (non ancora fermatosi ai box) e Montoya, che per\u00f2, nel corso del 25\u00ba passaggio, usc\u00ec di pista alla curva \"Do Sol\", andando a sbattere violentemente contro le barriere.\nNello stesso punto uscirono di pista anche Pizzonia, la cui Jaguar colp\u00ec la monoposto del colombiano ferma nella via di fuga, e, due giri pi\u00f9 tardi, Michael Schumacher. La direzione gara decise quindi di mandare in pista la vettura di sicurezza. R\u00e4ikk\u00f6nen rientr\u00f2 ai box, perdendo molto tempo; alla ripartenza, nel corso del 30\u00ba giro, Coulthard precedeva Barrichello, Ralf Schumacher, Webber, Button ed Alonso. Due giri dopo, per\u00f2, anche il pilota inglese della BAR usc\u00ec di pista alla curva \"Do Sol\", causando un nuovo ingresso in pista della safety car. Poco prima si era ritirato per un testacoda dovuto ad un suo errore anche Jos Verstappen su Minardi, che al momento era ottavo. Il pilota olandese era partito con il serbatoio completamente pieno di benzina; anni dopo l'allora proprietario del team faentino Paul Stoddart dichiar\u00f2 che, se il pilota olandese non avesse compiuto errori e fosse arrivato al traguardo, avrebbe potuto conquistare il podio o addirittura la vittoria. La Minardi aveva infatti pianificato una strategia di gara che prevedeva un caos totale derivante da un possibile nubifragio.\nLa gara ripart\u00ec al 34\u00ba passaggio, con Coulthard in testa davanti a Barrichello, Ralf Schumacher, Alonso, R\u00e4ikk\u00f6nen e Fisichella. Con la pista che si stava asciugando gradualmente il pilota finlandese risult\u00f2 tra i pi\u00f9 rapidi ad adattarsi alle condizioni variabili, portandosi rapidamente in terza posizione alle spalle di Barrichello. Quest'ultimo recuper\u00f2 terreno su Coulthard, mettendo pressione all'avversario e sopravanzandolo nel corso del 44\u00ba passaggio. Una volta in testa alla corsa, Barrichello fece segnare il giro pi\u00f9 veloce in gara, staccando nettamente Coulthard, ma tre tornate pi\u00f9 tardi il pilota italo-brasiliano fu costretto al ritiro per un problema di pescaggio del carburante. L'ultimo doppio ritiro della scuderia di Maranello \u00e8 stato nel Gran Premio del Belgio 1998. Per la \"Rossa\" si conclude anche una striscia di 55 gare consecutive in zona punti iniziata nel Gran Premio della Malesia 1999.\nCoulthard torn\u00f2 quindi al comando davanti a R\u00e4ikk\u00f6nen, Fisichella, Alonso, Frentzen, Villeneuve, Trulli e Webber: lo scozzese riforn\u00ec per l'ultima volta cinque giri pi\u00f9 tardi, rientrando in pista in terza posizione. R\u00e4ikk\u00f6nen, in crisi con le gomme, commise un errore, cedendo la posizione a Fisichella e rientrando ai box a sua volta nel corso del 54\u00ba giro. Nel frattempo, per\u00f2 Webber perse il controllo della sua Jaguar nelle ultime, veloci curve che precedono il rettilineo d'arrivo, andando a sbattere violentemente contro le barriere e disseminando il tracciato di detriti. Alonso, arrivato troppo velocemente nella zona dell'incidente, colp\u00ec una delle ruote della monoposto dell'australiano, sbattendo a sua volta contro le barriere di protezione. La gravit\u00e0 di questi incidenti, in particolare quello del pilota spagnolo (che fu trasportato in ospedale per accertamenti), spinse la direzione gara ad esporre la bandiera rossa interrompendo la gara.\nAl momento dell'interruzione Fisichella, in testa alla corsa, aveva appena completato il 55\u00ba giro, iniziando il 56\u00ba. Secondo il regolamento la classifica avrebbe dovuto essere stilata in base all'ordine dei piloti due tornate prima della sospensione della gara, quindi al termine del 54\u00ba passaggio. Tuttavia, per un errore del sistema di cronometraggio, la direzione gara consider\u00f2 il Gran Premio concluso prima del transito di Fisichella sotto il traguardo, riportando quindi l'ordine di arrivo al 53\u00ba giro, quando R\u00e4ikk\u00f6nen era al comando della gara. Il pilota finlandese fu dichiarato vincitore, davanti a Fisichella, Alonso, Coulthard, Frentzen, Villeneuve, Webber e Trulli. Accortasi dell'errore, la FIA convoc\u00f2 una riunione che si tenne il venerd\u00ec successivo alla gara, al termine della quale fu ristabilito il corretto ordine di arrivo e Fisichella fu proclamato vincitore. Il pilota romano, vincitore per la prima volta in carriera, ricevette il primo premio da R\u00e4ikk\u00f6nen in occasione del successivo Gran Premio di San Marino Alle sue spalle furono classificati R\u00e4ikk\u00f6nen, Alonso, Coulthard, Frentzen, Villeneuve, Ralf Schumacher e Trulli. \"Fisico\" \u00e8 il primo italiano a vincere una gara di F1 dopo ben undici anni di digiuno; l'ultimo a riuscirci \u00e8 stato Riccardo Patrese al Gran Premio del Giappone 1992. Sia per la Jordan che per la Ford (sebbene i motori fossero realizzati dalla Cosworth) si trattava di un ritorno al successo dopo quattro anni: la scuderia irlandese non vinceva dal Gran Premio d'Italia 1999, mentre il propulsore statunitense dal Gran Premio d'Europa 1999. \nEssendo stato completato il 75% della distanza di gara prevista ai piloti fu assegnato punteggio pieno.\nFonti.\nI dati statistici sono tratti da \"Autosprint n.14/2003\"."}
{"id": "1687203", "revid": "767487", "url": "https://it.wikipedia.org/wiki?curid=1687203", "title": "25 Ways to Quit Smoking", "text": "25 Ways to Quit Smoking \u00e8 un cortometraggio d'animazione di 5 minuti, realizzato da Bill Plympton nel 1989.\nIl noto animatore ha lo scopo, in questo cartone, di aiutare a togliere il vizio del fumo mediante 25 illustrazioni che trasformano il desiderio ardente di nicotina in effettivi, semplici e spesso anche azzardati motivi e conseguenze dovute all'impellente necessit\u00e0."}
{"id": "1687206", "revid": "56620", "url": "https://it.wikipedia.org/wiki?curid=1687206", "title": "Marco Tabarrini", "text": "Biografia.\nStudi\u00f2 legge all'Universit\u00e0 di Pisa, diventando quindi un illustre avvocato. A Firenze era nell'\"entourage\" del Gabinetto Vieusseux, di cui condivideva l'orientamento liberale. Assieme al collega e amico Leopoldo Galeotti fond\u00f2 \"Il Conciliatore\", giornale di stampo patriottico che intendeva sostituire \"La Patria\", le cui pubblicazioni furono soppresse dal governo Guerrazzi il 30 novembre 1848.\nNel frattempo era entrato in strette relazioni con Massimo d'Azeglio, dando il proprio contributo alla causa risorgimentale. Nel febbraio 1849 salv\u00f2 lo statista piemontese dall'arresto che Guerrazzi aveva disposto nei suoi confronti. Grazie a un suo avviso segreto \u2013 forse del 10 febbraio \u2013 d'Azeglio evit\u00f2 di raggiungere Firenze, come aveva in programma, e ripar\u00f2 a Sarzana.\nIl 20 gennaio 1850 spos\u00f2 Adele Targioni Tozzetti, la figlia secondogenita di Antonio Targioni e di Fanny Ronchivecchi. Poco prima del matrimonio Teresa, sorella minore di Adele, da anni in corrispondenza epistolare col d'Azeglio, chiese al Primo Ministro se gli fosse possibile aiutare il futuro cognato, dato che \"Il Conciliatore\" era stato soppresso e \"Lo Statuto\", che lo aveva sostituito, non garantiva la necessaria sicurezza economica. D'Azeglio propose quindi al Tabarrini il posto di direttore della \"Gazzetta Piemontese\", accompagnato da un'ottima paga e dalla necessit\u00e0 di trasferirsi a Torino. Le reticenze dei Targioni nel privarsi della figlia e il desiderio del Tabarrini di rimanere a Firenze, tuttavia, portarono a declinare l'offerta, e ad accettare in compenso quelle del Granduca Leopoldo, reinsediatosi in citt\u00e0 dopo la parentesi guerrazziana.\nFu tra i frequentatori del \"salotto rosso\" di Ubaldino Peruzzi.\nNel 1877 cur\u00f2 l'edizione postuma di molti testi dell'amico Gino Capponi, apparsi presso l'editore Barbera con il titolo \"Scritti editi e inediti\".\nFu il primo presidente del Consiglio di Stato di origine non piemontese.\n\u00c8 stato presidente dell'Istituto storico italiano per il Medio Evo dal 1888 alla morte, sopraggiunta nel 1898."}
{"id": "1687210", "revid": "92723", "url": "https://it.wikipedia.org/wiki?curid=1687210", "title": "Duomo di Ripatransone", "text": "La concattedrale dei Santi Gregorio Magno e Margherita \u00e8 il principale edificio di culto di Ripatransone, in provincia di Ascoli Piceno, concattedrale della diocesi di San Benedetto del Tronto-Ripatransone-Montalto.\n\u00c8 basilica minore e triplice santuario, poich\u00e9 include anche la cappella della Madonna di San Giovanni e la cripta della Misericordia e Morte, considerate templi a s\u00e9 stanti.\nStoria.\nQuando Pio V istitu\u00ec la diocesi di Ripatransone (1571) scelse come prima cattedrale la chiesa di San Benigno, di cui oggi resta solo il campanile. Quest'edificio si rivel\u00f2 ben presto inadeguato, sia a causa delle piccole dimensioni, sia per la collocazione decentrata all'estremit\u00e0 del paese. Il vescovo Pompeo De Nobili decise allora l'edificazione del nuovo duomo nel sito della preesistente parrocchiale di San Gregorio Magno e Santa Margherita.\nIl progetto fu affidato all'architetto modenese Gaspare Guerra, e la costruzione fu intrapresa nel 1597 per essere completata nel 1623. Le dimensioni previste in origine vennero per\u00f2 ridotte. Il braccio maggiore della croce latina possedeva infatti quattro arcate, e avrebbe invaso alternativamente la piazza antistante al sagrato o lo spazio prospiciente un dirupo.\nLa chiesa fu oggetto di vari ampliamenti. Dopo la costruzione della cupola (XVIII secolo), nuovi lavori eseguiti negli anni 1837-1842 restaurarono l'intero edificio, sostituendone il tetto e il pavimento, ultimandone la facciata e ricavando una seconda sacrestia. Questi lavori furono commissionati dal vescovo di Montalto Luigi Maria Canestrari.\nLa torre attuale, opera di Francesco Vespignani, sostitu\u00ec un vecchio e pi\u00f9 modesto campanile demolito nel 1884. L'opera fu completata il 3 agosto 1902 con l'installazione alla sommit\u00e0 di una grande statua del Redentore, in rame dorato, dell'altezza di 7\u00a0m e del peso di una tonnellata. L'ultimo restauro del campanile, avvenuto nel biennio 1987-1988, ha permesso il ripristino della croce originariamente imbracciata dal Redentore.\nNell'ultimo restauro della cattedrale, ultimato il 15 maggio 1960, al pavimento fu apposto un mosaico raffigurante lo stemma del vescovo committente, monsignor Vincenzo Radicioni.\nDescrizione.\nEsterno.\nLa facciata della concattedrale \u00e8 stata costruita nel XIX secolo dall'architetto Giuseppe Rossetti. Con paramento murario in mattoncini, \u00e8 divisa in due ordini orizzontali da un alto cornicione. Nella fascia inferiore, si aprono i tre portali con cornici in pietra, intervallati da coppie di lesene tuscaniche con capitelli in travertino. Nella fascia superiore, in corrispondenza della navata centrale, si apre un finestrone rettangolare. La facciata termina con un frontone triangolare.\nSulla crociera, si eleva il tiburio ottagonale, costruito nel 1786, con quattro finestre ovali.\nCampanile.\nIl campanile, compresa la statua del Redentore, si eleva per 52 m.\nNella torre sono montate quattro campane.\nInterno.\nL'impianto della cattedrale \u00e8 a croce latina con tre navate, ed \u00e8 decorata da affreschi dei fratelli Marcantonio e Michelangelo Bedini, commissionati da monsignor Radicioni negli anni cinquanta in sostituzione degli originari dipinti di Giuseppe Capparoni (XIX secolo). Di questi ultimi, pur di pregevole fattura, residua un affresco di volta in una delle sacrestie. Il tiburio \u00e8 ornato internamente della raffigurazione dei quattro evangelisti e delle quattro virt\u00f9 cardinali su sfondo dorato.\nOpere custodite.\nLa chiesa custodisce numerosi oggetti d'arte.\nOrgano a canne.\nSulla cantoria in controfacciata, si trova l'organo a canne Callido \"opus 195\", costruito nel 1783 ed in seguito modificato.\nLo strumento \u00e8 a trasmissione integralmente meccanica ed \u00e8 racchiuso all'interno di una cassa lignea neoclassica a serliana, avente nel campo centrale la mostra, composta da 27 canne di principale disposte in cuspide unica con ali laterali. La consolle, a finestra, ha un'unica tastiera di 56 note con prima ottava cromatica ed una pedaliera dritta di 24 note costantemente unita al manuale.\nCappella della Madonna di San Giovanni.\nLa cappella intitolata alla Madonna di San Giovanni \u00e8 un santuario a s\u00e9 stante, innalzato fra il 1846 e il 1858. Esso si apre in fondo alla navata sinistra con un portone in rame dello scultore Cleto Capponi (1953). Conserva opere scultoree di Luigi Fontana, lampadari di Murano e un coro in legno del Morelli. La statua della Vergine, realizzata in cartapesta da Sebastiano Sebastiani nel 1620, \u00e8 custodita in un'edicola del Vespignani (1881), e deve il suo nome al fatto che fu commissionata dalla Confraternita di San Giovanni, sempre di Ripatransone, che poco dopo mut\u00f2 la propria denominazione in \"Confraternita della Madonna di San Giovanni\". Sempre come \"Madonna di San Giovanni\", \u00e8 conosciuto il coro polifonico della chiesa.\nCripta della Misericordia e Morte.\nAltro santuario \u00e8 la cripta della Misericordia e Morte (\u201cchiesa della Morte\u201d), un sotterraneo che emerge con la propria cupola sul fianco destro della cattedrale. Conserva le tombe di quattro vescovi ripani."}
{"id": "1687211", "revid": "729019", "url": "https://it.wikipedia.org/wiki?curid=1687211", "title": "Castello di Montecchio", "text": "Il castello di Montecchio fu un'importante rocca di costruita in posizione strategica per il controllo della bassa Valle Camonica, in un punto dove un ponte congiungeva le due sponde del fiume Oglio, nel comune di Darfo Boario Terme in frazione Montecchio.\nStoria.\nSorgeva sul dosso a sud del Monticolo, monticello di arenaria posizionato nel centro della vallata, luogo gi\u00e0 frequentato in epoca antica come mostrano le incisioni preistoriche dei \"Corni freschi\".\nUn importante documento storico del 21 maggio 1200 si ricorda un accordo effettuato tra i signori di Montecchio (tra i quali \u00e8 citato \"Lanfranco capo dei Federici\") e Vicini della corte di Darfo riguardo alla spartizione di alcune isole create probabilmente da un'esondazione del fiume Oglio che divideva le due comunit\u00e0.\nNel 1249 Giovanni e Teutaldo figli di Saporito, e Teutaldo Pagnono di Montecchio ricevono privilegi da Brescia, per la quale avevano recuperato l'\"arcem et locum de Montegio\", presumibilmente caduto in mano alla fazione antibresciana camuna.\nNegli \"Statuti contro i ribelli di Valcamonica\" emessi dal Comune di Brescia nel 1288 si vede come il castello fosse stato nuovamente riconquistato dalla parte antibresciana (a quel tempo legata alla famiglia Federici) e la citt\u00e0 in cambio della cattura del \"Castro, rocha et terra de Montegio\" prometteva mille libbre imperiali.\nA seguito della Transictio del 1291 il castello rimase sei anni sotto il controllo di un podest\u00e0 scelto dal Capitano del Popolo di Milano, Matteo Visconti (il quale era intervenuto come arbitro tra le due parti), per poi passare allo scadere dei sei anni nelle mani del Comune di Brescia.\nNel 1415 il castello \u00e8 sotto il controllo di Pandolfo III Malatesta, e ne fa castellano di rocca tale Ziletto de Londres, sostituito nel 1416 da Maimosio Foresti.\nNel 1427 Francesco da Bussone, detto il Carmagnola, occupa la rocca per la Repubblica di Venezia e decreta la distruzione del castello. Forse un'ulteriore distruzione si ebbe nel 1455, quando la Serenissima decret\u00f2 l'abbattimento di tutte le rocche della Valle Camonica.\nAll'inizio del XX secolo rimaneva il basamento di una torre ed un sotterraneo con volta a botte e tracce di affreschi (chiamato \"bus dei pag\u00e0\")."}
{"id": "1687212", "revid": "1979289", "url": "https://it.wikipedia.org/wiki?curid=1687212", "title": "Vittorio Emanuele Taparelli d'Azeglio", "text": "Biografia.\nVittorio Emanuele Taparelli d'Azeglio era figlio dei nobili Roberto e Costanza Alfieri di Sostegno, oltre che nipote di Massimo d'Azeglio che lo tenne a battesimo e dal quale si guadagn\u00f2 il soprannome di \"minimo\" (per distinguerlo appunto dallo zio \"Massimo\").\nDopo essersi laureato in legge all'Universit\u00e0 di Torino, Taparelli d'Azeglio prest\u00f2 servizio come diplomatico nel Regno di Sardegna iniziando la propria carriera nel 1838: dal 1839 fu membro dell'ambasceria in Baviera, a Vienna, sino a ricoprire l'incarico di Segretario di III classe a Le Hague. Successivamente fu Segretario di I classe nelle ambascerie unificate olandese e belga a Bruxelles. Nel 1841, inoltre, re Carlo Alberto di Savoia lo nomin\u00f2 gentiluomo di corte. Tra il 1847 ed il 1848 fu Consigliere della legazione a San Pietroburgo e tra il giugno e l'ottobre del 1848 fu diplomatico a Londra. L'anno successivo venne destinato a Parigi e poi nuovamente a Londra ove tra il 1850 ed il 1868 fu Ministro Plenipotenziario. Nel 1867 fu tra i firmatari del Trattato di Londra dopo la crisi lussemburghese che fu di fatto il primo atto tra le grandi potenze europee ove venne inclusa la partecipazione dell'Italia.\nA Londra nel 1857 fu cofondatore del St James's Club e divenne grande amico di lord Shaftesbury e Lord Palmerston. Raffinato collezionista d'arte, fu presidente a Londra del Burlington Fine Arts Club. In Italia present\u00f2 la sua collezione al Museo Civico di Torino nel 1875 per poi comprare Casa Cavassa a Saluzzo nel 1883 di modo da porvi i propri reperti e farne un museo per il comune. Trascorse molto tempo anche a Venezia ove si dedic\u00f2 al collezionismo di vetreria colorata veneziana.\nAl suo ritiro dal servizio diplomatico nel 1871, venne nominato senatore nell'XI legislatura del Regno d'Italia.\nMor\u00ec a Roma nel 1890."}
{"id": "1687213", "revid": "287204", "url": "https://it.wikipedia.org/wiki?curid=1687213", "title": "Maigret e il vagabondo", "text": "Maigret e il vagabondo (titolo originale francese \"Maigret et le clochard\", pubblicato in traduzione italiana anche col titolo Maigret e il barbone) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 26 aprile al 2 maggio 1962 in Svizzera e pubblicato per la prima volta nel primo trimestre dell'anno successivo.\n\u00c8 il sessantesimo romanzo dedicato al celebre commissario.\nTrama.\nUna notte, un barbone che dorme sotto un ponte, viene picchiato e gettato moribondo nella Senna; viene salvato da dei barcaioli di due chiatte ormeggiate l\u00ec vicino e ricoverato in coma in ospedale. Il mattino seguente il commissario Maigret inizia l'indagine parlando con il proprietario della chiatta pi\u00f9 vicina, un fiammingo dal carattere aggressivo che naviga con la moglie e il fratello sul fiume trasportando merci. Questi spiega di aver sentito un'autovettura scendere sul lungosenna, dei passi e poi un tonfo nell'acqua. Infine avendo sentito una voce chiedere aiuto si \u00e8 affacciato e ha visto il barbone stentare a stare a galla. Aiutato dal marinaio dell'altra chiatta vicina ha portato in salvo l'uomo sulla riva. Interrogando gli altri barboni della zona Maigret viene a sapere che l'uomo in coma \u00e8 un ex medico, scappato dalla sua famiglia e vissuto per un certo periodo in Africa, poi tornato in Francia ma senza riprendere contatto con la moglie e la figlia anche loro residenti a Parigi, pure a poca distanza dal ponte dove il vagabondo era solito dormire. Il commissario ricostruisce poco a poco la vita del medico, il quale pur risvegliandosi si ostina a non voler parlare del fatto e neppure vuole rientrare in contatto con la sua vecchia famiglia. Trovandosi quasi in un vicolo cieco il commissario sposta l'indagine sulla famiglia del fiammingo della chiatta riuscendo a intuire il coinvolgimento di questi nel delitto. Quest'uomo aveva gi\u00e0 permesso la morte per annegamento del suocero, precedente proprietario della chiatta, in una zona di Parigi dove era solito dormire anche il barbone. Riconosciutisi tra loro i due uomini, il fiammingo temendo una denuncia, tent\u00f2 di uccidere il barbone ma fu costretto e fermarsi e trarlo in salvo dal fiume, visto l'arrivo del marinaio della chiatta vicina. Pur scoprendo la verit\u00e0 il commissario non ha prove a carico del marinaio, anche perch\u00e9 il vagabondo si rifiuta di collaborare e, tacendo, permette ai fiamminghi di ripartire con la chiatta e tornare in Belgio. Alla fine, qualche mese dopo, far\u00e0 comprendere al commissario che la sua indagine era corretta.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1962.\nIn Italia \u00e8 apparso per la prima volta nel 1966, tradotto da Elena Cantini e pubblicato da Mondadori nella collana \"Le inchieste del commissario Maigret\" (n\u00b0 19). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (nel 1974 tradotto da Franco Mereghetti per la collana \"Narrativa moderna\" delle edizioni scolastiche). Nel 2002 il romanzo \u00e8 stato pubblicato presso Adelphi, tradotto da Laura Frausin Guarino, con il titolo \"Maigret e il barbone\", nella collana dedicata al commissario (parte de \"gli Adelphi\", al n\u00b0 339).\nFilm e televisione.\nDue sono gli adattamenti del romanzo per la televisione:"}
{"id": "1687218", "revid": "92723", "url": "https://it.wikipedia.org/wiki?curid=1687218", "title": "Jaguar XF", "text": "La XF \u00e8 un'autovettura berlina di grandi dimensioni, prodotta dalla Jaguar, a partire dal 2008 e sottoposta a restyling nel 2011.\nIl contesto.\nViene svelata al pubblico il 28 agosto 2007 e commercializzata a partire dal febbraio 2008. La XF riprende nella parte posteriore le linee della seconda generazione di XK, mentre la parte anteriore riprende il classico stile Jaguar come la griglia a nido d'ape e i fari anteriori che presentano una goccia. Nel complesso la nuova nata \u00e8 abbastanza lontana dagli stilemi tradizionali del marchio. Si allontana dal classico anche negli interni. La tradizione viene invece rispettata nello schema meccanico: la XF, infatti, \u00e8 una classica trazione posteriore con motore anteriore longitudinale.\nIl restyling 2011.\nNell'ottobre 2011 subisce un restyling denominato XF 2012, in onore del nuovo anno, con un nuovo design frontale, molto simile al prototipo C-XF presentato al Salone di Detroit del 2007 e con un nuovo motore, il 2.2D, che riduce i consumi grazie anche all'adozione dello stop&amp;start.\nViene commercializzata in 5 motorizzazioni (2 a benzina e tre diesel), con architettura: motore 4 cilindri (2.200 Diesel) V6 (3.000 Diesel con due potenze) ed infine V8 (benzina con due potenze). I motori diesel sono di origine PSA. Gli allestimenti da febbraio 2013 sono tre e dispongono delle principali dotazioni di sicurezza.\nXF Sportbrake.\nSi tratta della versione Wagon della berlina XF 2012. \u00c8 stata presentata al Salone dell'automobile di Ginevra dell'8 marzo 2012.\nXFR.\nAl salone automobilistico di Detroit del 2009 la Jaguar ha presentato la versione ad alte prestazioni della XF, denominata XFR. Meccanicamente essa \u00e8 dotata di un propulsore AJ-V8 Mk III 5.0 da 510 cv. Esteticamente, \u00e8 stato modificato il paraurti anteriore e sono stati aggiunti uno spoiler anteriore e cerchioni in lega da 20\".\nSeconda generazione (2015).\nNel 2015 viene presentata la nuova generazione profondamente migliorata, anche se i ritocchi estetici sono minimi. La nuova carrozzeria in alluminio riduce il peso della vettura di circa 100 kg. Nel 2021 la XF viene proposta esclusivamente con cambio automatico a otto rapporti, e con il nuovo motore MHEV (Mild Hybrid Electric Vehicle) diesel Ingenium 2.0 litri turbo a quattro cilindri da 204 CV, ed un motore a benzina Ingenium di 2.0 litri a quattro cilindri da 250 CV o 300 CV.\nModelli speciali.\nXFR-S.\nPresso il salone automobilistico di Los Angeles del 2012, la Jaguar ha presentato un modello potenziato della XFR, denominato XFR-S. Prodotto in soli 100 esemplari, questo mezzo \u00e8 stato dotato di un propulsore V8 5.0 litri compresso da 550 cv e 680 Nm derivato dalla XKR-S. Tale motore permette alla vettura di accelerare da 0 a 100\u00a0km/h in 4,6 secondi, con una punta massima di 300\u00a0km/h limitata elettronicamente. La maneggevolezza \u00e8 stata perfezionata con l'introduzione di un differenziale attivo elettronico e di un sistema di controllo di stabilit\u00e0 dinamico. Anche il design \u00e8 stato rimaneggiato grazie all'inserimento di prese d'aria maggiorate, splitter anteriore in fibra di carbonio, passaruota allargati, diffusore posteriore in fibra di carbonio, alettone e cerchi forgiati Varuna da 20'.\nRecord.\nNel novembre del 2008, la Jaguar, con la collaborazione dell'azienda Rocketsports, realizz\u00f2 una versione speciale della XFR da schierare sul tracciato di Bonneville. Il mezzo era equipaggiato con un propulsore AJ -V8 Mk III a cui era stata rimappata la centralina elettronica e abbinato un nuovo impianto di scarico. Fatta eccezione per questo, gli unici altri elementi modificati della XFR erano i sistemi di sicurezza interni e le componenti aerodinamiche esterne. Tale vettura, pilotata dallo statunitense Paul Gentilozzi, raggiunse la velocit\u00e0 massima di 363\u00a0km/h, divenendo in questo modo la Jaguar pi\u00f9 veloce mai prodotta, battendo la Jaguar XJ220.\nAttivit\u00e0 sportiva.\nLa XF, dotata di un nuovo body kit aerodinamico, di nuovi impianti di sicurezza e di un nuovo propulsore 3.5 V6, ha preso parte nel 2010 al campionato belga BTCS."}
{"id": "1687220", "revid": "254059", "url": "https://it.wikipedia.org/wiki?curid=1687220", "title": "Francesco Vitelleschi Nobili", "text": ""}
{"id": "1687226", "revid": "135224", "url": "https://it.wikipedia.org/wiki?curid=1687226", "title": "New York Giants (baseball)", "text": ""}
{"id": "1687227", "revid": "57342", "url": "https://it.wikipedia.org/wiki?curid=1687227", "title": "Vittorio Zoppi", "text": "Biografia.\nLaureatosi in giurisprudenza all'Universit\u00e0 di Torino, Vittorio Zoppi intraprese la carriera prefettizia. Dopo la proclamazione dello Stato unitario, fu prefetto di Salerno (1861-62), Messina (1862-65), Brescia (1865-67) e per due volte a Torino (1867 e 1871-76), sino al pensionamento (1867). Il 15 novembre 1871 fu nominato Senatore del Regno da Vittorio Emanuele II.\nHa intrapreso la carriera politica anche a livello locale, essendo stato consigliere comunale (1877-85), provinciale (1879-82) e assessore facente funzioni (1879-83) di Alessandria. Suo figlio Ottavio, generale di corpo d'armata, \u00e8 stato parimenti Senatore del Regno (1933-46), mentre l'omonimo nipote Vittorio intraprese la carriera diplomatica e fu Segretario generale del Ministero degli Affari Esteri (1948-54) della Repubblica."}
{"id": "1687229", "revid": "339392", "url": "https://it.wikipedia.org/wiki?curid=1687229", "title": "Luigi Filippo Giuseppe d'Orl\u00e9ans", "text": ""}
{"id": "1687230", "revid": "287204", "url": "https://it.wikipedia.org/wiki?curid=1687230", "title": "Renato Paresce", "text": "Biografia.\nRenato (Ren\u00e9) Paresce nasce in Svizzera a Carouge, nei pressi di Ginevra, e trascorre l'infanzia a Firenze dove il padre Francesco, a contatto con l'ambiente culturale, aveva fondato la \"Rivista di cultura\". \n&lt;br&gt;Si dedica alla pittura da autodidatta e si laurea in Fisica all'Universit\u00e0 di Palermo. \nNel 1912 si stabilisce a Parigi e inizia a frequentarvi gli ambienti artistici dove conosce Modigliani e Picasso. Fa parte dell\"Ecole de Paris\" con Soutine e Kisling ed espone ai Salon. \nAll'inizio della prima guerra mondiale si trasferisce a Londra con la moglie, Ella Vera Klatschko (1880-1966), figlia del rivoluzionario russo Samuel Lvovitch Klatschko (1851-1914). Dipinge, ma esercita anche l'attivit\u00e0 di giornalista per \"La Stampa\"; espone a Zurigo, a Berlino. \n&lt;br&gt;Nel 1926 partecipa alla Prima mostra di Novecento Italiano alla Permanente di Milano. Nel 1927 espone ad Amsterdam. Nel 1929 espone anche alla Seconda mostra di Novecento.\nNel 1928 entra a far parte degli \"Italiens de Paris\" e fino al 1936 partecipa a tutte le mostre del \"gruppo dei sette\" (con Campigli, De Pisis, de Chirico, Savinio, Severini e Tozzi). Il gruppo \u00e8 sostenuto dal critico Waldemar George nel clima di un \"ritorno all'ordine\".\nNel 1928 \u00e8 curatore dell\"'Ecole de Paris\" alla XVI Biennale di Venezia invitatovi dal segretario Antonio Maraini. Torner\u00e0 alla Biennale nel 1930, 1932 e 1934.\nNel 1933 espone la sua prima personale in Italia, alla Galleria del Milione a Milano. \nL'anno successivo parte per un viaggio intorno al mondo, attraverso le isole Figi e tornando per l'America, e scrive poi un libro (\"L'altra America\") pubblicato nel 1935. \nNegli ultimi anni di vita abbandona progressivamente la pittura. Muore a Parigi nel 1937.\nBibliografia.\nM. Fagiolo Dell'Arco, Ren\u00e9 Paresce ed i pittori italiani di Parigi, catalogo della mostra (Milano, Galleria Annunciata, 21 febbraio - 26 marzo 1987), Galleria Annunciata, Milano, 1987."}
{"id": "1687234", "revid": "287204", "url": "https://it.wikipedia.org/wiki?curid=1687234", "title": "Maigret e l'affare strip-tease", "text": "Maigret e l'affare strip-tease (titolo originale francese \"La col\u00e8re de Maigret\", pubblicato in traduzione italiana anche col titolo Maigret perde le staffe) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 13 al 19 giugno 1962 in Svizzera e pubblicato per la prima volta nel quarto trimestre del 1963 in Francia presso l'editore Presses de la Cit\u00e9.\n\u00c8 il sessantunesimo romanzo dedicato al celebre commissario.\nTrama.\n\u00c9mile Boulay, proprietario di diversi cabaret a Montmartre e sugli Champs-\u00c9lys\u00e9es \u00e8 scomparso. Antonio Farano, suo cognato, gestore del locale di spogliarelli \"Paris-Strip\", avverte il commissario Maigret. Poco dopo si ritrova il cadavere di Boulay, strangolato, dalle parti del P\u00e8re-Lachaise. L'autopsia rivela che \u00e8 morto da almeno due giorni. Maigret ricostruisce a poco a poco la sua vita. Nonostante gestisse una parte della vita notturna di Parigi, Boulay era un uomo tranquillo, calmo e saggio, che passava le serate in famiglia con la moglie Marina. Maigret parla con Louis Boub\u00e9e, detto Mickey, accompagnatore di clienti e buttafuori dei locali, il quale \u00e8 anche un informatore della polizia; poi con Jules Raison, ragioniere della vittima, ma non riesce a sapere niente. Neanche il fatto che un certo Mazotti minacciasse i proprietari di locali di far scoppiare delle risse al loro interno se non gli pagavano un pizzo sembra collegato con l'omicidio. Infatti Mazotti era ormai sparito, convinto, pare, da certi amici della famiglia, portuali di Le Havre, a non ripresentarsi a Parigi. Ma poi Mazotti fu trovato morto e i sospetti andarono anche su Boulay che ora si scopre non si fosse presentato a un interrogatorio della polizia e avesse appena ritirato, contrariamente alle sue abitudini, una grossa somma dalla banca, con la quale si era recato a un appuntamento notturno da cui non \u00e8 pi\u00f9 tornato.\nMaigret che per servizio si mette a frequentare i locali notturni (il \"Lotus\", il \"Train-Bleu\", il \"Saint-Trop\", con le loro ballerine e i baristi), scopre poi che l'avvocato Jean-Charles Gaillard, che lavorava come consulente fiscale per Boulay, ha portato l'automobile a riparare esattamente da quando \u00e8 morta a quando \u00e8 stata ritrovata la vittima e si insospettisce. \u00c8 un uomo strano, che a Dunkerque durante la guerra ha perso le dita di una mano e poi ha sposato una ballerina che danzava con il nome d'arte di Jeanine de Lara, essendone geloso per diversi anni, fino a quando lei si ammal\u00f2 e da allora vive quasi da reclusa; come avvocato ha sempre scelto la clientela e molto spesso ha vinto le cause. Ma a Maigret viene da pensare che \"un avvocato non uccide i suoi clienti\", la frase gli gira in testa come un ritornello.\nMaigret scopre quindi che un ex-cliente di Gaillard, un giovane meccanico e ladro di automobili, Gaston Mauran, sostiene di aver pagato 100.000 franchi per farsi difendere e per corrompere Maigret. Il commissario mette i due a confronto e sente salire dentro di s\u00e9 una certa rabbia per l'avvocato, avido, che si \u00e8 fatto versare 500.000 franchi da Boulay per difenderlo eventualmente nell'affare Mazotti. Boulay, sapendosi protetto, davanti alla richiesta della polizia di presentarsi, si \u00e8 quindi sentito tradito, ma l'avvocato non ha saputo dare spiegazioni e l'ha ucciso. Ora tenta ancora di giustificarsi con Maigret, parla del proprio bisogno di soldi per la passione del gioco d'azzardo, ma il commissario \u00e8 inflessibile. Sapr\u00e0 poi che si \u00e8 impiccato in cella.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1963.\nIn Italia \u00e8 apparso per la prima volta nel 1967, tradotto da Luisa Scandolo e pubblicato da Mondadori nella collana \"Le inchieste del commissario Maigret\" (n\u00ba 43). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta. Nel 2008 il romanzo \u00e8 stato pubblicato presso Adelphi, tradotto da Marina Karam, con il titolo \"Maigret perde le staffe\", nella collana dedicata al commissario (parte de \"gli Adelphi\", al n\u00ba 334).\nFilm e televisione.\nIl romanzo \u00e8 stato adattato una sola volta in televisione:"}
{"id": "1687236", "revid": "712828", "url": "https://it.wikipedia.org/wiki?curid=1687236", "title": "Settimana Santa a Enna", "text": ""}
{"id": "1687237", "revid": "1870933", "url": "https://it.wikipedia.org/wiki?curid=1687237", "title": "Migliore club del XX secolo FIFA", "text": "Il Migliore club del XX secolo FIFA (in inglese \"The FIFA Club of the 20th Century\") \u00e8 un riconoscimento assegnato dalla FIFA, la massima organizzazione calcistica mondiale. A vincere il premio, annunciato durante il FIFA World Gala tenutosi a Roma l'11 dicembre 2000, fu il Real Madrid.\nA ritirare il premio furono Alfredo Di St\u00e9fano e Florentino P\u00e9rez. Nella stagione 2006-2007 sulle maglie del Real Madrid fu applicato uno speciale distintivo per celebrare il titolo di migliore club del XX secolo FIFA.\nRisultati.\nIl sistema di voto utilizzato per il premio fu reso noto nel dicembre del 2000. Il voto era consentito solo agli abbonati del periodico bimestrale \"FIFA World Magazine\" (rivista ufficiale della FIFA)."}
{"id": "1687240", "revid": "125642874", "url": "https://it.wikipedia.org/wiki?curid=1687240", "title": "Crit\u00e9rium International", "text": "Il Crit\u00e9rium International \u00e8 stata una corsa a tappe maschile di ciclismo su strada che si svolgeva nel territorio intorno alla citt\u00e0 di Porto Vecchio, in Corsica (fino al 2009 si disputava nei pressi di Charleville-M\u00e9zi\u00e8res, nelle Ardenne), ogni anno in marzo.\nDal 2005 ha fatto parte del calendario dell'UCI Europe Tour, nella classe 2.HC.\nStoria.\nTrae le sue origini dal \"Crit\u00e9rium National de la Route\", competizione tenutasi per la prima volta nel 1932 e riservata sia a squadre che a corridori esclusivamente francesi. A partire dal 1978 e fino al 1980 sono stati ammessi alla corsa anche corridori stranieri, per\u00f2 appartenenti sempre a squadre francesi. La competizione si \u00e8 trasformata in \"Crit\u00e9rium International\" dopo l'apertura ad atleti e squadre provenienti dall'estero, avvenuta nel 1981.\nLa prova dura due giorni, solitamente sabato e domenica, ed \u00e8 suddivisa in tre frazioni, che rappresentano i tre principali \"generi\" di tappa ciclistica: pianeggiante (si disputa il sabato ed assegna abbuoni, sotto forma di secondi, ai primi classificati), di montagna (si tiene la domenica mattina, non ha abbuoni in palio) ed a cronometro (chiude il Criterium la domenica pomeriggio).\nIn linea con il ben pi\u00f9 famoso Tour de France, le maglie assegnate sono le seguenti:\n\u00c8 organizzato dalla Amaury Sport Organisation.\nAlbo d'oro.\n\"Aggiornato all'edizione 2016.\"\nVittorie per nazione.\n\"Aggiornato all'edizione 2016.\""}
{"id": "1687250", "revid": "117007817", "url": "https://it.wikipedia.org/wiki?curid=1687250", "title": "Marcella Balconi", "text": "Biografia.\nTra le prime laureate in medicina in Italia, fu allieva dell'autorevole clinico e pediatra Piero Fornara (capo della resistenza di Novara, prefetto della Liberazione e deputato costituente) e .\nDurante la seconda guerra mondiale, insieme alla cugina Mariolina, fu staffetta partigiana e poi ispettrice sanitaria del comando generale delle Brigate Garibaldi. Nel corso di questo difficile e pericoloso incarico dovette visionare i dossier dei partigiani uccisi dai nazifascisti e, tra questi, anche i dossier di moltissimi adolescenti e bambini: in quella drammatica circostanza prese con s\u00e9 stessa l'impegno solenne a fare di tutto per \"salvare i bambini\".\nDopo la guerra lavor\u00f2 presso il servizio di neuropsichiatria infantile dell'Ospedale Maggiore della Carit\u00e0 di Novara che contribu\u00ec ad organizzare. Dopo aver ricoperto vari incarichi amministrativi locali, nel 1963 divenne deputata alla Camera per il Partito Comunista Italiano presentando una serie di disegni di legge dedicati alla salute psichica e all'integrazione dei bambini diversamente dotati.\nA Novara Marcella Balconi ristruttur\u00f2 nell'anno 1982 il \"Parco dei bambini\", una sorta di piccola \"citt\u00e0 nella citt\u00e0\" nella quale i bambini potessero sentirsi a casa loro."}
{"id": "1687256", "revid": "827882", "url": "https://it.wikipedia.org/wiki?curid=1687256", "title": "Casa Vicens", "text": "Casa Vicens \u00e8 un edificio modernista che si trova a Barcellona, nel quartiere di Gr\u00e0cia. Opera di Antoni Gaud\u00ed, fu il primo progetto importante dell'architetto. Venne costruita tra il 1883 e il 1885, anche se Gaud\u00ed elabor\u00f2 il progetto originale tra il 1878 e il 1880. L'opera rientra all'interno di uno stile orientalista, vicino al neomud\u00e9jar, sebbene interpretato in modo personale con quell'originalit\u00e0 che Gaud\u00ed apportava ai suoi progetti. Qui Gaud\u00ed abbozz\u00f2 per la prima volta alcuni degli elementi costruttivi che diverranno abituali nell'esplosione del Modernismo. All'epoca fu oggetto di numerose attenzioni e suscit\u00f2 molto scalpore tra il pubblico contemporaneo. Nel momento in cui venne costruito l'edificio, Gr\u00e0cia era ancora un nucleo urbano indipendente da Barcellona ed era un comune a s\u00e9 stante, con lo status di cittadina, anche se attualmente \u00e8 un quartiere della citt\u00e0.\nNel progetto originale vi era un grande spazio dedicato al giardino, oltre alla casa, ma con il tempo il terreno fu suddiviso in lotti e venduto per costruire edifici residenziali. Attualmente rimane solo la casa e un piccolo spazio circostante. Per utilizzare al meglio lo spazio, Gaud\u00ed realizz\u00f2 un progetto composto da tre facciate; in corrispondenza della quarta facciata la casa era addossata al muro di mezzeria di un convento contiguo. Nel 1925 fu progettato un ampliamento della casa, commissionato a Gaud\u00ed, che per\u00f2 rifiut\u00f2; propose invece l'incarico a uno dei suoi discepoli, Joan Baptista Serra, che realizz\u00f2 una nuova campata seguendo lo stile originale di Gaud\u00ed e incluse un'ulteriore facciata, dando origine cos\u00ec a un edificio libero sui quattro lati.\nQuesta costruzione appartiene alla fase orientalista di Gaud\u00ed (1883-1888), un periodo in cui l'architetto realizz\u00f2 una serie di opere di spiccato gusto orientale, ispirate all'arte del Vicino e Lontano Oriente (India, Persia, Giappone), cos\u00ec come all'arte islamica ispanica, principalmente mud\u00e9jar e nasride. In quest'epoca, Gaud\u00ed utilizz\u00f2 in abbondanza la decorazione in piastrelle ceramiche, cos\u00ec come archi a mitra, beccatelli di mattoni a vista ed estremit\u00e0 a forma di tempietto o cupola.\nL'edificio fu dichiarato Monumento storico-artistico nel 1969 con il numero di registro 52-MH-EN, Bene di Interesse Culturale nel 1993 con il riferimento RI-51-0003823 e Patrimonio dell'umanit\u00e0 nel 2005 con il riferimento 320bis.\nStoria.\nPrima opera di rilievo di Gaud\u00ed.\nAntoni Gaud\u00ed (Reus o Riudoms, 1852-Barcellona, 1926) studi\u00f2 architettura alla Escuela de la Lonja e alla Escola T\u00e8cnica Superior d'Arquitectura di Barcellona, dove si laure\u00f2 nel 1878. Per pagarsi gli studi, Gaud\u00ed lavor\u00f2 come disegnatore per diversi architetti e costruttori, come Leandre Serrallach, Joan Martorell, Emilio Sala Cort\u00e9s, Francisco de Paula del Villar y Lozano e Josep Fontser\u00e8. Una volta ottenuto il titolo di architetto nel 1878, i suoi primi lavori furono i lampioni per la Pla\u00e7a Reial, il progetto del Quiosco Girossi, la vetrina per la Guanter\u00eda Esteban Comella e i mobili per la cappella-pantheon del palazzo di Sobrellano a Comillas, tutti nello stesso anno in cui si laure\u00f2, cos\u00ec come la Cooperativa Obrera Mataronense (1878-1882), che fu il suo primo incarico importante, sebbene del progetto costruttivo fu realizzato solo un capannone. Le sue opere successive furono i mobili della Farmacia Gibert (1879), la decorazione della chiesa di San Paciano a Sant Andreu de Palomar (1879-1881) e della chiesa del Col\u00b7legi de Jes\u00fas i Maria di Tarragona (1880-1882).\nGaud\u00ed concili\u00f2 la costruzione di Casa Vicens con altri incarichi: nel 1883 si occup\u00f2 dei lavori del Tempio Espiatorio della Sagrada Fam\u00edlia, iniziati l'anno prima con un progetto di Francisco de Paula del Villar y Lozano, il quale rinunci\u00f2 poco dopo a causa di screzi con l'impresa costruttrice; Gaud\u00ed dedicher\u00e0 il resto della sua vita alla costruzione del tempio, che sar\u00e0 la sua opera maestra e la sintesi di tutte le sue invenzioni architettoniche. Ancora nel 1883 realizz\u00f2 un progetto di retablo per la cappella del Sant\u00edssim Sacrament della chiesa parrocchiale di Sant Feliu d'Alella, cos\u00ec come le piantine topografiche della tenuta Can Rosell de la Llena a Gelida, e ricevette l'incarico di una villa annessa al palazzo di Sobrellano del marchese di Comillas (Antonio L\u00f3pez y L\u00f3pez), nell'omonima localit\u00e0 cantabrica, nota come Il Capriccio, costruita tra il 1883 e il 1885 in uno stile orientalista simile a quello di Casa Vicens, dove risalta il suo rivestimento in ceramica. Con uno stile simile costru\u00ec i Padiglioni G\u00fcell di Pedralbes (1884-1887) dietro incarico di Eusebi G\u00fcell, il suo principale amico e mecenate.\nGaud\u00ed si trovava allora nel primo periodo della sua carriera, caratterizzata dall'utilizzo di un linguaggio architettonico di grande semplicit\u00e0 costruttiva, in cui la linea retta prevale sulla linea curva. Stilisticamente, corrisponde a una fase di influenza orientalista, in cui le forme strutturali e ornamentali rispecchiano l'amore per l'arte orientale, principalmente mud\u00e9jar, persiana e bizantina, come si nota in altre sue opere tra cui i Pavellons G\u00fcell, le Cantine G\u00fcell o Il Capriccio di Comillas. Gaud\u00ed aveva studiato l'arte neomud\u00e9jar nelle opere di Owen Jones, come \"Plans, elevations, sections and details of the Alhambra\" (1842), \"Designs for mosaics and tesselated pavements\" (1842) e \"Grammar of ornament\" (1856).\nIl concetto che Gaud\u00ed aveva della casa familiare, e che mise in pratica nella costruzione di Casa Vicens, si concretizza in un articolo non pubblicato che scrisse nel 1881, intitolato \"La casa padronale\" (): \"La casa \u00e8 la nazione in scala ridotta della famiglia. La famiglia, come la nazione, ha una storia propria, relazioni esterne a essa, cambi di governo, ecc. La famiglia indipendente ha una casa propria, mentre quella che non lo \u00e8 ha una casa in affitto. La casa di propriet\u00e0 \u00e8 il Paese natale, quella in affitto il Paese di emigrazione: per questo motivo la casa di propriet\u00e0 \u00e8 l'ideale di tutti. La casa di propriet\u00e0 non pu\u00f2 essere concepita senza famiglia, quella in affitto invece s\u00ec\".\nL'incarico.\nGaud\u00ed ricevette nel 1878 l'incarico da parte di Manuel Vicens i Montaner di costruire una seconda residenza di villeggiatura della famiglia nella cittadina di Gr\u00e0cia. Manuel Vicens (1836-1895) era agente di cambio, sebbene si abbiano poche informazioni su di lui. Dal suo testamento \u00e8 noto che possedeva una casa ad Alella, oltre a due propriet\u00e0 nel centro di Barcellona e alcuni terreni nella zona di Vallvidrera. Il terreno su cui si costru\u00ec la casa lo aveva ereditato Manuel Vicens da sua madre, Rosa Montaner i Matas, nel 1877. Mor\u00ec il 29 aprile 1895, lasciando le sue propriet\u00e0 alla vedova Dolors Giralt i Gr\u00edfol.\nNon si sa in che modo Vicens conobbe Gaud\u00ed, anche se \u00e8 probabile che si incontrassero nei circoli culturali legati alla \"Renaixen\u00e7a\" che entrambi frequentavano. In seguito, Vicens e Gaud\u00ed instaurarono una relazione di amicizia e, in molte occasioni, l'architetto trascorse le vacanze estive nella casa che Vicens possedeva ad Alella, tra il 1880 e il 1890. Per questa dimora, Gaud\u00ed realizz\u00f2 un armadio ad angolo e un camino cantonale in legno e metallo con le iniziali M. V. (di Manuel Vicens), attualmente conservato dentro Casa Vicens. Frutto di questi soggiorni fu un progetto di retablo che Gaud\u00ed realizz\u00f2 nel 1883 per la chiesa di Sant Feliu d'Alella su incarico del parroco Jaume Puig Claret, che alla fine non venne portato a termine. Viene conservato un disegno in china su tela in scala 1:25.\nLa cittadina di Gr\u00e0cia era allora un'entit\u00e0 indipendente da Barcellona. Il suo nucleo abitativo si form\u00f2 attorno al convento carmelitano di Santa Maria de Gr\u00e0cia, noto come \u201cels Josepets\u201d, fondato nel 1630. Era una zona agricola, in cui sorgevano numerose masserie, che all'inizio del XIX secolo inizi\u00f2 a urbanizzarsi e a dare vita a un incipiente tessuto industriale. La cittadina divent\u00f2 parte di Barcellona nel 1897, insieme ad altri cinque nuclei urbani: Sants, Les Corts, Sant Gervasi de Cassoles, Sant Andreu de Palomar e Sant Mart\u00ed de Proven\u00e7als. A quel tempo, numerose famiglie della borghesia stabilivano a Gr\u00e0cia la loro seconda residenza, poich\u00e9 la cittadina univa la vicinanza alla citt\u00e0 alla tranquillit\u00e0 di un paesino. La casa si trova nel Carrer de les Carolines, chiamato cos\u00ec nel 1908 in onore delle Isole Caroline, ex colonia spagnola; il nome anteriore era Sant Gervasi.\nIl terreno originale si trovava tra il convento delle Figlie della carit\u00e0 di San Vincenzo de' Paoli, al cui muro di mezzeria venne addossata una facciata dell'edificio (lato nord-est), e una viuzza cieca, il Carrer Rac\u00f3 de Sant Gervasi, in seguito scomparsa. Questo terreno apparteneva a tre lotti che Agust\u00ed Maria Bar\u00f3 i Tast\u00e0s aveva acquistato tra il 1846 e il 1854, che includevano diverse costruzioni a un solo piano. Nel 1866 venne ereditato dalla madre di Manuel Vicens, Rosa Montaner i Matas, vedova di Onofre Vicens i Dom\u00e8nech. Dopo la morte della madre nel 1877, pass\u00f2 in eredit\u00e0 a Manuel Vicens. Non si sa se le costruzioni presenti nel terreno furono demolite o utilizzate in parte nel progetto di Gaud\u00ed. Nel 1876 e 1881, Vicens compr\u00f2 due terreni contigui al Carrer Rac\u00f3 de Sant Gervasi, che consentirono di ampliare il giardino della propriet\u00e0.\nGaud\u00ed termin\u00f2 il progetto della casa e del giardino nel 1880, nonostante le planimetrie siano state firmate nel 1883, data in cui furono presentate presso il Comune di Gr\u00e0cia. Nel suo progetto un\u00ec una struttura architettonica relativamente semplice alla complessit\u00e0 di una decorazione accurata, in particolare per quanto riguarda l'uso delle piastrelle ceramiche. Stilisticamente, corrisponde in pieno alla sua fase orientalista, ma l'abbondante utilizzo delle arti decorative (ceramica, forgiatura, vetreria, ebanisteria) anticipa quella che sar\u00e0 la sua epoca di splendore all'interno del Modernismo catalano. I lavori vennero eseguiti tra il 1883 e il 1885. Gaud\u00ed diresse personalmente i lavori: secondo la testimonianza di Joan Baptista Serra a George Collins nel 1959, l'architetto si sedeva sotto un parasole e supervisionava la costruzione, talvolta ordinando di demolire quanto considerava mal costruito.\nAi lavori parteciparono diversi artigiani con cui avrebbe collaborato abitualmente: ad esempio, lo scultore Lloren\u00e7 Matamala, l'ebanista Eudald Punt\u00ed e il fabbro Joan O\u00f1\u00f3s, cos\u00ec come l'appaltatore Claudi Alsina. Della decorazione si incaricarono il pittore Francesc Torrescassana e lo scultore Antoni Riba.\nIl terreno originale aveva le dimensioni di , con una superficie di 1035\u00a0m\u00b2. La casa era dotata di tre facciate, poich\u00e9 sul lato di nord-est era addossata a un muro di mezzeria di un convento vicino. Anche se l'ingresso si trovava sul lato sud-est, che si affacciava sul Carrer Rac\u00f3 de Sant Gervasi, la facciata principale era quella che si affacciava sul giardino, sul lato sud-ovest, che confinava con il Carrer\u00f3 del Rac\u00f3 de Sant Gervasi, lungo 35 m e largo 3,5 m. Nella casa, concepita come unifamiliare, vi era un sotterraneo adibito a cantina-magazzino; un piano principale composto da atrio, sala da pranzo, tribuna, sala fumatori (\"fumoir\"), cucina e lavanderia; un primo piano con stanze da letto, bagni, un'anticamera adibita a spogliatoio e una biblioteca; soffitte per alloggiare il personale di servizio; e una terrazza con una piccola passeggiata tra i tetti con camini e un tempietto nell'angolo nord-ovest. Vi era anche una scalinata di volta catalana con una zoccolatura di legno decorata, su ogni scalino, con piccoli dipinti a olio opera di Torrescassana, che andarono perduti durante la ristrutturazione del 1925.\nGaud\u00ed progett\u00f2 un insieme di pareti in muratura alternata a file di piastrelle, che riproducevano dei fiori di colore giallo tipici della zona (garofano indiano o \"Tagetes erecta\"), che Gaud\u00ed aveva trovato nel terreno della casa prima della costruzione e che volle riprodurre nel progetto finale. Si ispir\u00f2 anche a una palma presente nel terreno per progettare la cancellata in ferro battuto dell'ingresso principale, a forma di foglie di palma nana (\"Chamaerops humilis\"). Cos\u00ec scrisse: \"Quando andai a prendere le misure, il terreno era completamente coperto da questi fiorellini di colore giallo, che adottai come tema ornamentale nelle ceramiche. Vi era anche una esuberante palma, le cui foglie, fuse in ferro, formano la recinzione e la porta d'ingresso della casa\".\nNella progettazione della casa Gaud\u00ed cerc\u00f2 di unire praticit\u00e0 ed estetica, comodit\u00e0, igiene e benessere, oltre a una perfetta armonia con il giardino e l'ambiente circostante. Come in tutti i suoi progetti, pianific\u00f2 ogni dettaglio e si occup\u00f2 di aspetti quali l'illuminazione e la ventilazione, cercando di stabilire le condizioni ottimali per l'abitabilit\u00e0 della casa. Uno degli spazi pi\u00f9 evocativi era la tribuna, situata accanto alla sala da pranzo, che si apriva sul giardino tramite gelosie di legno di ispirazione orientale che, quando erano aperte, lasciavano questo spazio all'aperto. Qui si trovava una fontanella d'acqua formata da una vasca in stile rinascimentale e un'inferriata metallica di forma ellittica, simile a una ragnatela, che trasformava l'acqua in una sottile lamina che, quando attraversata dalla luce, scomponeva quest'ultima nei colori dell'arcobaleno.\nL'antico giardino comprendeva tre zone: quella che separava la casa dalla strada; quella che si trovava di fronte alla zona del piano di principale, formata da aiuole circolari di palme; e una laterale che ospitava gli alberi da frutta. Il giardino della casa fu progettato da Gaud\u00ed con estrema cura, poich\u00e9 in una residenza di villeggiatura estiva tale spazio era molto importante come luogo di svago. Insieme agli elementi naturali risaltavano in particolare altri due elementi: una fontanella di mattoni e ceramica all'ingresso e una cascata monumentale, anch'essa di mattoni. La cascata aveva la stessa altezza della casa ed era formata da un grande arco catenario che sorreggeva una struttura di falsi archi di mattoni che formavano due logge di pilastri alternati, con due scale laterali. Nella parte superiore, due depositi d'acqua facevano scendere una sottile pioggerellina su una grotta di rocaille. Nelle vele dell'arco si trovavano dei bassorilievi di terracotta dello scultore Antoni Riba, che rappresentavano dei bambini che nuotavano. Nel progetto di Gaud\u00ed, questa cascata era unita al muro perimetrale, ma nell'ampliamento del 1925 rimase una struttura a s\u00e9 stante. Fu demolita nel 1946, quando venne venduta una parte del giardino per la costruzione di edifici residenziali. Il giardino era dotato di un'altra fontana all'ingresso principale, formata da due vasche sovrapposte: quella inferiore pi\u00f9 grande e di forma cilindrica, rivestita di stucco e, nella parte superiore, di piastrelle con motivi di tagete; quella superiore a forma di prisma ottagonale, di dimensioni , rivestita di piastrelle ceramiche con motivi di fiori e foglie di girasole e che fu eliminata durante l'ampliamento del 1925.\nLa recinzione perimetrale della casa era formata da un muro di pietra in calcinacci con merli semiellittici e da un'inferriata di ferro battuto decorata con motivi di foglia di palma nana e tageti, sulla cui sommit\u00e0 si trovavano spuntoni a forma di tridente, proprio in corrispondenza dell'ingresso principale. Nell'angolo sud-ovest vi era un piccolo tempietto che fungeva da belvedere, composto da due colonne di mattoni e tre di pietra (quella centrale doppia) che sorreggevano una struttura di mattoni a forma di L con archi ciechi, e coronato a due acque con elementi ceramici. La cancellata originale misurava e ogni cornice aveva le dimensioni di . Il disegno dell'inferriata fu tracciato da Gaud\u00ed nella planimetria della facciata conservata nell'Arxiu Hist\u00f2ric de Catalunya, firmata da Gaud\u00ed e Vicens il 15 gennaio 1883. Su questo disegno lo scultore Lloren\u00e7 Matamala realizz\u00f2 uno stampo in gesso, che successivamente il forgiatore Joan O\u00f1\u00f3s fuse in ferro. Secondo il disegno di Gaud\u00ed, le foglie dovevano essere collocate in diagonale, ma infine furono collocate in orizzontale alternando un allineamento a sinistra e uno a destra. Dopo l'ampliamento della propriet\u00e0 nel 1925, il muro di pietra fu sostituito da nuove sezioni della cancellata di palma nana che circondavano allora tutto il perimetro. Tuttavia, in seguito alla vendita di varie zone del giardino a uso costruttivo, diverse sezioni della cancellata furono smontate. Alcune furono ricollocate nella porta di accesso al Parco G\u00fcell e nella casa Larrard, dove abitava Eusebi G\u00fcell, all'interno del parco stesso (l'attuale scuola Baldiri Reixac), mentre alcune parti sono conservate nella Casa-Museu Gaud\u00ed.\nIn un terreno annesso a Casa Vicens, al numero 28 del Carrer de les Carolines, si trovava da tempo una fonte di acqua minerale chiamata fonte di Santa Rita. Era abitudine dei residenti, il 22 maggio, giorno di Santa Rita, recarsi a bere l'acqua della fonte. Nel 1895 l'acqua fu dichiarata di utilit\u00e0 pubblica e inizi\u00f2 a essere venduta. Quando nel 1925 Joan Baptista Serra inizi\u00f2 l'ampliamento di Casa Vicens, costru\u00ec una cappella dedicata a Santa Rita nel luogo stesso in cui si trovava la fonte. Nel 1963 la cappella fu demolita per costruire un nuovo edificio residenziale.\nAmpliamento ed evoluzione posteriore.\nNel 1899, la vedova di Manuel Vicens, Dolors Giralt i Gr\u00edfol, vendette la casa al dottor Antonio Jover Puig per 45 000 pesetas. Antonio Jover (Barcellona, 1855-1930) fu uno stimato pediatra, laureato presso la Universit\u00e0 di Barcellona nel 1876. Recatosi a Cuba, insegn\u00f2 presso la Universit\u00e0 dell'Avana fino all'indipendenza dell'isola, dopodich\u00e9 torn\u00f2 in Spagna. La fortuna che aveva accumulato oltreoceano, come altri suoi contemporanei, gli permise di acquistare Casa Vicens. Rappresent\u00f2 diversi interessi commerciali spagnoli a Cuba e, anche dopo la sua indipendenza, trascorse periodi sull'isola. Fu anche presidente del Casino Espa\u00f1ol de La Habana e del Cercle Catal\u00e0. Stabilitosi definitivamente a Barcellona nel 1924, fu consigliere del Comune di Barcellona dal 1924 al 1930 e vice sindaco con il barone de Viver (Darius Rumeu i Freixa). Nel 1908 il dottor Jover vendette la casa a suo fratello, Jos\u00e9 Jover, riservandosi il diritto di usufrutto; alla morte di quest'ultimo nel 1913, non avendo discendenti, la casa fu ereditata da \u00c1ngela Gonz\u00e1lez S\u00e1nchez, la moglie di Antonio Jover.\nNel 1925, il dottor Jover progett\u00f2 un ampliamento dell'edificio con l'obiettivo di trasformarlo in prima residenza. A tal fine acquist\u00f2 un terreno attiguo al muro di mezzeria con il convento, di 212,88\u00a0m\u00b2, corrispondente ai numeri civici 18-20 del Carrer de les Carolines. Acquist\u00f2 anche il terreno situato tra il Carrer\u00f3 del Rac\u00f3 de Sant Gervasi e la Avinguda de la Riera de Cassoles, e ottenne che il carrer\u00f3 fosse dichiarato come eccedente dallo spazio pubblico, cos\u00ec da poter ampliare il giardino in tutta quella superficie. In quel momento la propriet\u00e0 raggiunse la sua massima estensione, pari a 1738\u00a0m\u00b2. Per realizzare l'ampliamento della casa si rivolse a Gaud\u00ed, ma quest'ultimo rifiut\u00f2 l'incarico poich\u00e9 a quell'epoca si dedicava completamente alla Sagrada Fam\u00edlia. Al suo posto raccomand\u00f2 uno dei suoi discepoli, Joan Baptista Serra, che disegn\u00f2 la met\u00e0 destra della facciata seguendo lo stile di Gaud\u00ed.\nJoan Baptista Serra de Mart\u00ednez (Barcellona, 1888-1962) studi\u00f2 alla Escola Superior d'Arquitectura di Barcellona, dove si laure\u00f2 nel 1914. Quello stesso anno conosce Gaud\u00ed nella chiesa di Sant Just i Pastor, dove disquisiscono di musica. Il suo stile eclettico ha visto l'influenza di Modernismo, Noucentisme, Classicismo e architettura moderna europea. Una delle sue prime opere fu la casa Cucuruy a Barcellona, a cui seguirono, tra le altre, la sua propria casa, la Villa Mercedes, nel Carrer Escoles Pies; la casa di Eduard Sch\u00e4fer, nel carrer Cop\u00e8rnic; e la casa Valent\u00ed Soler, nella Via Laietana. Fu architetto municipale di Montcada i Reixac, Ripollet, Begues, Molins de Rei e Sant Feliu de Codines, dove realizz\u00f2 diverse opere, come il Mercato di Ripollet, l'urbanizzazione di Begues, un edificio scolastico e un progetto di risanamento e pavimentazione di Molins de Rei, e le chiese di Santa Engr\u00e0cia e del Sagrat Cor di Montcada i Reixac.\nSerra costru\u00ec la parte destra dell'edificio, se osservato dal Carrer de les Carolines, percettibile perch\u00e9 il suo volume sporge leggermente sulla strada rispetto alla parte costruita da Gaud\u00ed. La divisione \u00e8 tangibile anche a causa della diversa disposizione delle piastrelle, poich\u00e9 Gaud\u00ed le alternava per apportare maggiore dinamismo, mentre Serra le colloc\u00f2 in modo uniforme. L'ampliamento ebbe luogo tra il 1925 e il 1927.\nL'ampliamento venne effettuato dal lato in cui si trovava il muro di mezzeria con l'antico convento, per cui fu edificata una nuova facciata e l'edificio divenne libero sui quattro lati. All'angolo della via, Serra colloc\u00f2 una torre a forma di tempietto uguale a quella che Gaud\u00ed aveva sistemato all'estremit\u00e0 opposta. La ristrutturazione seppe trasformare una casa unifamiliare in tre abitazioni indipendenti, una su ogni piano. A tal proposito, la scalinata originale disegnata da Gaud\u00ed venne sostituita da una conforme alla nuova finalit\u00e0.\nAnche la tribuna fu oggetto di intervento: qui le gelosie di legno furono sostituite da una vetrata che chiudeva completamente lo spazio, per cui si perse l'idea originale di uno spazio che si collegava direttamente al giardino. Fu eliminata anche la fontanella d'acqua, uno degli elementi pi\u00f9 evocativi del progetto di Gaud\u00ed.\nSul lato sud-ovest, una volta sparito il callej\u00f3n, venne demolito il muro perimetrale, che fu sostituito da nuove sezioni della cancellata di palma nana. La cascata addossata al muro non venne modificata, ma rimase come struttura a s\u00e9 stante, e fu aperto l'arco parabolico sul lato contrario; la rocaille alla base invece fu eliminata e una piscina prese il suo posto. Inoltre, parte della struttura della cascata fu rivestita da piastrelle, che imitavano quelle presenti nella casa.\nSerra costru\u00ec anche un tempietto all'estremit\u00e0 del giardino che si affacciava sulla Avinguda de la Riera de Cassoles, in cui si trovava l'antica fonte di Santa Rita. A pianta circolare, era rivestito di piastrelle di colore giallo e aveva una cupola emisferica, rivestita di piastrelle, sulla cui estremit\u00e0 vi era una lanterna con una croce in cima. Fu demolito nel 1963; attualmente al posto dell'antico giardino si trovano edifici residenziali.\nIl Carrer de les Carolines fu allargato nel 1925, per cui la casa rimase al livello della strada. La porta d'ingresso venne spostata sulla facciata sud-ovest, dove si trova la tribuna, nel luogo prima occupato da una finestra del vestibolo, e fu costruita una terrazza con scale per accedervi. L'antico portone fu trasformato in una doppia portafinestra con inferriate in ferro battuto. Scomparve anche una porta secondaria per il personale di servizio che si trovava accanto al muro di mezzeria del convento (attualmente una finestra), cos\u00ec come una terrazza situata sopra questo ingresso da cui si accedeva a una delle stanze da letto del secondo piano, sostituita da un balcone. L'ingresso principale della strada venne spostato leggermente a sinistra e fu abbellito da due lampioni realizzati dal forgiatore Bonaventura Batlle. All'angolo del Carrer de les Carolines con la Avinguda de la Riera de Cassoles fu costruito un ingresso, identico a quello principale. Il tempietto belvedere all'angolo del Carrer\u00f3 del Rac\u00f3 de Sant Gervasi rimase al suo posto, ma come un elemento del muro a causa della scomparsa del carrer\u00f3. Infine, fu eliminata la fontanella situata all'ingresso, che si trovava nella porzione scomparsa del lato sud-est in seguito all'ampliamento del Carrer Sant Gervasi.\nAll'interno della casa, l'intervento di Serra fu pi\u00f9 misurato rispetto all'esterno; qui impieg\u00f2 i nuovi materiali costruttivi dell'epoca, come longherine di ferro con spazi tra le travi formati da mattoni di riempimento (nei soffitti). Al posto dell'antica scalinata disegnata da Gaud\u00ed cre\u00f2 un patio interno che conferiva luce alle stanze contigue e colloc\u00f2 una nuova scalinata nella parte ampliata. Il sotterraneo perse una stanza a causa dell'allargamento della strada, ma ne acquis\u00ec un'altra sotto la nuova terrazza creata all'ingresso principale. Le finiture interne della parte ampliata furono pi\u00f9 semplici di quelle del progetto di Gaud\u00ed, basandosi essenzialmente su pavimenti a mosaico, pareti ingessate e dipinte e controsoffitti in gesso con modanature perimetrali. I bagni erano rivestiti di piastrelle di origine andalusa con fiori e un melograno al centro.\nNel 1927, il Comune di Barcellona concesse a Casa Vicens il Premio al migliore edificio, grazie alla ristrutturazione e all'ampliamento realizzati da Joan Baptista Serra, sebbene si riconoscesse in modo secondario anche l'opera di Gaud\u00ed. Il premio, di 1000 pesetas, fu assegnato il 5 marzo 1929. Gaud\u00ed aveva vinto questo premio nel 1900 per la casa Calvet, una delle sue opere pi\u00f9 conservatrici.\nL'edificio fu oggetto di un nuovo ampliamento nel 1935, quando l'architetto Francisco V\u00edctor Ortenbach Bertran fu incaricato di aggiungere un nuovo blocco al pianterreno, sul lato della facciata est.\nNel 1946 si vendette una parte del giardino, tra cui la cascata (che fu demolita) e l'antico belvedere, per la costruzione di edifici residenziali. La porzione del giardino che includeva la cappella di Santa Rita rimase separata dal resto.\nNel 1962 mor\u00ec la vedova del dottor Jover, \u00c1ngela Gonz\u00e1lez S\u00e1nchez, lasciando come eredi i figli Antonio, Gaspar, Mar\u00eda de la Paloma e Fabiola. In seguito alla spartizione dei suoi beni, Casa Vicens and\u00f2 a Fabiola, sposata con il ginecologo Antonio Herrero L\u00f3pez (Saragozza, 1914-Barcelona, 2004), che vi stabil\u00ec il proprio studio medico. L'anno dopo un'altra parte del giardino fu venduta per la costruzione di edifici residenziali e fu demolita la cappella di Santa Rita. Si smont\u00f2 buona parte della cancellata di palma nana, e alcune sue porzioni furono collocate in seguito in diversi punti del Park G\u00fcell. La propriet\u00e0 assunse allora le dimensioni attuali e l'architetto Antonio Pineda Gualba si incaric\u00f2, nel 1964, di ristrutturare il sotterraneo e il pianterreno. Si apr\u00ec allora un ingresso al sotterraneo al livello della strada, sotto la scala della porta principale.\nLa casa fu ristrutturata nel 1997 con un progetto di Ignacio Herrero, membro della famiglia proprietaria, architetto di professione. L'intervento si concentr\u00f2 particolarmente sulle facciate e sul tetto.\nNel 2001, alla morte di Fabiola, l'eredit\u00e0 pass\u00f2 ai suoi figli Antonio, Ignacio, Carlos Mar\u00eda e Javier Herrero Jover.\nRiconoscimenti.\nCasa Vicens fu dichiarata Monumento storico-artistico in virt\u00f9 del decreto 1794/1969 del 24 luglio 1969 (Bolet\u00edn Oficial del Estado del 20 agosto 1969). Insieme a questo edificio furono insignite anche altre opere di Gaud\u00ed: il Tempio Espiatorio della Sagrada Fam\u00edlia, il Parco G\u00fcell, il Palazzo G\u00fcell, la Casa Mil\u00e0, la Casa Batll\u00f3, il Portal Miralles, la Casa Calvet, la Casa Figueras (Bellesguard), i Padiglioni G\u00fcell e il Collegio Teresiano a Barcellona; la cripta della Colonia G\u00fcell a Santa Coloma de Cervell\u00f3; la Cooperativa Obrera Mataronense a Matar\u00f3; la Casa Botines a Le\u00f3n; il Palazzo episcopale di Astorga; Il Capriccio di Comillas; e gli elementi liturgici che si trovano nella cappella maggiore della Cattedrale di Santa Maria (Palma di Maiorca). Nel decreto si afferma che \"l'opera di Gaud\u00ed \u00e8 di eccezionale interesse all'interno dell'architettura contemporanea. In essa convivono la meccanica, la costruzione e l'estetica per giungere a un grado elevato di sincerit\u00e0. Il tratto distintivo presente in tutta la sua opera fa di Gaud\u00ed un innovatore di forte personalit\u00e0; ci\u00f2 non gli impedisce di fondare molte delle sue soluzioni originali sulla tradizione architettonica, concretamente sullo stile gotico caratteristico della regione catalana. La figura di Gaud\u00ed, valorizzata straordinariamente in tutto il mondo, ha fatto s\u00ec che la sua opera rappresenti l'esponente pi\u00f9 interessante e durevole di movimenti artistici famosi della nostra epoca\". Allo stesso modo, definisce Casa Vicens come \"una delle prime pietre miliari del Modernismo di ispirazione orientale, con la novit\u00e0 delle facciate policrome con materiali naturali in diverse texture combinate con ceramica invetriata\".\nNel 1993 fu dichiarata Bene culturale di interesse nazionale (BCIN), secondo quanto stabilito nella Ley 9/1993 del 30 settembre sul Patrimonio culturale catalano.\nNel luglio 2005 Casa Vicens fu dichiarata dall'UNESCO Patrimonio dell'umanit\u00e0. Altre tre opere di Gaud\u00ed ricevettero questo riconoscimento: la facciata della Nativit\u00e0, la cripta e l'abside del Tempio Espiatorio della Sagrada Fam\u00edlia e la Casa Batll\u00f3 a Barcellona, e la cripta della Colonia G\u00fcell a Santa Coloma de Cervell\u00f3; prima di queste, era stata la volta del Park G\u00fcell, del Palau G\u00fcell e della Casa Mil\u00e0 nel 1984. Nella sua dichiarazione, l'Unesco afferm\u00f2 che \"queste opere testimoniano l'eccezionale contributo delle creazioni di Gaud\u00ed all'evoluzione dell'architettura e delle tecniche di costruzione alla fine del XIX e all'inizio del XX secolo. Sono l'espressione di uno stile eclettico e personalissimo a cui l'autore diede libero sfogo non solo nell'architettura, ma anche nella progettazione di giardini, nella scultura e in molte altre arti decorative\".\nVendita, ristrutturazione e apertura al pubblico.\nNel 2014, la famiglia Herrero Jover vendette Casa Vicens alla banca andorrana MoraBanc, che trasform\u00f2 l'edificio in una casa-museo in seguito a lavori di ristrutturazione. Apr\u00ec le sue porte al pubblico il 16 novembre 2017.\nLa ristrutturazione fu realizzata dagli architetti El\u00edas Torres e Jos\u00e9 Antonio Mart\u00ednez Lape\u00f1a, insieme a David Garc\u00eda della ditta Daw Office S.L.P., tra il 2015 e il 2017. In altri interventi, l'antica scalinata fu sostituita da una pi\u00f9 moderna e idonea al nuovo uso della casa come museo, e si install\u00f2 un ascensore. I volumi aggiunti nel 1935 e nel 1964, che avevano snaturato l'opera originale di Gaud\u00ed, furono eliminati. Un altro intervento riguard\u00f2 la tribuna, dove si sostitu\u00ec il sistema di chiusura mediante vetrata con un sistema di controfinestre basculanti con gelosie di forma geometrica e si recuper\u00f2 la sorgente d'acqua, come nel progetto originale di Gaud\u00ed.\nPoich\u00e9 il percorso \u00e8 incentrato sugli spazi del progetto originale di Gaud\u00ed, l'ampliamento realizzato da Serra nel 1925 fu trasformato in una zona per accogliere i visitatori al pianterreno e per ospitare esposizioni permanenti e temporanee al primo e al secondo piano. Nello spazio espositivo al secondo piano \u00e8 conservato un camino realizzato da Gaud\u00ed per la casa di Manuel Vicens ad Alella, oltre alle planimetrie del progetto disegnate da Gaud\u00ed e a un plastico in scala 1:33 della propriet\u00e0. L'esposizione comprende anche materiali audiovisivi del progetto di Gaud\u00ed. Nel sotterraneo si trova attualmente un negozio-libreria e, in uno spazio del giardino, una caffetteria.\nDurante il processo di riabilitazione sono stati restaurati i dipinti di Torrescassana, un processo realizzato dalla ditta Policromia in collaborazione con il Centre de Restauraci\u00f3 de B\u00e9ns Mobles della Generalitat de Catalunya. I lavori hanno implicato la pulizia delle tele, il ritocco dello strato pittorico e il rafforzamento del supporto. Il restauro di alcune piastrelle ceramiche deteriorate \u00e8 stato realizzato da Manel Diestre, del laboratorio di ceramica Sot, utilizzando la stessa tecnica di stampo di quelle originali. Anche le lampade della casa sono state oggetto di restauro da parte degli architetti responsabili della riabilitazione, in collaborazione con specialisti in diverse tecniche, come legno, ceramica, metallo, pittura murale, tela e pietra.\nIl progetto di restauro \u00e8 stato tra i finalisti del premio FAD di Architettura nel 2018, cos\u00ec come della XI Bienal Iberoamericana de Arquitectura y Urbanismo nel 2019. Ha vinto il premio Riabilitazione nella Prima Edizione dei Premios Lled\u00f3 Arquitectura Ib\u00e9rica nel 2018 ed \u00e8 stato premiato in occasione della XIV Bienal Espa\u00f1ola de Arquitectura y Urbanismo 2016-2017 nel 2018. Secondo la giuria di FAD, \"gli architetti hanno progettato una riabilitazione integrale e molto attenta di questa prima opera di Gaud\u00ed\".\nDopo aver ritrovato alcune planimetrie originali disegnate da Gaud\u00ed, nel 2019 \u00e8 stata creata una ricostruzione della cascata progettata dall'architetto per il giardino, che si trova nel Museu Agbar de les Aig\u00fces a Cornell\u00e0 de Llobregat.\nDescrizione.\nIl terreno attuale ha una superficie di 711\u00a0m\u00b2 e la superficie costruita \u00e8 di 1239\u00a0m\u00b2. \u00c8 suddivisa in quattro livelli o piani: un sotterraneo da utilizzare come cantina e magazzino; due piani destinati ad abitazione, il primo con cucina, sala da pranzo e varie sale, il secondo per le stanze da letto; e soffitte adibite al personale di servizio. Gaud\u00ed impieg\u00f2 la tecnica tradizionale catalana di costruzione di muri portanti e perimetrali con mattoni di riempimento e longherine di legno, lontano tuttavia da quelle che saranno le sue future soluzioni costruttive basate sulla geometria regolare, anche se nella cascata del giardino utilizz\u00f2 gi\u00e0 l'arco parabolico, uno dei suoi tratti distintivi futuri. Nei muri combin\u00f2 muratura, mattoni a vista e piastrelle ceramiche.\nL'idea era quella di un edificio estivo, integrato nel giardino circostante. La struttura si basa sulla linea retta, contrariamente alla preferenza per la linea curva che mostrer\u00e0 in seguito, a cui per\u00f2 conferisce dinamismo attraverso i volumi di sporgenze e rientranze. L'edificio trasmette una sensazione di continuit\u00e0 spaziale tra interno ed esterno, grazie alla tribuna del piano principale e alla galleria del secondo piano, ai vari balconi e terrazze e al sistema di chiusura tramite gelosie che colloc\u00f2 nelle aperture. Il tutto conferisce all'edificio una sensazione di ampiezza e leggerezza, quasi di costruzione effimera, che rappresent\u00f2 il primo manifesto architettonico della sua carriera.\nEsterno.\nLa struttura della casa si basa sulla linea retta, con i carichi distribuiti in muri paralleli. Questa semplicit\u00e0 \u00e8 attenuata dalla ricchezza decorativa, in cui Gaud\u00ed mostro la sua immaginazione fuori dal comune. Le pareti della casa sono in muratura alternata a file di piastrelle, che riproducono dei fiori di colore giallo che Gaud\u00ed aveva trovato nel terreno della casa prima della costruzione, chiamati garofani indiani o tageti. Le piastrelle hanno una misura modulare di 15\u00a0cm.\nI muri si contraddistinguono per i loro volumi prominenti, una caratteristica dell'architettura islamica. I conci di muratura si alternano alle piastrelle, sia a motivi vegetali sia a forma di scacchiera verde e bianca. Le distinte superfici e gli effetti geometrici provocano chiaroscuri, che accentuano la diversit\u00e0 cromatica dell'esterno. Al secondo piano, sia sulla facciata rivolta alla strada sia su quella rivolta al giardino, si trova una galleria continua di archi a mitra che circonda la parte superiore, chiusa con gelosie di legno di stile orientale. Gli angoli sono dotati di tribune posizionate a 45 gradi, con balconi appoggiati su mensole di mattoni ad aggetto successivo. Sui davanzali dei balconi vi sono statuette di putti in terracotta, opera di Antoni Riba. Gli aggetti delle finestre hanno nella parte inferiore dei bordi formati da gocciolatoi di forma piramidale arrotondata, di , che si alternano a cassettoni a forma di conchiglie e motivi vegetali.\nLa facciata del Carrer de les Carolines, orientata a sud-est, era ai tempi l'ingresso della casa; quest'ultimo, durante la ristrutturazione del 1925, fu spostato a causa dell'allargamento della strada e della perdita dello spazio di giardino che anteriormente vi era tra questa facciata e la cancellata d'ingresso, che misurava tre metri. Al posto della porta furono collocate due finestre, coperte con inferriate in ferro battuto. La parte destra di questa facciata, che sporge sulla strada rispetto a quella sinistra, corrisponde all'ampliamento di Serra. La facciata originale era lunga 7,5\u00a0m, e con l'ampliamento se ne aggiunsero altri sette. Al primo piano vi sono due balconi di forma arrotondata, che contrastano con le forme rette della facciata. Sulla terrazza, nella parte centrale della facciata originale, si trova un camino, mentre l'angolo destro, corrispondente all'ampliamento, \u00e8 decorato da un tempietto.\nLa facciata del giardino, rivolta a sud-ovest, era quella principale nel progetto di Gaud\u00ed. Si divide in tre livelli distinti, uno per ogni piano: nel primo risalta, nella parte centrale, la zona esterna della tribuna, che si collega alla sala da pranzo del piano principale, fiancheggiata sulla destra dall'ingresso alla casa (che nel progetto originale era una finestra) e sulla sinistra dalla porta di accesso alla sala fumatori; al primo piano, pi\u00f9 sobrio, si trova un balcone da cui si accede alle stanze da letto; il secondo, corrispondente al sottotetto, si contraddistingue per il rivestimento di piastrelle ed \u00e8 decorato, nella parte centrale, da un camino, mentre nell'angolo sinistro si erige un tempietto con cupola. Questo tempietto segna l'altezza massima della casa, 17\u00a0m.\nNella sua parte esterna, la tribuna presenta un'altezza di 5,5\u00a0m, inclusa la terrazza superiore. Nella parte centrale, la fontanella d'acqua poggia su un blocco addossato di base circolare, rivestito dalle piastrelle con i tageti. Le gelosie che chiudono le aperture della tribuna, realizzate in legno, hanno una misura di . D'ispirazione orientale, ricordano un tipo di controfinestre giapponesi chiamate \"shitomido\". Gaud\u00ed conobbe questo sistema in una mostra di architettura giapponese tenutasi a Barcellona nel 1881. La terrazza che poggia sulla tribuna presenta due panchine di legno con ringhiere metalliche e fioriere agli angoli, decorate con piastrelle che alternano fiori e foglie di girasole, simili a quelle utilizzate in El Capricho di Comillas.\nNel friso della tribuna sono incise diverse frasi di racconti popolari catalani: \"sol, solet, vinam a veure\" (\"sole solicello vieni a trovarmi\") sul lato sud-est; \"oh, l'ombra d'istiu\" (\"oh, l'ombra dell'estate\") su quello nord-ovest; \"de la llart lo foch, visca lo foch de l'amor\" (\"del focolare il fuoco, viva il fuoco dell'amore\") sulla parete sud-ovest.\nLa porta principale della casa, insieme alla tribuna, \u00e8 frutto della ristrutturazione del 1925, poich\u00e9 anteriormente si trovava sulla facciata della strada. Elevata da terra, vi si accede tramite scalini con ringhiera metallica. La porta ha due battenti ai lati, realizzati in ferro battuto con motivi floreali. Il vano della porta ha la forma di arco a mitra rettilineo, decorato all'interno con gocciolatoi. Nella ristrutturazione del 1925 fu collocata davanti a questa porta una terrazza, poi eliminata nella riabilitazione del 2017. Sulla porta vi \u00e8 una lampada in ferro battuto con motivi vegetali.\nL'ingresso alla sala fumatori avviene tramite quattro scalini decorati dalle piastrelle con i tageti, con due ringhiere a forma di spirale con fiori dai gambi allungati. La porta \u00e8 di legno, elaborata con forme geometriche di ispirazione orientale. La finestra contigua ha un battente di legno con elementi arrotondati disposti in modo alternato in posizione orizzontale e verticale. Sulla porta si trova una lampada uguale a quella dell'accesso principale. Accanto a questo accesso vi \u00e8 un vaso di ceramica decorato con fiori e una testa di fauno.\nLe altre due facciate ripetono lo stesso disegno del resto. In quella di nord-ovest, come in quella che si affaccia sulla strada, la met\u00e0 sinistra della facciata corrisponde all'ampliamento di Serra. La facciata di nord-est, invece, \u00e8 interamente opera di Serra, poich\u00e9 nel progetto di Gaud\u00ed questo lato della casa era attaccato al muro di mezzeria del convento vicino.\nLa terrazza ha una superficie di 150\u00a0m\u00b2, dei quali 85\u00a0m\u00b2 corrispondono alla casa originale disegnata da Gaud\u00ed e il resto all'ampliamento di Serra. I progetti si differenziano anche nel tetto: la terrazza originale presenta quattro piani inclinati costruiti sulle travi di legno del soffitto del sottotetto, coperti da file di tegole arabe, con una passeggiata di piastrelle di ceramica cotta che permette di accedere al tempietto dell'angolo e ai camini; la zona costruita da Serra presenta una terrazza piana, con degli scalini che conducono all'altro tempietto sull'angolo opposto. Questi tempietti (quello di Serra \u00e8 la copia esatta dell'originale di Gaud\u00ed) sono rivestiti da piastrelle, sia con i tageti sia con la scacchiera verde e bianca, con una cupola decorata sulla sommit\u00e0 da una fiamma di bronzo. I camini sono di mattoni a vista coperti anch'essi da piastrelle. Nell'accesso a questo spazio, prelevata durante la ristrutturazione del 1925, si trova l'antica inferriata di ingresso del Carrer de les Carolines, quando si entrava dal lato sud-est. Presenta motivi floreali con gambi circolari.\nAll'accesso della strada si trova la cancellata decorata con le foglie di palma nana e i fiori di garofano disegnata da Matamala ed elaborata da O\u00f1\u00f3s. \u00c8 alta 2,3\u00a0m. La cancellata \u00e8 coronata da due lampade installate durante la ristrutturazione del 1925, attribuite al laboratorio Bonaventura Batlle.\nL'insieme attuale \u00e8 composto da un giardino, di dimensioni molto pi\u00f9 ridotte rispetto all'originale, ma che pretende ricreare il pi\u00f9 possibile lo spazio dedicato al verde concepito da Gaud\u00ed. Tra le piante risaltano palme (Phoenix, Trachycarpus), magnolie, rose e piante rampicanti. Qui si trova anche una nicchia che imita quella dell'antico tempietto contenente l'immagine di Santa Rita, ricostruita dagli architetti incaricati della riabilitazione, anche se priva dell'effigie della santa.\nInterno.\nL'interno della casa \u00e8 formato da pareti di muratura, con volte tabicade nel sotterraneo e tavolate di travi in legno negli altri piani. Gaud\u00ed distribu\u00ec le diverse stanze con piccoli vestiboli esagonali di separazione, in modo da poterle isolare con la sola chiusura delle porte. L'architetto concep\u00ec una struttura funzionale, destinando ciascun piano a un fine specifico: il sotterraneo come cantina e magazzino; il piano principale per gli usi pubblici della famiglia, in cui si trovava sala da pranzo, tribuna, sala fumatori, cucina e lavanderia; il primo piano per le stanze da letto, i bagni e la biblioteca; e il sottotetto per il personale di servizio. Gaud\u00ed disegn\u00f2 tutti i mobili della casa, incluse le porte scorrevoli e le serrature di ottone fuso degli armadi.\nL'accesso alla casa avviene attraverso il piano principale (162\u00a0m\u00b2), in cui gli spazi principali erano un atrio, la sala da pranzo, la tribuna e una sala fumatori. La porta d'ingresso d\u00e0 accesso a un portico, tramite cui si accede all'atrio. La porta \u00e8 di legno, decorata da una griglia in cui si inseriscono modanature di forma circolare. L'atrio ha un soffitto di travi in legno con modanature policromate, cos\u00ec come sgraffiti con motivi vegetali nelle pareti. Al soffitto \u00e8 appeso un lampadario di ferro battuto e vetro, di stile islamico, successivo a Gaud\u00ed.\nLa sala da pranzo (32\u00a0m\u00b2) \u00e8 decorata con edere rampicanti realizzate in stucco su sfondo dorato negli spazi in cui non vi sono decorazioni in legno e piastrelle, in alternanza a una cartapesta decorata con alberi da frutta e foglie di corbezzolo tra le travi del tetto. Il pavimento \u00e8 di mosaico romano di \"opus tessellatum\". Nella parete rivolta verso la tribuna si trova un camino, circondato da ceramica invetriata in rilievo. Le volte sono decorate con motivi di ciliegi e conchiglie, elaborate in gesso policromato. Allo stesso tempo, negli stipiti di separazione tra la sala da pranzo e la tribuna si trovano dipinti di motivi naturali (flora e fauna) realizzati da Francesc Torrescassana, come passeri, colibr\u00ec, aironi, gru e fenicotteri. Tutti gli uccelli sono raffigurati in volo, tranne i fenicotteri della parte inferiore, mentre le foglie ondeggiano al vento. Vi sono ventiquattro figure di uccelli in tutto. Gli armadi della sala da pranzo, disegnati da Gaud\u00ed, formano un tutt'uno con le cornici che racchiudono i dipinti di Torrescassana. L'architetto disegn\u00f2 anche i chiavistelli, tutti diversi, con cui dimostr\u00f2 la sua conoscenza dei diversi mestieri artistici. Nelle due porte d'ingresso alla sala da pranzo vi sono, nella parte superiore, due figure di terracotta in stile orientalista, opera di Antoni Riba, una maschile e l'altra femminile, probabilmente un'odalisca.\nDalla sala da pranzo si acceder alla tribuna (13\u00a0m\u00b2), aperta all'esterno grazie a un sistema di gelosie di ispirazione orientale. Al centro vi \u00e8 una fontanella formata da una fonte battesimale in stile plateresco, di forma circolare, che ospita un podio quadrato con piastrelle con foglie di girasole; su di esso si erige una colonna di marmo decorata sulla sommit\u00e0 da una vasca circolare, che nella parte inferiore presenta delle teste di cherubini da cui esce l'acqua; su di questa vi \u00e8 una rete metallica di forma ellittica simile a una ragnatela. Su entrambi i lati della fonte si trovano panchine di legno. La stanza \u00e8 decorata con piastrelle con tageti, mentre il soffitto \u00e8 decorato con sgraffiti con motivi di melograni e ortensie e con dipinti a tempera in trompe-l'\u0153il che rappresentano il cielo visto attraverso foglie di palma nana. La separazione tra le due stanze avveniva anticamente tramite porte scorrevoli realizzate da Eudald Punt\u00ed.\nAccanto alla sala da pranzo si trova la sala fumatori (10\u00a0m\u00b2), uno degli spazi pi\u00f9 particolari dell'edificio, con una volta tabicada rafforzata da tiranti coperta da un controsoffitto di muqarnas di stile islamico a forma di stalattite realizzato in gesso policromato, che riproduce foglie di palma e grappoli di datteri. Le pareti sono rivestite di piastrelle di cartapesta in toni dorati, azzurri e verdi, cos\u00ec come una zoccolatura di color azzurro e ocra, con rose rosse e gialle dipinte a olio. Queste piastrelle di cartapesta erano fabbricate da Hermenegild Miralles, uno dei clienti di Gaud\u00ed, per il quale costru\u00ec l'accesso alla propriet\u00e0 Miralles. Questo spazio ha una porta di legno che accede al giardino, elaborata con una trama in stile cinese. La stanza era ammobiliata con un tavolo da caff\u00e8 pieghevole e sgabelli bassi, ed era dotata di una pipa o narghil\u00e8 per fumare tabacco. La famiglia Jover aggiunse una lampada in stile islamico, in vetro traslucido con lettere arabe, che fu rimossa nel 2020 durante il processo di restauro poich\u00e9 non faceva parte del progetto originale di Gaud\u00ed.\nAl primo piano (143\u00a0m\u00b2) si trovavano le stanze da letto: quella principale era sopra la sala da pranzo, con una terrazza situata sopra la tribuna inferiore; aveva inoltre un salotto, situato sotto la sala fumatori, un bagno, un\u2019anticamera adibita a spogliatoio con toilette e altri ambienti, una stanza degli ospiti e un'altra probabilmente destinata a studio o biblioteca. Questi spazi erano decorati con affreschi a motivi vegetali ispirati alle piante del vicino torrente di Cassoles (canne, giunchi e felci). Il soffitto della stanza da letto principale (34\u00a0m\u00b2) presenta spazi in ceramica tra le travi con foglie di vite in cartapesta pressata di colore verde. In questa stanza vi \u00e8 anche una terrazza situata sopra la tribuna del piano inferiore, con una panchina di legno dotata di inferriata in ferro. Il salotto si contraddistingue per una cupola decorata con un dipinto in trompe-l'oeil di influenza barocca che riproduce, come vista dal basso, la cupola del tempietto che si erige sopra questa sala, rivolta verso il cielo e con un gruppo di colombe bianche in volo, cos\u00ec come rami di piante rampicanti sul davanzale. In questa sala vi \u00e8 anche una zoccolatura di piastrelle di color azzurro, bianco e ocra. Nell'angolo si trova un balcone con panchine di legno e chiusura a gelosie orientali simili a quelle del resto della casa. L'anticamera adibita a spogliatoio (7\u00a0m\u00b2) ha due porte d'accesso e un battiscopa di piastrelle a scacchiera bianca e azzurra circondate da altre di color ocra, con un soffitto di travi con motivi floreali e mensole decorate con margherite su sfondo azzurro. Il bagno (6\u00a0m\u00b2) ha il pavimento di terrazzo grigio e pareti rivestite di piastrelle, che alternano i toni ocra con un motivo a scacchiera bianco e azzurro, cos\u00ec come un friso di piastrelle con fiori dipinti a olio, unico in tutta la casa; il soffitto \u00e8 di travi con rilievi ceramici di foglie d'edera. La toilette (1,4\u00a0m\u00b2), invece, \u00e8 decorata con piastrelle con motivi di ruote e stelle.\nIl secondo piano (150\u00a0m\u00b2), destinato alle stanze del personale di servizio, \u00e8 occupato attualmente da uno spazio dedicato ad accogliere esposizioni. Gaud\u00ed disegn\u00f2 questo piano in modo pi\u00f9 austero, in base alle sue funzioni, con muri lisci, pavimento di piastrelle e un soffitto di travi in legno. Disegn\u00f2 uno spazio aperto, con soffitti alti, che servisse da regolatore termico dell'edificio.\nIl sotterraneo, formato da una struttura di volte catalane nel soffitto, era utilizzato anticamente come cantina e deposito di carbone. Attualmente vi si trova il negozio del muso.\nDipinti.\nI dipinti della sala da pranzo sono opera di Francesc Torrescassana i Sallar\u00e9s (Barcellona, 1845-1918). Studi\u00f2 presso la Escola de la Llotja di Barcellona dal 1859 al 1865, dove fu discepolo di Ramon Mart\u00ed i Alsina. Prosegu\u00ec gli studi a Roma e Parigi, dove entr\u00f2 a contatto con le correnti artistiche del tempo. Una volta tornato, si dedic\u00f2 soprattutto alla pittura storica, costumbrista, ritrattista e paesaggista, in uno stile realista che nella fase finale si evolse verso un certo impressionismo. Le sue opere sono esposte nel Museo nazionale d'arte della Catalogna, nel Museo del Prado di Madrid e nel Museo del Louvre di Parigi, sebbene sia Casa Vicens ad accogliere il maggior numero di quadri di questo artista.\nI dettagli dell'incarico non sono noti, ma pare che Manuel Vicens fosse gi\u00e0 collezionista delle opere di Torrescassana prima della costruzione della casa. Per questo, \u00e8 presumibile che molte di queste opere, un buon numero delle quali senza data, fossero produzioni anteriori dell'artista e che non furono realizzate appositamente per la casa. Per ospitare questa collezione, Gaud\u00ed disegn\u00f2 i mobili della sala da pranzo in base all'esposizione di questi quadri; a tal proposito realizz\u00f2 dei mobili cornice in legno di limone dello Ceylon che si integrano armoniosamente con i dipinti esposti. La sala da pranzo ospita in tutto trentadue dipinti, formati da due ritratti, due interni e ventotto paesaggi. Sono opere che appartengono alla sua prima fase realista, influenzata da Mart\u00ed Alsina, in cui per\u00f2 si percepisce una certa evoluzione, un'atmosfera romantica che ricorda l'opera di Modest Urgell. Di tutte le opere, solo quattro sono firmate e datate, concretamente all'anno 1879, il che corrobora l'ipotesi che siano state realizzate prima della costruzione della casa; una \u00e8 solo firmata. Tutti i dipinti sono a olio su tela.\nI dipinti conservati nella sala da pranzo di Casa Vicens sono (in ordine dall'alto verso il basso e da sinistra a destra).:\nCollegamenti esterni.\nSito ufficiale"}
{"id": "1687257", "revid": "2143966", "url": "https://it.wikipedia.org/wiki?curid=1687257", "title": "Stazione meteorologica di Milano Brera", "text": "La stazione meteorologica di Milano Brera \u00e8 la stazione meteorologica di riferimento relativa all'area urbana della citt\u00e0 di Milano.\nCaratteristiche.\nLa stazione meteorologica, da sempre di tipo urbano, si trova nell'Italia nord-occidentale, in Lombardia, nel comune di Milano presso lo storico Palazzo Brera, a 122 metri s.l.m. e alle coordinate geografiche . Essendo attiva fin dal 1763 possiede una delle pi\u00f9 lunghe serie storiche termo-pluviometriche italiane.\nDa sempre ubicata presso lo storico Palazzo Brera nel corso degli anni ha subito vari piccoli spostamenti e riposizionamenti, pur rimanendo sempre ubicata nel medesimo complesso architettonico, come di seguito elencato:\nDal 19 marzo 1990 la stazione meccanica \u00e8 affiancata da una centralina automatica gestita dall'ARPA Lombardia che, successivamente, ha definitivamente rimpiazzato la vecchia stazione meccanica, dismessa alla fine del 2000, permettendo la continuit\u00e0 delle osservazioni presso la storica ubicazione di Palazzo Brera.\nMedie climatiche.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, \u00e8 di +3,1\u00a0\u00b0C mentre quella del mese pi\u00f9 caldo, luglio, \u00e8 di +24,6\u00a0\u00b0C; valori inferiori si registrano nelle campagne circostanti dove l'effetto \"isola di calore\" \u00e8 assente.\nLe precipitazioni medie annue sono di 895\u00a0mm, mediamente distribuite in 81 giorni, con picco autunnale, massimi secondari primaverile ed estivo e minimo invernale.\nDati climatologici 1900-2000.\nIn base alla media secolare (1900-2000), la temperatura media del mese pi\u00f9 freddo, gennaio, \u00e8 di +2,6\u00a0\u00b0C mentre quella del mese pi\u00f9 caldo, luglio, \u00e8 di +24,7\u00a0\u00b0C; valori inferiori si registrano nelle campagne circostanti dove l'effetto \"isola di calore\" \u00e8 assente.\nLe precipitazioni medie annue sono di 983\u00a0mm, mediamente distribuite in 105 giorni, con picco autunnale, massimi secondari primaverile ed estivo e minimo invernale.\nValori estremi.\nTemperature estreme mensili dal 1763 ad oggi.\nGli estremi termici assoluti registrati dal 1763 sono ad oggi i +38,3\u00a0\u00b0C dell'11 agosto 2003 e i -17,3\u00a0\u00b0C del 23 gennaio 1855."}
{"id": "1687259", "revid": "339392", "url": "https://it.wikipedia.org/wiki?curid=1687259", "title": "Filippo II d'Orl\u00e9ans", "text": ""}
{"id": "1687261", "revid": "287204", "url": "https://it.wikipedia.org/wiki?curid=1687261", "title": "Maigret e il fantasma", "text": "Maigret e il fantasma (titolo originale francese \"Maigret et le fant\u00f4me\") \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 17 al 23 giugno 1963 in Svizzera e pubblicato per la prima volta nel luglio del 1964 in Francia presso l'editore Presses de la Cit\u00e9.\n\u00c8 il sessantaduesimo romanzo dedicato al celebre commissario.\nTrama.\nMaigret ha appena concluso l'inchiesta su alcuni criminali che i giornali hanno chiamato \"la banda delle motociclette\", giovani rapinatori di gioiellerie, e rientra a casa tardi, sotto la pioggia. Il mattino successivo Lapointe lo avverte che, in avenue Junot, ignoti hanno sparato all'ispettore Lognon che \u00e8 stato trasportato in ospedale. Maigret scopre che il suo ispettore \"malgracieux\" si era fermato diverse notti da Marinette Augier, giovane estetista, per sorvegliarla e proteggerla, bench\u00e9 non avesse detto niente ai colleghi. Da quando lui \u00e8 stato ferito, per\u00f2, la ragazza \u00e8 scomparsa.\nGli ispettori del XVIII seguono il caso, soprattutto Chinquier che interroga Maclet, un vecchio misantropo che abita al di l\u00e0 della strada e sta sempre alla finestra. Maclet dice di aver visto diverse ragazze giovani andare e venire da casa di Norris Jonker, un collezionista d'arte olandese che abita in una lussuosa palazzina proprio di fronte. Maigret decide di fargli visita e parlare anche con la moglie, Mirella, originaria di Nizza. Riesce quindi a sapere che lei, prima di sposare Jonker, era conosciuta come Marcelle Mailland, amante di Stanley Hobson, un famigerato truffatore. Per sfuggirgli, poi, aveva sposato Herbert Muir, un londinese dal quale aveva pi\u00f9 tardi divorziato. Nella grande casa dei Jonker, Maigret trova anche una strana stanza con un letto di ferro, un lucchetto all'esterno e delle scritte sui muri.\nUn venditore porta a porta, tale Langeron, testimonia di aver visto un uomo portato via a forza dalla casa della coppia in una Jaguar gialla. L'automobile viene identificata; appartiene a Ed Gollan, critico d'arte che abita al Ritz. Intanto Marinette viene ritrovata e riportata a Parigi. Ha avuto paura e si era nascosta, ma ora Maigret la porta al Quai des Orf\u00e8vres e procede con l'inchiesta. Scopre che Jonker \u00e8 coinvolto, suo malgrado, in un giro di falsi d'autore, prodotti da un giovane artista un poco matto, Federigo Palestri, al quale bastava essere rifornito di ragazze per fare copie geniali di quadri famosi mentre era trattenuto nella strana stanza, ma che era stato allontanato allorch\u00e9 Lognon era stato scorto aggirarsi nei paraggi. Quando Maigret lo ritrova, forse \u00e8 stato ucciso, o si \u00e8 impiccato da s\u00e9. Alla fine, verr\u00e0 arrestato come responsabile della sua morte Mario de Lucia, collegato con Hobson, ed entrambi saranno condannati a dieci anni di lavori forzati; Gollan se la caver\u00e0 con due anni, Jonker con uno, ma nemmeno lo sconter\u00e0, e Lognon partir\u00e0 in convalescenza con la moglie per due mesi.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1963. \u00c8 anche uscito su \"Le Figaro\", in 23 puntate dal 18 maggio al 12 giugno 1964.\nIn Italia \u00e8 apparso per la prima volta nel 1966, tradotto da Paolo Caruso e pubblicato da Mondadori nella collana \"Le inchieste del commissario Maigret\" (n\u00b0 12). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta. Nel 2009 il romanzo \u00e8 stato pubblicato presso Adelphi, tradotto da Valeria Fucci, nella collana dedicata al commissario (parte de \"gli Adelphi\", al n\u00b0 354).\nFilm e televisione.\nIl film \u00e8 stato adattato due volte in televisione:"}
{"id": "1687263", "revid": "6923", "url": "https://it.wikipedia.org/wiki?curid=1687263", "title": "Michele Burato", "text": "Biografia.\nVerso la fine degli anni ottanta, Michele Burato sedotto dalla bellezza di sezioni di vecchie canne a murrine ne da nuova vita fondendole a caldo con una tecnica antica in piastre policrome dalla insolita trama.\nDopo un periodo di sperimentazione quasi alchimistica, Burato inizia a creare piastre di vetro fondendo non pi\u00f9 sezioni di canne a murrine ma fasce di fili, polveri finissime, e lacerti di vetro coloratissimo, cos\u00ec da ottenere composizioni astratte di eccezionale cromatismo e vitalit\u00e0. Alcune piastre rimangono tali, simili a dipinti su tela ma con una superficie\nlucente e cristallina dovuta all'azione delle altissime temperature del forno sul vetro.\nAltre piastre escono dallo studio di Michele Burato per essere riscaldate nuovamente, raccolte con la canna da soffio e modellate in fornace in forme tridimensionali. In questa fase \u00e8 il maestro vetraio a farsi interprete della volont\u00e0 dell'artista in un lavoro in simbiosi.\nI lavori finali sono vasi e sculture con colori pastosi. Rievocano pennellate, colate di pigmenti che sembrano opere di action painting, nate da una gestualit\u00e0 impulsiva, da un lavoro febbrile e immediato dell'artista che proietta se stesso nell'opera.\nMichele Burato ha partecipato a mostre nazionali ed internazionali e collabora con note gallerie in Italia e all'estero.\nOpere.\nLe opere di Michele Burato fanno parte di importanti collezioni private e pubbliche fra cui:"}
{"id": "1687264", "revid": "436907", "url": "https://it.wikipedia.org/wiki?curid=1687264", "title": "Benvenuti nella giungla", "text": "Benvenuti nella giungla \u00e8 il primo album in studio del collettivo musicale italiano Dogo Gang, pubblicato il 28 marzo 2008 dalla Universal Music Group.\nDescrizione.\nSi tratta della prima pubblicazione del collettivo dopo il mixtape \"Roccia Music I\" (pubblicato nel 2005 insieme al rapper Marracash), i cui componenti si dividono le varie tracce tutte inedite eccetto tre remix. Il primo \u00e8 il remix di \"Con i soldi in testa\" (che diventa \"Con pi\u00f9 soldi in testa\") del sopracitato Marracash (l'originale \u00e8 sull'album \"Struggle Music\" di Frank Siciliano e DJ Shocca), il secondo \u00e8 il remix di \"Puro bogot\u00e0\" (che diventa \"Puro Medellin' Unplugged\") di Club Dogo featuring Marracash e Vincenzo da Via Anfossi (tratto dall'album \"Vile denaro\"). Il terzo remix si tratta del brano \"Dogologia\", con due versioni: l'originale e il remix di Don Joe, brano dell'album.\nIl titolo \u00e8 un chiaro riferimento al brano \"Welcome to the Jungle\" dei Guns N' Roses, presente nell'album \"Appetite for Destruction\"."}
{"id": "1687266", "revid": "112851050", "url": "https://it.wikipedia.org/wiki?curid=1687266", "title": "Padiglioni G\u00fcell", "text": "I Padiglioni G\u00fcell sono un'opera dell'architetto modernista Gaud\u00ed.\nNel 1883, Eusebi G\u00fcell concluse l'acquisto di diversi poderi situati nell'attuale Zona Universit\u00e0ria di Barcellona (allora si trovava nel comune di Les Corts de Sarri\u00e0) e affid\u00f2 i lavori ad Antoni Gaud\u00ed, incarico che avrebbe inaugurato un duraturo rapporto professionale e di amicizia.\nG\u00fcell fece collocare l'accesso principale sul lato settentrionale del podere perch\u00e9 fosse vicino al viale che portava alla strada Barcellona-Sarri\u00e0, che l'industriale percorreva partendo dalla Rambla dove abitava.\nIl ferro ha un particolare rilievo tra i materiali utilizzati; il cancello dell'ingresso carrabile della Villa G\u00fcell \u00e8 una delle migliori testimonianze della predilezione di Gaud\u00ed per questo materiale, dato che mostra la trasformazione di elementi di ferro industriale - molle, maglie, catene, pannelli - in arte tramite il lavoro artigianale. Gli elementi inoltre furono saldati tramite l'uso dell'elettricit\u00e0. Il drago rappresentato nel cancello e il pilastro attiguo interpretano una delle fatiche di Ercole (il fondatore di Barcellona): il furto delle mele d'oro dal giardino delle esperidi.\nL'edificio \u00e8 formato da due corpi: una lunga navata e il maneggio (destinato all'addestramento dei cavalli da tiro e all'apprendimento dell'arte di montare). Una pietra rotonda con la 'G' di G\u00fcell scolpita indica il centro della sala."}
{"id": "1687267", "revid": "339392", "url": "https://it.wikipedia.org/wiki?curid=1687267", "title": "Mfsk", "text": ""}
{"id": "1687274", "revid": "1603714", "url": "https://it.wikipedia.org/wiki?curid=1687274", "title": "Collegio Teresiano", "text": "Il Collegio Teresiano o Collegio delle Teresiane \u00e8 un edificio di Barcellona e un'opera dell'architetto modernista Antoni Gaud\u00ed.\nDescrizione.\nSubito dopo aver progettato il Palazzo G\u00fcell, viene chiesto a Gaud\u00ed di ristrutturare il collegio delle Teresiane; a differenza di altre opere, in questa Gaud\u00ed ebbe un badget ridotto, con aspetto generale della struttura che non \u00e8 caratterizzata da policromia.\nSi notano i stipici elementi di Gaud\u00ed, quali le decorazioni in ferro e gli archi catenari. Archi parabolici che, partendo dal basso, salendo si dividono in sottomultipli arrivando semplificati a triangoli nella merlatura. Agli angoli del collegio, si innalzano delle guglie coronate da una croce a quattro bracci, che diventer\u00e0 poi un simbolo ricorrente nelle opere di Gaud\u00ed. Gli spazi interni erano ben illuminati, grazie a un'ottima distribuzione della luce ed essi erano poi collegati da corridoi scanditi dal succedersi regolare di diaframmi parabolici."}
{"id": "1687278", "revid": "729019", "url": "https://it.wikipedia.org/wiki?curid=1687278", "title": "Stazione meteorologica di Abbiategrasso", "text": "La stazione meteorologica di Abbiategrasso \u00e8 la stazione meteorologica di riferimento relativa alla localit\u00e0 di Abbiategrasso.\nCoordinate geografiche.\nLa stazione meteo si trova nell'Italia nord-occidentale, in Lombardia, nella citt\u00e0 metropolitana di Milano, nel comune di Abbiategrasso, a 122 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,8\u00a0\u00b0C; quella del mese pi\u00f9 caldo, luglio, \u00e8 di +24,6\u00a0\u00b0C ."}
{"id": "1687280", "revid": "287204", "url": "https://it.wikipedia.org/wiki?curid=1687280", "title": "Metasettore", "text": "Per metasettore (definito anche metamercato) si fa riferimento all'emergere di aggregati derivanti dalla sovrapposizione tra settori diversi. Di conseguenza le imprese devono in misura crescente essere in grado di gestire e presidiare conoscenze diverse per poter rimanere sulla frontiera dell'eccellenza e competere da una posizione di forza.\nAlcuni riferimenti a questo concetto possono essere trovate nella letteratura aziendale, cui si rimanda per una definizione pi\u00f9 articolata:\nIl biotech come metasettore.\nIl biotech pu\u00f2 essere considerato uno degli esempi pi\u00f9 importanti di metasettore dal momento che nasce dalla convergenza di comparti come il farmaceutico, il chimico, l'information &amp; communication technology (si pensi alla rilevanza della bioinformatica per la chimica combinatoriale), quello alimentare, ecc.\nIl biotech quindi non costituisce un settore a s\u00e9 stante, ma rappresenta un aggregato emergente da una pluralit\u00e0 di altri comparti cui in parte continua a sovrapporsi. Questa caratteristica comporta la presenza simultanea di pi\u00f9 player, provenienti da diversi ambiti competitivi. Il fatto che nel recente Rapporto CrESIT \u2013 Blossom Associati sulle Biotecnologie 2007 sia stata inserita la categoria \u00abpharma-biotech\u00bb (ossia aziende farmaceutiche che diversificano nel biotech e societ\u00e0 biotecnologiche di estrazione farmaceutica) rispecchia la necessit\u00e0 di confrontarsi con una crescente compenetrazione ed intersezione tra settori, con \u00abaree grigie\u00bb che presentano una importanza tale da non poter essere trascurata.\nContemporaneamente, la trasversalit\u00e0 delle biotecnologie porta le stesse ad essere applicate in contesti merceologici diversi: in tal senso, si individuano aziende biotech \u00abred\u00bb (operanti nel campo della cura e salute, a loro volta suddivise in diagnostic e therapeutics), \u00abgreen\u00bb (ambito agricolo zootecnico e veterinario), \u00abwhite\u00bb (applicazioni industriali e recupero ambientale) e \u00abbioinformatics\u00bb"}
{"id": "1687281", "revid": "767487", "url": "https://it.wikipedia.org/wiki?curid=1687281", "title": "9 (film 2005)", "text": "9 \u00e8 un cortometraggio d'animazione del 2005 diretto da Shane Acker come studente della UCLA Animation Workshop.\nTrama.\nLa storia si svolge in un mondo post-apocalittico, dove si aggirano due bambole di pezza senzienti, riconoscibili per il numero dietro la schiena: 5, un \"inventore\" con un occhio solo, e 9, che \u00e8 il protagonista del cortometraggio.\nDurante un'esplorazione tra le macerie, 5 viene catturato e ucciso da un gatto robotico (la Bestia-Gatto) tramite un talismano capace di assorbire l'anima di chi lo guarda mentre \u00e8 attivo. Tramite questo talismano, inoltre, sono stati uccisi precedentemente agli eventi del cortometraggio anche le bambole 1, 2, 3, 4, 6, 7 e 8. Durante l'attacco della Bestia-Gatto, 9 \u00e8 riuscito a salvarsi grazie al secondo pezzo del talismano (che si illumina quando il primo pezzo posseduto dalla Bestia-Gatto \u00e8 vicino).\nMentre vaga sconsolato tra le macerie, 9 si decide a sconfiggere una volta per tutte la Bestia-Gatto e costruisce una trappola, poi va in sua ricerca. Con una rocambolesca fuga, 9 riesce a condurre la Bestia-Gatto verso la trappola. Per un momento la bestia sembra avere la meglio, ma poi viene scaraventata definitivamente contro dei pali acuminati di ferro.\n9 recupera il primo pezzo del talismano e accende un grande fuoco con attorno dei pezzi di tessuto con scritti i numeri delle altre bambole uccise dalla Bestia-Gatto.\nMentre si allontana per\u00f2, 9 capisce che il pezzo che era in suo possesso pu\u00f2 essere connesso con il talismano che era stato della Bestia-Gatto e li unisce. La connessione tra i due pezzi provoca la liberazione delle anime delle altre bambole, che raggiungono le loro \"tombe\" costruite da 9 e si dissolvono.\n9, dopo aver assistito a questa \"resurrezione\" dei suoi vecchi compagni, si allontana tra le macerie.\nOpere derivate.\nIl successo di critica di questo cortometraggio ha portato alla realizzazione di un lungometraggio con il medesimo titolo."}
{"id": "1687294", "revid": "1318658", "url": "https://it.wikipedia.org/wiki?curid=1687294", "title": "Palazzo Valmarana", "text": "Palazzo Valmarana \u00e8 un palazzo costruito dall'architetto Andrea Palladio nel 1565 e situato a Vicenza, in corso Fogazzaro.\n\u00c8 inserito nell'elenco dei 23 monumenti palladiani della citt\u00e0 che fa parte dei Patrimoni dell'umanit\u00e0 dell'UNESCO.\nStoria.\nLa medaglia di fondazione dell'edificio porta incisi la data 1566 e il profilo di Isabella Nogarola Valmarana, ed \u00e8 quest'ultima a firmare i contratti per la costruzione coi muratori nel dicembre del 1565. Tuttavia non vi \u00e8 dubbio sul ruolo avuto dal suo defunto marito Giovanni Alvise (morto nel 1558) nella scelta di Palladio come progettista del palazzo di famiglia. Con Girolamo Chiericati, e naturalmente Giangiorgio Trissino, nel 1549 il Valmarana aveva sostenuto pubblicamente il progetto di Palladio per le Logge della Basilica, evidentemente sulla base di una stima nata sei anni prima, quando Giovanni Alvise sovrintese alla realizzazione degli apparati effimeri in onore dell'ingresso a Vicenza del vescovo Niccol\u00f2 Ridolfi (1543), ideati da Palladio con la regia del Trissino. E uno spazio palladiano, la cappella Valmarana nella chiesa di Santa Corona, ospiter\u00e0 le spoglie mortali di Giovanni Alvise e di Isabella, su commissione del figlio Leonardo.\nSul sito poi occupato dal nuovo palazzo cinquecentesco, la famiglia Valmarana deteneva propriet\u00e0 edilizie sin dalla fine del Quattrocento, che progressivamente furono accorpate sino a costituire l'oggetto della ristrutturazione palladiana. L'irregolarit\u00e0 planimetrica degli ambienti discende senza dubbio dall'andamento sghembo della facciata e dei muri preesistenti. In questo senso appare evidente quanto l'olimpica regolarit\u00e0 della planimetria del palazzo presentato nei \"Quattro libri dell'architettura\" (Venezia, 1570) sia frutto della consueta teorica astrazione palladiana, tanto pi\u00f9 che l'estensione del palazzo oltre il cortile quadrato non solo non fu mai realizzata, ma a quanto pare neppure ricercata da Leonardo Valmarana, che risulta acquisire immobili confinanti piuttosto che proseguire nella costruzione del palazzo di famiglia.\nDurante la seconda guerra mondiale, il 18 marzo 1945, il palazzo sub\u00ec pesantissimi danni a causa di un bombardamento alleato che distrusse la copertura, parte dell'attico e gran parte del salone principale al piano nobile. La facciata rimase invece intatta e costituisce tuttora uno dei rari esempi che conservano il proprio rivestimento di intonaci e marmorine originali. Nel 1960 il palazzo in rovina fu ceduto dalla famiglia Valmarana a Vittor Luigi Braga Rosa, che condusse estesi restauri, ricostruendo le parti demolite in guerra e arricchendo il palazzo con decorazioni e opere d'arte provenienti da altri palazzi distrutti, tra cui spicca la collezione di tele seicentesche di Giulio Carpioni a soggetto mitologico.\nDescrizione.\nLa facciata di palazzo Valmarana \u00e8 una delle realizzazioni palladiane pi\u00f9 straordinarie e insieme singolari. Per la prima volta in un palazzo, un ordine gigante abbraccia l'intero sviluppo verticale dell'edificio: si tratta evidentemente di una soluzione che prende origine dalle sperimentazioni palladiane sui prospetti di edifici religiosi, come la pressoch\u00e9 contemporanea facciata di San Francesco della Vigna. Come nella chiesa veneziana le navate maggiore e minore si proiettano su uno stesso piano, cos\u00ec sulla facciata di palazzo Valmarana appare evidente la stratificazione di due sistemi: l'ordine gigante delle sei paraste composite sembra sovrapporsi all'ordine minore di paraste corinzie, in modo tanto pi\u00f9 evidente ai margini dove la mancanza della parasta finale rivela il sistema sottostante, che sostiene il bassorilievo di un soldato con le insegne Valmarana.\nPiuttosto che da astratte costruzioni geometriche, la logica compositiva di queste facciate civili e religiose deriva dalla familiarit\u00e0 di Palladio con le tecniche di disegno, in particolare le rappresentazioni ortogonali con cui visualizza i progetti e restituisce i rilievi degli edifici antichi, e che per altro gli consentono un controllo puntuale dei rapporti fra interno ed esterno dell'edificio."}
{"id": "1687296", "revid": "1543377", "url": "https://it.wikipedia.org/wiki?curid=1687296", "title": "Stazione meteorologica di Cremona", "text": "La stazione meteorologica di Cremona \u00e8 la stazione meteorologica di riferimento relativa alla citt\u00e0 di Cremona.\nStoria.\nLa stazione meteorologica venne attivata nel 1882 a seguito dell'istituzione dell'osservatorio meteorologico di Cremona da parte del professore Guglielmo Calderoni. La sede originaria dell'osservatorio era presso il Regio Liceo Scientifico. I dati termopluviometrici registrati dalla stazione meteorologica vennero forniti all'Ufficio Centrale di Meteorologia per la loro pubblicazione nei corrispondenti annali. Dal 15 gennaio 1938 la sede dell'osservatorio \u00e8 divenuta la Regia Scuola Tecnica Industriale.\nNel corso del Novecento la stazione meteorologica ha fornito i dati termopluviometrici registrati anche al Ministero dei lavori pubblici per la loro pubblicazione negli annali idrologici del Compartimento di Parma fino al 1989; in seguito, la stazione meteorologica \u00e8 entrata a far parte della rete di stazioni regionali dell'ARPA Lombardia, pur proseguendo il rilevamento dei dati nell'autonomia dell'osservatorio meteorologico.\nIl 26 maggio 2012 si \u00e8 tenuto un convegno in occasione del 130\u00ba anniversario della fondazione dell'osservatorio meteorologico.\nCaratteristiche.\nLa stazione meteorologica, di tipo automatico DCP, si trova nell'Italia nord-occidentale, in Lombardia, nel comune di Cremona, presso l'Istituto di Istruzione Superiore \"Ala Ponzone Cimino\", a 50 metri s.l.m. e alle coordinate geografiche .\nDati climatologici 1961-1990.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,7\u00a0\u00b0C; quella del mese pi\u00f9 caldo, luglio, \u00e8 di +24,3\u00a0\u00b0C.\nLa temperatura pi\u00f9 bassa registrata dal 1945 a oggi \u00e8 stata di -17.8C nel febbraio 1956 e la pi\u00f9 alta di 39.8C nel luglio 1952.\nLe precipitazioni medie annue si aggirano sui 750\u00a0mm, mediamente distribuite in 76 giorni, con un picco in autunno e minimi relativi in inverno ed estate."}
{"id": "1687308", "revid": "2143966", "url": "https://it.wikipedia.org/wiki?curid=1687308", "title": "Stazione meteorologica di Mantova", "text": "La stazione meteorologica di Mantova La Specola \u00e8 la stazione meteorologica di riferimento relativa alla citt\u00e0 di Mantova.\nCaratteristiche.\nLa stazione meteorologica, attiva dal 1828, si trova nell'Italia nord-occidentale, in Lombardia, nel comune di Mantova, a 20 metri s.l.m.; gli strumenti meteorologici sono collocati alla sommit\u00e0 della torretta della specola del Liceo Virgilio, ad un'altezza di 45,6 metri s.l.m.. e alle coordinate geografiche .\nLa stazione meteorologica appartenente alla rete di stazioni del CO.DI.MA., il \"Consorzio di Difesa delle Produzioni Agricole di Mantova\".\nMedie climatiche ufficiali.\nDati climatologici 1961-1990.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,3\u00a0\u00b0C; quella del mese pi\u00f9 caldo, luglio, \u00e8 di +24,3\u00a0\u00b0C.\nLe precipitazioni medie annue si attestano a 634\u00a0mm, mediamente distribuite in 81 giorni, con una distribuzione piuttosto regolare nelle varie stagioni, seppur con una prevalenza in primavera ed autunno.\nIl vento presenta una velocit\u00e0 media annua pari a 3,1\u00a0m/s, con minimi di 2,8\u00a0m/s ad agosto e settembre e massimo di 3,5\u00a0m/s ad aprile; le direzioni prevalenti sono di ponente tra novembre e febbraio e levante tra marzo e ottobre.\nValori estremi.\nTemperature estreme mensili dal 1828 ad oggi.\nNella tabella sottostante sono riportate le temperature massime e minime assolute mensili, stagionali ed annuali registrate dal 1828 ad oggi, con il relativo anno in cui queste sono state registrate. La massima assoluta del periodo esaminato di +40,0\u00a0\u00b0C registrati nel luglio 2015 e nel giugno 2019 mentre la minima assoluta di -19,0\u00a0\u00b0C \u00e8 del febbraio 1929."}
{"id": "1687312", "revid": "438678", "url": "https://it.wikipedia.org/wiki?curid=1687312", "title": "Miniere dell'Alta Val Sesia", "text": "L'estrazione mineraria sui monti dell'alta Valsesia risale ad epoca antica, anche se \u00e8 difficile appurare il periodo esatto a cui risalgono i primi scavi minerari nel territorio alagnese. \nStoria.\nLe origini.\nSecondo alcune fonti storiche locali gi\u00e0 durante il secolo XVI la famiglia degli Scarognini, di Varallo Sesia avrebbe iniziato lo sfruttamento delle miniere d'oro. \u00c8 solo dal 1592 che si hanno notizie sicure, allorch\u00e9 alcuni locali chiesero ed ottennero dal governatore di Milano il permesso di scavare.\nNel corso del secolo XVII lo sfruttamento avvenne soprattutto grazie all'opera della famiglia d'Adda, di origini milanesi, imparentatasi verso la met\u00e0 del Cinquencento con quella degli Scarognini. Nel 1707 la Valsesia venne ceduta, grazie al Trattato di Torino stipulato nel 1703, allo stato sabaudo, che\ngiunse progressivamente a una gestione diretta delle miniere tramite una compagnia di minatori-artiglieri.\nCambio di paradigma.\nGrazie all'interessamento del Piemonte furono attuati grandi progetti, tra cui la costruzione di una fonderia a Scopello in cui avveniva la lavorazione del minerale proveniente da Alagna. I Savoia, dopo cinque anni dopo l'annessione della Valsesia, iniziarono le operazioni di scavo nelle miniere di rame affidando il compito di sovraintendere ai lavori a Lorenzo Deriva, Nicolao Muhlam ed infine al capitano di artiglieria Antonio Benedetto Nicolis de Robilant.\nL'immigrazione e la dominazione Napoleonica.\nLo sfruttamento delle miniere fece confluire su Alagna un gran numero di minatori che contribuirono a modificare l'assetto demografico e sociale del villaggio e delle frazioni. Nell'Ottocento con la dominazione napoleonica, Alagna visse un breve periodo che vide la vallata assurdamente divisa in due dal fiume Sesia, tra la Repubblica Cisalpina, poi Regno d'Italia ed il Piemonte. Durante tale periodo le miniere d' oro, di ferro e di rame, furono date in concessione a Giovanni Giuseppe Gianoli e Giacomo, Bernardo e Luigi Pansiotti.\nGli antenati di Paolo d'Adda Salvaterra.\nNel 1823 il marchese Paolo d'Adda Salvaterra mostrando tutti i privilegi che i suoi antenati avevano ottenuto in passato chiese ed ottenne, dallo stato la concessione delle miniere, riprendendo i lavori sotto la direzione di Gerolamo Beliacqua e Giovanni Arnelli.\nNel 1852 dopo diverse vicissitudini, il governo decise di vendere all'asta pubblica miniere e impianti: se li aggiudic\u00f2 entrambi l'ingegner Carlo No\u00e8 della Societ\u00e0 anonima per lo sfruttamento delle miniere di Alagna e Scopello. Ma da quel momento in poi il ricavato delle stesse cal\u00f2 sempre pi\u00f9 fino ad essere abbandonate dopo l'unit\u00e0 di Italia. \nNel 1891 la societ\u00e0 fall\u00ec e lo stato di abbandono delle miniere, dei materiali e degli attrezzi continu\u00f2 per alcuni anni, finch\u00e9 si interessarono ad esse alcuni gruppi finanziari inglesi e francesi. I lavori ripresero con rinnovato fervore, finch\u00e9 nel 1894 intervenne la Monte Rosa Gold Mining Company che intraprese scavi in diverse localit\u00e0.\nIl XX secolo.\nDal 1900 al 1901 le miniere rimasero inattive e dopo quattro anni viste le difficolt\u00e0 subentr\u00f2 una nuova societ\u00e0, la New Monte Rosa. Sotto la sua direzione i lavori ripresero a pieno ritmo e gli operai e gli impiegati raggiunsero la cifra di 85 unit\u00e0.\nTra vicende alterne si giunse alla Prima guerra mondiale durante la quale divenne proprietaria la Societ\u00e0 Italiana Prodotti Esplodenti di Milano. Tra le due guerre mondiali aumentarono le ricerche di metalli su tutto il territorio nazionale e nel 1938 la Fiat sezione Ferriere piemontesi inizi\u00f2 lo sfruttamento di un giacimento di manganese sotto la localit\u00e0 Belvedere. \nDurante la Seconda guerra mondiale tra il 1940-1945 la miniera visse nuovamente una fase di stallo a causa delle difficolt\u00e0 di approvvigionamento di combustibile. Dopo la guerra venne costituita una nuova societ\u00e0, la Gold Mining Monterosa S.p.A. che doveva occuparsi dello sfruttamento di un giacimento aurifero, ma nel 1956 anche la Gold Mining fall\u00ec. \nNel 1961 subentr\u00f2 la Societ\u00e0 Miniere Fragn\u00e9-Chialamberto che ottenne i permessi per lo sfruttamento di una miniera di rame, ma la diminuzione del prezzo del rame la costrinse nel 1981 alla definitiva sospensione dell'attivit\u00e0. Dal 1985 le concessioni sono passate alla Veneta Mineraria S.p.A. che tiene in attivit\u00e0 solo la miniera di feldspato."}
{"id": "1687313", "revid": "287204", "url": "https://it.wikipedia.org/wiki?curid=1687313", "title": "Maigret sotto inchiesta", "text": "Maigret sotto inchiesta (titolo originale francese \"Maigret se d\u00e9fend\", pubblicato in traduzione italiana anche col titolo Maigret si difende) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 21 al 28 luglio 1964 a Epalinges in Svizzera e pubblicato per la prima volta nel novembre dello stesso anno in Francia presso l'editore Presses de la Cit\u00e9.\n\u00c8 il sessantatreesimo romanzo dedicato al celebre commissario.\nTrama.\nUna telefonata nel cuore della notte sveglia Maigret, che viene impietosito dalla storia di una giovane provinciale che, dopo varie peripezie, si trova sola e senza denaro per la prima volta a Parigi e gli chiede aiuto. Le cose per\u00f2 non sono affatto come sembrano e il commissario si trova in breve accusato dalla ragazza, in realt\u00e0 Nicole Prieur, nipote del ma\u00eetre des requ\u00eates al Consiglio di Stato, di aver tentato di sedurla. Maigret viene chiamato dal prefetto a rendere conto del suo operato e si richiedono persino le sue dimissioni. Nonostante gli venga proibito, comincia ad indagare, ma viene sorvegliato dai suoi stessi colleghi e la mattina successiva costretto a darsi malato; proseguir\u00e0 il resto dell'inchiesta senza alcun aiuto. L'inchiesta personale condurr\u00e0 Maigret a sospettare di Fran\u00e7ois Melan, un dentista affetto da turbe psicologiche che pratica anche aborti clandestini, oltre a macchiarsi di crimini sessuali. Sentendosi erroneamente braccato da Maigret, che, a causa di un'altra indagine su un giro di banconote false, per il quale \u00e8 sospettato l'ormai anziano e malato falsario Manuel Palmari, si era trovato per diversi giorni proprio di fronte all'ambulatorio del medico, Melan ha deciso di ordire la messa in scena per liberarsi del commissario servendosi di Nicole Prieur, a sua volta implicata nelle sue attivit\u00e0 illegali. Maigret, chiarendo il mistero, riuscir\u00e0 a riabilitarsi.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1964.\nIn Italia \u00e8 apparso per la prima volta nel 1967, tradotto da Elena Cantini e pubblicato da Mondadori nella collana \"Le inchieste del commissario Maigret\" (n\u00ba 28). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta. Nel 2009 il romanzo \u00e8 stato pubblicato presso Adelphi, tradotto da Fernanda Littari, con il titolo \"Maigret si difende\", nella collana dedicata al commissario (parte de \"gli Adelphi\", al n\u00ba 344).\nFilm e televisione.\nIl romanzo \u00e8 stato adattato almeno sei volte per la televisione:"}
{"id": "1687315", "revid": "984922", "url": "https://it.wikipedia.org/wiki?curid=1687315", "title": "Stazione meteorologica di Viadana", "text": "La stazione meteorologica di Viadana \u00e8 la stazione meteorologica di riferimento relativa alla localit\u00e0 di Viadana.\nCoordinate geografiche.\nLa stazione meteo si trova nell'Italia nord-occidentale, in Lombardia, in provincia di Mantova, nel comune di Viadana, a 25 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,3\u00a0\u00b0C; quella del mese pi\u00f9 caldo, luglio, \u00e8 di +23,1\u00a0\u00b0C ."}
{"id": "1687323", "revid": "1504506", "url": "https://it.wikipedia.org/wiki?curid=1687323", "title": "Caolinizzazione", "text": "La caolinizzazione \u00e8 un processo che consiste nella degradazione in acqua dei feldspati invecchiati. Questo d\u00e0 origine a silice e a silico-alluminati come la caolinite e la montmorillonite.\nLa reazione che avviene \u00e8 la seguente:\nformula_1\nI prodotti derivanti vengono impiegati negli impasti delle porcellane, delle maioliche e per la produzione dei laterizi."}
{"id": "1687327", "revid": "2068406", "url": "https://it.wikipedia.org/wiki?curid=1687327", "title": "Stazione meteorologica di Voghera", "text": "La stazione meteorologica di Voghera \u00e8 la stazione meteorologica di riferimento relativa alla localit\u00e0 di Voghera.\nStoria.\nLa stazione meteorologica venne attivata nel 1875 grazie all'istituzione dell'osservatorio meteorologico di Voghera, i cui dati furono in seguito forniti all'Ufficio Centrale di Meteorologia per la pubblicazione dei corrispondenti annali.\nNel corso del Novecento i dati termopluviometrici della stazione meteorologica vennero forniti anche al Ministero dei lavori pubblici per la loro pubblicazione negli annali idrologici del Compartimento di Parma fino al 1989 e in seguito al Servizio Idrometeorologico dell'ARPA Emilia-Romagna che ha proseguito la pubblicazione dei successivi annali.\nLo stesso osservatorio meteorologico recentemente ha iniziato la digitalizzazione dei dati registrati dalla stazione meteorologica e ha reso disponibili online i dati rilevati in tempo reale.\nCaratteristiche.\nLa stazione meteo si trova nell'Italia nord-occidentale, in Lombardia, in provincia di Pavia, nel comune di Voghera, presso l'Istituto Tecnico Agrario \"Carlo Gallini\", con il pozzetto barometrico collocato a 97 metri s.l.m. e alle coordinate geografiche .\nDati climatologici 1961-1990.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,3\u00a0\u00b0C; quella del mese pi\u00f9 caldo, luglio, \u00e8 di +23,1\u00a0\u00b0C.\nLe precipitazioni medie annue si aggirano tra i 650 e i 700\u00a0mm, mediamente distribuite in 76 giorni, con picco in autunno, massimo secondario in primavera e minimi relativi in inverno ed estate .\nTemperature estreme mensili dal 1926 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1926 ad oggi, registrate dalla stazione meteorologica tradizionale collocata nella finestra meteorica dell'osservatorio, con il relativo anno in cui si queste si sono registrate.\nLa temperatura massima assoluta del periodo esaminato di +40,6\u00a0\u00b0C risale al giugno 2019, mentre la temperatura minima assoluta di -20,5\u00a0\u00b0C \u00e8 del febbraio 1929."}
{"id": "1687328", "revid": "1226", "url": "https://it.wikipedia.org/wiki?curid=1687328", "title": "Palazzo Valmarana Braga", "text": ""}
{"id": "1687329", "revid": "640277", "url": "https://it.wikipedia.org/wiki?curid=1687329", "title": "Xanadu (Titano)", "text": "Xanadu (spesso chiamata \"Xanadu Regio\", sebbene non sia il suo nome ufficiale) \u00e8 un'area altamente riflettente dell'emisfero anteriore di Titano, il principale satellite naturale di Saturno. Il suo nome deriva da Xanadu, la citt\u00e0 leggendaria fatta edificare da Kubilai Khan dopo essere diventato imperatore della Cina.\nIdentificazione.\nLa regione fu inizialmente identificata nel 1994 per mezzo del \"telescopio spaziale Hubble\", che l'ha visualizzata a lunghezze d'onda infrarosse, ed \u00e8 stata recentemente fotografata in maggior dettaglio grazie alla sonda \"Cassini\".\nCaratteristiche.\nXanadu si estende all'incirca quanto l'Australia. Osservazioni preliminari indicano che Xanadu \u00e8 un altopiano di ghiaccio d'acqua altamente riflettente, in contrasto, in qualche modo, con le regioni pi\u00f9 basse e pi\u00f9 scure. Queste ultime, d'altra parte, appaiono nettamente differenti dagli ancor pi\u00f9 scuri \"maria\", una volta ritenuti mari di idrocarburi liquidi ed ora ritenuti essere pianure.\nLe immagini catturate dalla sonda \"Cassini\" negli incontri con Titano dell'ottobre e del dicembre 2004 rivelano complesse variazioni nell'albedo nella porzione occidentale della regione. Sebbene gli studiosi ancora dibattano sul loro significato e sulla loro causa, il fenomeno della tettonica pu\u00f2 essere indicato come un probabile responsabile. Prove al riguardo sono rappresentate da linee scure ed incrociate in prossimit\u00e0 del lato occidentale della regione. Gli studiosi stanno inoltre studiando il confine tra Xanadu ed una regione scura alla sua destra, Shangri-La. La forma del confine suggerisce che il materiale scuro circondi il terreno pi\u00f9 luminoso.\nLe immagini radar raccolte dalla sonda \"Cassini\" hanno rivelato che su Xanadu sono presenti dune, colline, fiumi e valli. Tali caratteristiche sono state probabilmente scavate nel ghiaccio, piuttosto che nel terreno, da metano o etano liquidi."}
{"id": "1687330", "revid": "4252", "url": "https://it.wikipedia.org/wiki?curid=1687330", "title": "Egodistonico", "text": "In psicologia, si dice egodistonico qualunque comportamento o idea che non sia in armonia con i bisogni dell'Io, o specificatamente coerente con l'immagine e la percezione di s\u00e9 che ha il soggetto.\nL'omosessuale egodistonico \u00e8 il soggetto che non accetta il proprio orientamento sessuale, vivendo con dolore e disagio sia la pratica che l'eventuale scelta di astinenza.\nI sintomi di talune patologie psichiatriche possono dirsi egodistonici: il loro opposto \u00e8 detto egosintonico."}
{"id": "1687342", "revid": "1812835", "url": "https://it.wikipedia.org/wiki?curid=1687342", "title": "La pazienza di Maigret", "text": "La pazienza di Maigret (titolo originale francese \"La patience de Maigret\") \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 25 febbraio al 9 marzo 1965 a Epalinges in Svizzera e pubblicato per la prima volta il 15 novembre dello stesso anno in Francia presso l'editore Presses de la Cit\u00e9.\n\u00c8 il sessantaquattresimo romanzo dedicato al celebre commissario.\nTrama.\nSolo dieci giorni dopo aver arrestato un dentista di rue des Acacias, Maigret si trova di nuovo in quella strada per investigare sulla morte di Manuel Palmari, un criminale corso che conosce da 20 anni, e che sa essere stato a capo di una banda di ladri e falsari di gioielli, ma sul quale non ha mai potuto raccogliere sufficienti prove per accusarlo.\nQuesto personaggio in passato \u00e8 stato anche informatore della polizia e ha perso le due gambe in seguito a un regolamento di conti. Aline, la sua amante, sostiene di essere stata fuori a fare compere durante l'omicidio, e questo probabilmente \u00e8 vero perch\u00e9 era sorvegliata. Maigret interroga gli abitanti del palazzo, poi con Lapointe va al Club Dor\u00e9, un ristorante frequentato da Palmari (una volta era suo) e altri del suo giro, di propriet\u00e0 di Jean-Loup Pernelle, il quale gli dice che Palmari aveva un hotel, ma non voleva si sapesse quale. Poi nota un certo signor Louis e lascia Lapointe a tenerlo d'occhio. In effetti appena Maigret esce, l'uomo si precipita a telefonare a qualcuno e Lapointe riesce a vedere la maggior parte dei numeri che compone. Scopriranno che ha chiamato Fernand Barillard, rappresentante di scatole di lusso, complice di Palmari che dopo il taglio e la trasformazione dei gioielli rubati prepara le confezioni perch\u00e9 sembrino nuovi. \nPer quanto riguarda i furti, invece, Palmari faceva arrivare dalla provincia qualche giovane irrequieto e incensurato, che poi rispediva indietro senza dargli modo di capire da chi fosse comandato, in modo che se fosse stato preso non potesse rivelare granch\u00e9. I diamanti venivano tagliati da un certo Krulak, un ebreo soprannominato Jef Claes, da quando si era fatto passare per nonno di una ragazza orfana chiamata appunto Mina Claes, la quale poi era diventata la moglie di Barillard. Maigret va all'hotel di Palmari, che in realt\u00e0 non \u00e8 suo, ma di Aline, a cui lui intesta diverse propriet\u00e0 e, innamorato com'\u00e8, l'ha resa indipendente e capace, magari con l'aiuto di Barillard, di disfarsi di lui. In effetti, questo \u00e8 ci\u00f2 che Maigret dice loro in separata sede, facendoli friggere ognuno per conto proprio, aggiungendo anche che sa che i due sono amanti. A forza di pazienza, Maigret riesce a scoprire che sono stati davvero loro, e che anche Claes \u00e8 stato ucciso, impiccato nella sua bottega. Il giudice poi decider\u00e0 chi \u00e8 materialmente responsabile, per Maigret l'inchiesta \u00e8 finita.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1965.\nIn Italia \u00e8 apparso per la prima volta nel 1968, tradotto da Elena Cantini e pubblicato da Mondadori nella collana \"Le inchieste del commissario Maigret\" (n\u00b0 48). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta. Nel 2009 il romanzo \u00e8 stato pubblicato presso Adelphi, tradotto da Margherita Belardetti, nella collana dedicata al commissario (parte de \"gli Adelphi\", al n\u00b0 350).\nFilm e televisione.\nEsistono almeno cinque trasposizioni del romanzo in televisione:"}
{"id": "1687344", "revid": "767487", "url": "https://it.wikipedia.org/wiki?curid=1687344", "title": "Stazione meteorologica di Pavia", "text": "La stazione meteorologica di Pavia \u00e8 la stazione meteorologica di riferimento relativa alla citt\u00e0 di Pavia.\nCoordinate geografiche.\nLa stazione meteo si trova nell'Italia nord-occidentale, in Lombardia, nel comune di Pavia, a 80 metri s.l.m..\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,0\u00a0\u00b0C; quella del mese pi\u00f9 caldo, luglio, \u00e8 di +23,4\u00a0\u00b0C.\nLe precipitazioni medie annue si aggirano tra i 750 e gli 800\u00a0mm, mediamente distribuite in 81 giorni, con picco in autunno, massimo secondario in primavera e minimi relativi in inverno ed estate .\nOggi, tutti i dati meteorologici della citt\u00e0 di Pavia vengono registrati presso l'Archivio della Stazione Meteo di Pavia C.na Pelizza, che dispone di dati medi termometrici dal 1912 e dati medi pluviometrici addirittura dal 1812.\nLe analisi, i confronti, le anomalie ed i grafici relativi ai cambiamenti del Clima a Pavia, sono disponibili gratuitamente al sito Paviameteo.\nMeteo sul web.\nAlla data di oggi (luglio 2013) i programmi meteo basati sulle centraline americane (ad esempio The Weather Channel, weather.com) riconoscono come stazione meteo pi\u00f9 vicine a Pavia quella di Broni, codice ITXX0109 e quella di Linate, (Aeroporto di Milano-Linate), codice ITXX0090."}
{"id": "1687347", "revid": "1318658", "url": "https://it.wikipedia.org/wiki?curid=1687347", "title": "Villa Angarano", "text": "Villa Angarano \u00e8 una villa veneta situata a Bassano del Grappa (Provincia di Vicenza). Originariamente concepita da Andrea Palladio intorno al 1548, solo le ali laterali furono costruite su progetto del celebre architetto. Il corpo centrale \u00e8 opera di Baldassare Longhena nel Seicento.\nL'edificio \u00e8 dal 1996 nell'elenco dei patrimoni dell'umanit\u00e0 dell'UNESCO, assieme alle altre ville palladiane del Veneto.\nStoria.\nDella villa che Palladio progett\u00f2 per il suo grande amico Giacomo Angarano nei dintorni di Bassano del Grappa esiste ben poco: solamente due barchesse che affiancano un corpo padronale dall'aspetto chiaramente seicentesco. La tavola dei \"Quattro libri dell'architettura\" di Palladio (II, p.\u00a063) ci restituisce la planimetria del complesso nelle intenzioni dell'architetto: due barchesse piegate a \u201cU\u201d che serrano un corpo padronale fortemente sporgente.\nDai documenti sappiamo che sul sito preesisteva un edificio abitato da Giacomo: probabilmente fu per questo che si iniziarono i lavori dalle barchesse, lavori che si arrestarono prima di coinvolgere la ristrutturazione dell'antica casa, attuata in seguito, non certo secondo il progetto palladiano. In realt\u00e0 non \u00e8 sicura nemmeno la data di progettazione della villa. Tradizionalmente viene fatta risalire alla fine degli anni quaranta del Cinquecento, con solide argomentazioni, ma \u00e8 possibile che sia invece connessa all'improvvisa eredit\u00e0 del fratello Marcantonio che Giacomo ottiene nel 1554, anche considerando che due anni pi\u00f9 tardi questi acquisir\u00e0 importanti cariche pubbliche a Vicenza. Angarano \u00e8 un appassionato di architettura e stretto amico di Palladio, il quale nel 1570 gli dedica la prima met\u00e0 dei Quattro Libri. 18 anni pi\u00f9 tardi Giacomo \u00e8 per\u00f2 costretto a restituire alla famiglia di sua nuora, rimasta vedova, l'intera dote, e ci\u00f2 provoca un collasso finanziario che lo costringe a vendere la villa al patrizio veneziano Giovanni Formenti.\nDescrizione.\nLa villa \u00e8 parte di un complesso architettonico che si distribuisce attorno a due corti rettangolari: una completamente delimitata da edifici e destinata ad uso di servizio e agricolo, mentre la seconda \u00e8 edificata solo su tre lati e delimitata da un muro di recinzione. In quest'ultima vi \u00e8 l'edificio padronale affiancato dalle due barchesse. In questa villa si possono trovare degli elementi che si discostano lievemente dall'estetica palladiana, ad esempio il corpo centrale si eleva su tre piani e ricorda un elegane palazzetto di gusto tipico seicentesco. Peculiare anche il timpano curvilineo spezzato che corona la villa, tipico del gusto barocco, a contrasto con le forme del retro dell'edificio che ripresentano la struttura del fronte ma in modo pi\u00f9 dimesso.\nIl piano terra \u00e8 adornato da lesene con capitelli tuscanici, il primo piano presenta lesene con capitelli ionici, mentre al secondo piano vi sono lesene barocche con volute. La parte centrale della facciata culmina in un frontone con spioventi ad arco spezzato, reggenti due statue giacenti, pi\u00f9 una statua centrale stante su un piedistallo. Nelle barchesse sono allineate colonne di ordine tuscanico.\nLe barchesse sono collegate alla corte da lunghi porticati di stile dorico e avevano all'epoca la funzione di separare la parte signorile della villa dagli edifici di servizio e dalle zone della servit\u00f9. La barchessa di destra termina con la cappella dedicata a S. Maria Maddalena. La \"cappella\" \u00e8 a pianta ellittica, la facciata \u00e8 invece squadrata e decorata da due semicolonne giganti che reggono il frontone triangolare e coronato da tre statue. \nLe statue all'interno della villa sono ad opera di Giacomo Cassetti. \nIl giardino.\nA nord del complesso architettonico si sviluppa un ampio parco signorile di tipico gusto ottocentesco. L'area della villa \u00e8 circondata da una peschiera che l'abbraccia come derivante da un vecchio fossato medievale, ad oggi l'area \u00e8 attraversata da un ponte che collega il giardino con un'area verde circoscritta. Vi \u00e8 poi un'altra zona verde all'interno adibita a parco all'inglese con percorsi e zone di alberi. "}
{"id": "1687350", "revid": "287204", "url": "https://it.wikipedia.org/wiki?curid=1687350", "title": "Maigret e il libanese", "text": "Maigret e il libanese (titolo originale francese \"Maigret et l'affaire Nahour\") \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 2 all'8 febbraio 1966 a Epalinges, in Svizzera e pubblicato per la prima volta il 10 dicembre dello stesso anno in Francia presso l'editore Presses de la Cit\u00e9.\n\u00c8 il sessantacinquesimo romanzo dedicato al celebre commissario.\nTrama.\nMaigret viene svegliato in piena notte da una telefonata del suo amico Pardon, dopo che era stato a cena da lui, con la moglie. Pardon gli dice che uno sconosciuto si \u00e8 presentato con una giovane donna ferita da un colpo d'arma da fuoco, chiedendo di curarla. Pardon ha estratto la pallottola e l'ha medicata, poi, con spiegazioni che erano chiaramente false su quel che era accaduto, i due sono spariti. La stessa notte Maigret viene a sapere che la coppia \u00e8 partita da Orly per Amsterdam. La mattina seguente viene a sapere che F\u00e9lix Nahour, un ricco libanese, \u00e8 stato trovato morto nella sua casa di avenue du Parc-Montsouris. Maigret scopre che la ragazza curata da Pardon \u00e8 Lina, moglie di Nahour, e l'uomo che l'ha accompagnata \u00e8 Vicente Alvaredo, il suo amante colombiano. La cameriera, Louise Boudin, si rifiuta di parlare. Neanche la deposizione di altri, come Fouad Ou\u00e9ni, segretario della vittima, o Nelly Velthuis (che finge di non saper parlare francese), aiutano a scoprire cosa sia successo. La polizia fa dunque tornare Lina e Alvaredo da Amsterdam, con la scusa del testamento. La loro versione dei fatti \u00e8 che Lina voleva sposare Alvaredo, ma il marito non voleva accordarle il divorzio e, preso da gelosia, ha sparato; Fouad Ou\u00e9ni ha assistito, mentre Alvaredo aspettava in auto. Maigret ha l'impressione che tutti stiano mentendo. Il nuovo interrogatorio di Fouad Ou\u00e9ni ora cerca di far spostare i sospetti su Alvaredo, ma Maigret non \u00e8 convinto. Continua a incrociare le domande, indagando sulla vita privata della vittima, mettendo a confronto i testimoni, fino a quando al Quai des Orf\u00e8vres, Lina confessa: Fouad \u00e8 stato il suo amante fino a quanto lei ha conosciuto Alvaredo, poi l'ha respinto, ma lui l'ama ancora; la notte del dramma \u00e8 stato lui a sparare a Nahour che minacciava la moglie con un'arma, la quale cadendo ha ferito lei. Alvaredo allora ha portato Lina da Pardon: aveva mentito perch\u00e9 non voleva far sapere ad Alvaredo, che lei ama davvero, d'essere stata l'amante del segretario di suo marito, che, d'altra parte, odiava il suo capo libanese, dal quale si sentiva umiliato. Fouad verr\u00e0 condannato a dieci anni di reclusione.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1966.\nIn Italia \u00e8 apparso per la prima volta nel 1968, tradotto da Tina Honsel con il titolo \"Maigret e il libanese\" e pubblicato da Mondadori nella collana \"Le inchieste del commissario Maigret\" (n\u00b0 75). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta. Nel 2010 il romanzo \u00e8 stato pubblicato presso Adelphi, tradotto da Annamaria Carenzi Vailly, con il titolo \"Maigret e il caso Nahour\", nella collana dedicata al commissario (parte de \"gli Adelphi\", al n\u00b0 364).\nA gennaio 2012 con questo romanzo il giornale \"Sole 24 Ore\" lancia una distribuzione in edicola di un'antologia di 40 opere con Maigret, nelle versioni e con i titoili delle edizioni Adelphi.\nFilm e televisione.\nIl film \u00e8 stato adattato una volta in televisione:"}
{"id": "1687353", "revid": "984922", "url": "https://it.wikipedia.org/wiki?curid=1687353", "title": "Stazione meteorologica di Montalto Pavese", "text": "La stazione meteorologica di Montalto Pavese \u00e8 la stazione meteorologica di riferimento relativa alla localit\u00e0 di Montalto Pavese.\nCoordinate geografiche.\nLa stazione meteo si trova nell'Italia nord-occidentale, in Lombardia, in provincia di Pavia, nel comune di Montalto Pavese, a 466 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,8\u00a0\u00b0C; quella del mese pi\u00f9 caldo, luglio, \u00e8 di +21,6\u00a0\u00b0C ."}
{"id": "1687354", "revid": "339392", "url": "https://it.wikipedia.org/wiki?curid=1687354", "title": "Maigret e il Libanese", "text": ""}
{"id": "1687362", "revid": "1305772", "url": "https://it.wikipedia.org/wiki?curid=1687362", "title": "Stazione meteorologica di Lodi", "text": "La stazione meteorologica di Lodi \u00e8 la stazione meteorologica di riferimento relativa alla citt\u00e0 di Lodi. \nCoordinate geografiche.\nLa stazione meteorologica si trova nell'Italia nord-occidentale, in Lombardia, nel comune di Lodi, a 80 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,0 \u00b0C; quella del mese pi\u00f9 caldo, luglio, \u00e8 di +24,5 \u00b0C ."}
{"id": "1687366", "revid": "287204", "url": "https://it.wikipedia.org/wiki?curid=1687366", "title": "Maigret e il ladro", "text": "Maigret e il ladro (titolo originale francese \"Le voleur de Maigret\", pubblicato in traduzione italiana anche con il titolo Il ladro di Maigret) \u00e8 un romanzo poliziesco di Georges Simenon con protagonista il commissario Maigret.\n\u00c8 il sessantaseiesimo romanzo dedicato al celebre commissario.\nTrama.\nIn una bella mattina di primavera a Maigret, mentre va a lavorare in autobus, viene rubato il portafoglio, compreso il distintivo, da un borseggiatore. Il giorno dopo, con tutto il suo contenuto, gli viene restituito nella posta. Subito dopo il ladro, Fran\u00e7ois Ricain, telefona perch\u00e9 vorrebbe incontrarlo, possibilmente non in ufficio. Quando i due si vedono Ricain dice al commissario che sua moglie, Sophie, \u00e8 stata assassinata e, tutto agitato, lo accompagna a rue Saint-Charles, dove abita e dove gli mostra il cadavere con un colpo d'arma da fuoco in testa. Ricain dice che durante il crimine era fuori casa a cercare di procurarsi i soldi per l'affitto; per quanto sia complicato e presuntuoso, conquista la fiducia di Maigret che crede nella sua innocenza e gli offre il pranzo, scoprendo che Ricain campa di lavoretti nel cinema, anche se \u00e8 giornalista e critico cinematografico, che chiede spesso soldi in prestito agli amici e che per non essere accusato ha gettato una pistola nella Senna. Maigret comincia un'inchiesta che lo porta a interrogare il vicinato e le conoscenze della coppia: Walter Carus, sedicente produttore che pasteggia a champagne e che era l'amante di Sophie; Maki, uno scultore per cui aveva posato nuda; G\u00e9rard, detto Dramin, che fa pi\u00f9 o meno lo sceneggiatore; Jacques Huguet, il fotografo del gruppo; e Nora, altra amante di Carus che la detestava. Al ristorante \"Vieux Pressoir\" incontra e sente parlare di loro come di balordi inaffidabili o sognatori che ruotano attorno al cinema, sperando di diventare famosi. Intanto trattiene, senza arrestarlo ufficialmente, Ricain in ufficio, dove ha la possibilit\u00e0 di farsi la doccia e schiacciare un pisolino, e gli paga da mangiare e le sigarette. Ha saputo da Huguet che qualche minuto prima dell'omicidio Fran\u00e7ois e Sophie Ricain stavano litigando. Nonostante continui a essere paterno e paziente con lui, capisce che l'ha uccisa, forse per gelosia, o perch\u00e9 era rimasta nuovamente incinta e non voleva abortire, e poi aveva pensato questo piano audace di volere che Maigret credesse nella sua innocenza, e c'era quasi riuscito. Quando si affretta a raggiungerlo per arrestarlo, lo trova sanguinante, in un gesto teatrale si \u00e8 tagliato le vene, ma sopravviver\u00e0.\nEdizioni.\nIn volume \u00e8 stato pubblicato per la prima volta da Presses de la Cit\u00e9 nel 1966. \u00c8 stato pubblicato anche sul quotidiano \"T\u00e9l\u00e9 7 Jours\", dal 28 gennaio al 6 maggio 1967, in 15 episodi.\nIn Italia \u00e8 apparso per la prima volta nel 1968 tradotto da Laura Guarino pubblicato da Mondadori nella collana \"Le inchieste del commissario Maigret\" (n\u00b0 61). Sempre per lo stesso editore \u00e8 stato ripubblicato, in altre collane o raccolte tra gli anni sessanta e novanta. Nel 2009 il romanzo \u00e8 stato pubblicato presso Adelphi, con il titolo \"Il ladro di Maigret\", tradotto da Elda Necchi, nella collana dedicata al commissario (parte de \"gli Adelphi\", al n\u00b0 360).\nFilm e televisione.\nIl film \u00e8 stato adattato una volta in televisione:"}
{"id": "1687376", "revid": "984922", "url": "https://it.wikipedia.org/wiki?curid=1687376", "title": "Stazione meteorologica di Codogno", "text": "La stazione meteorologica di Codogno \u00e8 la stazione meteorologica di riferimento relativa alla localit\u00e0 di Codogno.\nCoordinate geografiche.\nLa stazione meteorologica si trova nell'Italia nord-occidentale, in Lombardia, in provincia di Lodi, nel comune di Codogno, a 58 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,9\u00a0\u00b0C; quella del mese pi\u00f9 caldo, luglio, \u00e8 di +23,4\u00a0\u00b0C ."}
{"id": "1687377", "revid": "287204", "url": "https://it.wikipedia.org/wiki?curid=1687377", "title": "Maigret a Vichy", "text": "Maigret a Vichy (titolo originale francese \"Maigret \u00e0 Vichy\") \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 5 all'11 settembre 1967 a Epalinges in Svizzera e pubblicato per la prima volta il 19 gennaio dell'anno successivo in Francia presso l'editore Presses de la Cit\u00e9.\n\u00c8 il sessantasettesimo romanzo dedicato al celebre commissario.\nTrama.\nMaigret sta seguendo una cura a Vichy quando in citt\u00e0 viene strangolata H\u00e9l\u00e9ne Lange. Un suo vecchio collaboratore, poi divenuto commissario a Clermont-Ferrand, tale Lecoeur, conduce l'indagine a cui Maigret non riesce, pur continuando il trattamento e le passeggiate con sua moglie, a non interessarsi. L'interrogatorio di Francine Lange, sorella della vittima, rivela che la ragazza avesse un amante a Parigi, ma appena dopo il funerale, Francine torna improvvisamente a La Rochelle dove dirige un salone di bellezza. Forse ha qualcosa da nascondere, o piuttosto, come si viene a sapere a breve, \u00e8 stata spaventata da una telefonata dell'assassino. Si piantonano le cabine telefoniche e si arresta Louis P\u00e9lardeau, il cui interrogatorio illumina il caso. P\u00e9lardeau era infatti l'amante di H\u00e9l\u00e8ne. Quando Francine rimase incinta senza sapere chi fosse il padre, poich\u00e9 aveva diverse relazioni in atto, era andata a partorire lontano, in un villaggio della Borgogna, e quando il bambino \u00e8 nato era stato registrato come figlio di H\u00e9l\u00e8ne, che ha fatto credere a P\u00e9lardeau che fosse suo per farsi dare dei soldi per il suo mantenimento. Questo spiega le somme che la vittima ha depositato ogni mese in banca e anche l'investimento della sorella nel salone di bellezza. Ma quando P\u00e9lardeau, anche lui a Vichy in cura, ha trovato per caso H\u00e9l\u00e8ne, le ha chiesto notizie del suo bambino. Il silenzio della ragazza ha scatenato la sua rabbia e dalla foga le ha stretto la gola. Il bambino, d'altra parte, era morto durante l'infanzia in una famiglia dove era stato messo a balia e lei, bench\u00e9 non era nemmeno di lui, si era ben guardata di avvertirlo. Maigret ora si augura che la dignit\u00e0 di P\u00e9lardeau lo salvi dalla condanna a morte.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1968.\nIn Italia \u00e8 apparso per la prima volta nel 1968, tradotto da Sarah Cantoni e pubblicato da Mondadori nella collana \"Le inchieste del commissario Maigret\" (n\u00b0 71). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta. Nel 2010 il romanzo \u00e8 stato pubblicato presso Adelphi, tradotto da Ugo Cundari, nella collana dedicata al commissario (parte de \"gli Adelphi\", al n\u00b0 376).\nFilm e televisione.\nIl romanzo \u00e8 stato adattato una volta per la televisione, quale"}
{"id": "1687381", "revid": "111849207", "url": "https://it.wikipedia.org/wiki?curid=1687381", "title": "Lodovico Zambeletti", "text": "Biografia.\nDi origini piuttosto benestanti, frequent\u00f2 l'Universit\u00e0 di Milano dove consegui la laurea in farmacologia e, dopo aver lavorato in un laboratorio, fond\u00f2 l'omonima industria farmaceutica milanese, gettando le basi, assieme a Carlo Erba, e poi Roberto Lepetit dell'industria chimica farmaceutica chi si sviluppo' attorno Milano a partire da fine ottocento."}
{"id": "1687382", "revid": "984922", "url": "https://it.wikipedia.org/wiki?curid=1687382", "title": "Stazione meteorologica di Bellano", "text": "La stazione meteorologica di Bellano \u00e8 la stazione meteorologica di riferimento relativa alla localit\u00e0 di Bellano.\nCoordinate geografiche.\nLa stazione meteorologica si trova nell'Italia nord-occidentale, in Lombardia, in provincia di Lecco, nel comune di Bellano, a 206 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,1\u00a0\u00b0C; quella del mese pi\u00f9 caldo, luglio, \u00e8 di +23,0\u00a0\u00b0C ."}
{"id": "1687384", "revid": "640277", "url": "https://it.wikipedia.org/wiki?curid=1687384", "title": "Shangri-La (Titano)", "text": "Shangri-La \u00e8 un'area vasta e scura vicino all'equatore di Titano, il principale satellite naturale di Saturno. Il suo nome deriva da Shangri-La, il paradiso mitico in Tibet, descritto nel romanzo fantastico \"Orizzonte perduto\".\nGli studiosi ritengono che l'area sia un'immensa pianura, di materiale scuro, forse il fondo di un mare ormai asciutto.\nLa regione \u00e8 punteggiata da \"isole\" chiare di terreno pi\u00f9 elevato ed \u00e8 limitata da vasti altopiani: Xanadu ad est, Adiri ad ovest e Dilmun a nord.\nEsplorazione.\nLa sonda Huygens dell'Agenzia Spaziale Europea \u00e8 atterrata nella zona occidentale della regione, in prossimit\u00e0 del confine con Adiri.\nInoltre quest'area \u00e8 stata scelta come destinazione della missione Dragonfly della NASA."}
{"id": "1687388", "revid": "339392", "url": "https://it.wikipedia.org/wiki?curid=1687388", "title": "Raitalia", "text": ""}
{"id": "1687391", "revid": "287204", "url": "https://it.wikipedia.org/wiki?curid=1687391", "title": "Chesil Beach (romanzo)", "text": "Chesil Beach (\"On Chesil Beach\") \u00e8 un romanzo di Ian McEwan pubblicato in Italia nel 2007.\nTrama.\nChesil Beach \u00e8 il luogo della luna di miele di Edward e Florence, due giovani degli anni '60 appena sposati; qui, si incontrano per la prima volta 'fisicamente'. Entrambi cresciuti male affettivamente, si ritrovano finalmente sposati e altrettanto terrorizzati uno di fronte all'altro nella camera d'albergo della loro prima notte di nozze. La vicenda cruciale si svolge in un pomeriggio, con qualche flashback sulla storia affettivo-sentimentale di entrambi. \nAnalfabeti di sentimenti ed emozioni, entrambi vergini perch\u00e9 prigionieri dei tab\u00f9 di un'epoca (quella del disfacimento dell'impero britannico e di J.F.Kennedy), assistono con orrore crescente, in una sorta di sdoppiamento che li vede protagonisti ma anche spettatori esterni, come quasi da fuori, al trasformarsi in un incubo della notte che doveva essere il loro ingresso nell'et\u00e0 adulta, la liberazione dai divieti sociali e dalla dipendenza familiare. Scoprono cos\u00ec attraverso il dramma, la vergogna, il senso di colpa l'uno nei confronti dell'altro, che nell'et\u00e0 adulta non si entra nello spazio di un'ora attraverso quella comoda porta dell'approvazione sociale chiamata matrimonio, ma che la ricerca del proprio equilibrio e della propria maturit\u00e0 affettiva \u00e8 un percorso ben pi\u00f9 lungo e graduale che non pu\u00f2 aversi senza libert\u00e0 interiore. Alla vigilia della liberazione sessuale e del femminismo, il libro descrive cos\u00ec attraverso la devastante esperienza dei due protagonisti le sofferenze imposte dalla tradizione e dalle convenzioni sociali a intere generazioni di giovani."}
{"id": "1687393", "revid": "767487", "url": "https://it.wikipedia.org/wiki?curid=1687393", "title": "Izet Sarajli\u0107", "text": "Biografia.\nSoprannominato Kiko e nato a Doboj (Bosnia settentrionale) da famiglia musulmana, si trasferisce nel 1945 a Sarajevo, dove consegue la laurea in lettere alla facolt\u00e0 di filosofia della locale universit\u00e0. Fondatore nel 1954 del \"Gruppo 54\", movimento d'innovazione poetica, ed uno fra gli organizzatori delle \"Giornate poetiche di Sarajevo\" nel decennio successivo; \u00e8 stato un rinomato e pluripremiato scrittore jugoslavo, conosciuto anche nei paesi dell'allora Patto di Varsavia e spesso invitato come personalit\u00e0 culturale nella stessa Mosca. \nDurante la guerra in Bosnia (successiva allo scioglimento della Jugoslavia) e l'assedio di Sarajevo perse le due sorelle (Nina e Raza), e fu una delle pochissime personalit\u00e0 a voler rimanere nella citt\u00e0 a cui era molto legato, che apprezzava principalmente per il carattere laico e multietnico. Subito dopo la fine degli eventi bellici perder\u00e0 la moglie (cattolica figlia di ortodosso). \nNel 1997 fu spinto verso Salerno per via dei legami di amicizia avuti con Alfonso Gatto, e successivamente intrecci\u00f2 una collaborazione con la \"Casa della Poesia\" di Baronissi, della quale fu nominato presidente onorario. L'ultimo premio (il \"Moravia\") lo ricever\u00e0 in Italia nel 2001 per la raccolta \"Qualcuno ha suonato\". \nIl 2 maggio del 2002 a Sarajevo, successivamente ad un'intervista concessa ad un'emittente televisiva polacca, fu trovato morto dalla figlia per infarto. \u00c8 sepolto nel cimitero della capitale bosniaca. Dal 2002 la \"Casa della poesia\" organizza a suo nome un festival internazionali di poesia nella capitale bosniaca."}
{"id": "1687395", "revid": "80339", "url": "https://it.wikipedia.org/wiki?curid=1687395", "title": "Stazione meteorologica di Como", "text": "La stazione meteorologica di Como \u00e8 la stazione meteorologica di riferimento relativa alla citt\u00e0 di Como. In passato \u00e8 stata una stazione della rete del Servizio Meteorologico dell'Aeronautica Militare e dell'Organizzazione Meteorologica Mondiale.\nStoria.\nLe prime osservazioni meteorologiche nella citt\u00e0 di Como vennero effettuate a partire dal 1764 dal padre gesuita Giulio Cesare Gattoni; la sua sede era la torre che attualmente porta il nome del padre gesuita.\nLa stazione meteorologica moderna venne attivata come osservatorio nel 1881, anno dal quale sono iniziate le osservazioni meteorologiche regolari, entrando a far parte della rete di stazioni della Societ\u00e0 Meteorologica Italiana. La stazione successivamente entr\u00f2 a far parte anche della rete di stazioni dell'Ufficio Centrale di Meteorologia a partire dal 17 aprile 1907.\nNel corso del Novecento la stazione termopluviometrica ha fornito i dati registrati anche al Ministero dei lavori pubblici per la compilazione degli annali idrologici del compartimento di Parma e, tra il 1926 e il 1935, del compartimento di Milano.\nIl 7 novembre 1938 la stazione meteorologica \u00e8 entrata a far parte della rete di stazioni del Servizio Meteorologico dell'Aeronautica Militare e dell'Organizzazione Meteorologica Mondiale, venendo identificata con il codice WMO 16074, divenendo una stazione di seconda classe operativa tra le ore 3 e le ore 18 per l'assistenza alla navigazione aerea. Nei tre anni precedenti, l'Ufficio Presagi dell'Aeronautica Militare raccoglieva invece i dati registrati da una stazione ubicata presso l'idroscalo di Como.\nL'8 settembre 1943 venne sospesa la fornitura dei dati al Servizio Meteorologico dell'Aeronautica Militare a causa degli eventi della seconda guerra mondiale, per poi riprendere l'operativit\u00e0 a partire dal 26 giugno 1945.\nIl 31 dicembre 1949 la stazione meteorologica cess\u00f2 la fornitura dei dati all'Aeronautica Militare e conseguentemente all'Organizzazione Meteorologica Mondiale, pur proseguendo la propria attivit\u00e0 di stazione climatologica per il servizio idrologico nazionale e per l'ARPA Lombardia a seguito della regionalizzazione del suddetto ente.\nCaratteristiche.\nLa stazione meteorologica si trova nell'Italia nord-occidentale, in Lombardia, nel comune di Como, a 200 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,7\u00a0\u00b0C; quella del mese pi\u00f9 caldo, luglio, \u00e8 di +23,4\u00a0\u00b0C.\nLe precipitazioni medie annue sono superiori ai 1.300\u00a0mm, mediamente distribuite in 95 giorni, con minimo relativo in inverno e quantitativi abbondanti nelle altre stagioni."}
{"id": "1687400", "revid": "287204", "url": "https://it.wikipedia.org/wiki?curid=1687400", "title": "Izet Sarajlic", "text": ""}
{"id": "1687404", "revid": "984922", "url": "https://it.wikipedia.org/wiki?curid=1687404", "title": "Stazione meteorologica di Asso", "text": "La stazione meteorologica di Asso \u00e8 la stazione meteorologica di riferimento relativa alla localit\u00e0 di Asso.\nCoordinate geografiche.\nLa stazione meteorologica si trova nell'Italia nord-occidentale, in Lombardia, in provincia di Como, nel comune di Asso, a 427 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,8\u00a0\u00b0C; quella del mese pi\u00f9 caldo, luglio, \u00e8 di +20,7\u00a0\u00b0C."}
{"id": "1687408", "revid": "79454", "url": "https://it.wikipedia.org/wiki?curid=1687408", "title": "Saint-Briac", "text": ""}
{"id": "1687413", "revid": "1718925", "url": "https://it.wikipedia.org/wiki?curid=1687413", "title": "Re del Congo", "text": "Questo \u00e8 un elenco dei sovrani del Regno del Congo, conosciuti comunemente con il nome di Manikongo (KiKongo: Mwenekongo). Nel linguaggio KiKongo, le province sono indicate con la parola \"wene\". Il titolo di signore si indicava con la parola Mwene (plurale: Awene). I Re del Congo venivano riconosciuti come i signori pi\u00f9 potenti della regione e riconosciuti come \"ntinu\" re della regione dall'arrivo dei portoghesi nel 1483.\nKandas, Gera\u00e7\u00f5es e Casas.\nIl governo del Congo era basato essenzialmente sulla kanda. Questa kanda (plurale: \"makanda\") era una fazione basata sul proprio clan di appartenenza di affiliazione. Le Kanda prendevano solitamente il nome di una persona (ad esempio Nimi, Nlaza o Mpanzu), ma potevano anche trarre il proprio nome dall'occupazione di determinate terre o dal luogo di nascita Il prefisso \"ki\" di KiKongo venne aggiunto su altri nomi di persona. Questi gruppi erano registrati come \"gera\u00e7\u00f5es\" o \"casas\" (lignaggi o casate) nei documenti del Congo redatti dai portoghesi. Sino alla met\u00e0 del XVII secolo, a seguito della Battaglia di Mbwila, queste fazioni erano instabili e di breve durata, ma unite in battaglia, alcune delle quali divennero molto famose per queste attitudini come quella dei Kimpanzu o dei Kinlaza.\nDinastie.\nQuando i portoghesi giunsero in Congo nel 1483, il re in carica rappresentava la kanda dei Nimi. Questa kanda discendeva probabilmente da Nimi a Nzima, padre del fondatore del Regno del Congo. Le divisioni emersero nella kanda durante le dispute di successione tra le varie fazioni, ma la dinastia rimase la stessa sino al regno di Alvaro I. Il Re Alvaro I fu il primo manikongo di dinastia Kwilu (in portoghese: \"Coulo\"). Questa kanda o lignaggio prendeva nome dal luogo di nascita di Alvaro, a nord della citt\u00e0 capitale. I Kwilu avrebbero regnato quasi ininterrottamente sino al regno di Alvaro III. \nUn'altra kanda, quella di Kinkanga a Mvika, prese il controllo del Congo nel 1622. Questa kanda, conosciuta anche col nome di Casa di Nsundi, mantenne il potere sin quando la Casa di Kwilu non torn\u00f2 al potere sotto Ambrogio I. Alla morte di Ambrogio, nel 1631, presero il potere di Kimpanzu. La Casa di Kimpanzu ebbe per\u00f2 vita breve e venne spodestata da due fratelli della kanda di Nlaza nel 1636. I membri della Casa di Nsundi vennero tutti uccisi o assorbiti nella Casa di Kinlaza dal 1657. La dinastia Nlaza regn\u00f2 sin quando il Congo non entr\u00f2 in una catastrofica guerra civile, con sporadiche e violente alternanze al trono, dopo la Battaglia di Mbwila del 1665.\nLa capitale venne distrutta nel 1678. Questa distruzione forz\u00f2 i pretendenti di entrambe le fazioni a spostare il conflitto alle loro fortezze sulle montagne circostanti. i Kinlaza si ritirarono a Mbula dove fondarono la capitale a Lemba. Un altro ramo dei Kinlaza, sotto la guida di Garcia III del Congo trov\u00f2 sede a Kibangu. I Kimpanzu basarono la loro lotta per il trono a Mbamba Luvota, a sud di Soyo. Una nuova fazione fece apparizione nel contesto e fu quella proveniente da Agua Rosada, che aveva il proprio quartier generale nella fortezza montana di Kibangu.\nQuesta pu\u00f2 ad oggi essere considerata una casata formatasi dall'unione delle case di Kinlaza e Kimpanzu, i cui membri erano figli di un padre Kimpanzu e di una madre Kinlaza mother. Tutte le famiglie reclamarono il loro possesso del regno, ma il loro potere usc\u00ec raramente dalle loro fortezze o al massimo si espandeva nelle aree circostanti. Il paese venne infine riunito sotto Pedro IV della dinastia di Agua Rosada, il quale era intenzionato a garantire alle famiglie un'eguale partecipazione agli affari di governo.\nIl sistema funzion\u00f2 sporadicamente, con considerevoli lotte, sino al 1764, quando Jose I della dinastia Kinlaza usurp\u00f2 il trono e riport\u00f2 lo stato in una guerra civile, anche se la sua dinastia si estinse nel 1788. Dopo questa data, il trono pass\u00f2 in diverse mani sino alla sua definitiva cessazione nel 1914 ad opera dei Portoghesi. Dalla cristianizzazione del popolo congolese, avvenuta formalmente il 3 maggio 1491, i re del Congo mantennero la tradizione di utilizzare nomi cristiani di influenza ispano-lusitana.\nElezioni.\nla selezioni dei re del Congo seguiva una variet\u00e0 considerevole di principi, e i re stessi evocavano metodi differenti di selezione nelle loro lettere di successione. Solitamente infatti il regno passava di re in re per elezione e gli elettori venivano cambiati di volta in volta e secondo le circostanze. Frequentemente l'elezione consisteva in una combinazioni di principi elettivi ed ereditari."}
{"id": "1687415", "revid": "767487", "url": "https://it.wikipedia.org/wiki?curid=1687415", "title": "French Affair", "text": "I French Affair sono stati un gruppo musicale pop tedesco/francese formatosi nel 1999 e scioltosi nel 2009, conosciuto soprattutto per le hit mondiali \"I Want Your Love\", \"My Heart Goes Boom (La Di Da Da)\" e \"Sexy\".\nStoria del gruppo.\nLa cantante del gruppo, Barbara Alcindor, \u00e8 nata a Parigi e vive a Londra. Cominci\u00f2 la sua carriera come modella prima di provare a sfondare nel mondo della musica. Prima di firmare un contratto con l'etichetta discografica BMG e collaborare con i produttori Dreyer Brothers, i French Affair piazzarono nelle classifiche di Francia, Italia, Germania e Regno Unito i singoli \"Do What You Like\" e \"My Heart Goes Boom (La Di Da Da)\" nel 2000. In particolare, quest'ultimo divenne un vero e proprio tormentone di quell'anno.\nL'anno successivo pubblicarono il loro album di debutto, \"Desire\". Nel 2001 fu pubblicato \"Sexy\", che divenne un tormentone dell'estate 2001. \"Sexy\" fu poi incluso nell'ultimo album \"Belle Epoque\".\nNel 2006 hanno pubblicato un secondo album \"Rendezvous\", senza per\u00f2 ottenere un particolare successo. Nel 2008 viene pubblicato l'ultimo album \"Belle Epoque\" dopodich\u00e9 nel 2009 il gruppo annuncia il suo scioglimento."}
{"id": "1687418", "revid": "198277", "url": "https://it.wikipedia.org/wiki?curid=1687418", "title": "Seinfeld", "text": "Seinfeld \u00e8 una situation comedy statunitense, vincitrice di 10 Emmy Award e 3 Golden Globe, trasmessa originariamente dalla NBC dal 5 luglio 1989 al 14 maggio 1998 per 9 stagioni.\nLa sitcom \u00e8 stata creata da Jerry Seinfeld, il cui cognome d\u00e0 il titolo allo show e che interpreta un personaggio che \u00e8 una versione di fantasia di s\u00e9 stesso, e Larry David. Ambientato prevalentemente in un appartamento dell'Upper West Side a New York, lo show vede anche fra i suoi protagonisti gli amici di Jerry, tra cui George Costanza, Elaine Benes e Cosmo Kramer.\n\"Seinfeld\" \u00e8 stato prodotto dalla Castle Rock Entertainment e distribuito da Columbia Pictures Television e Columbia TriStar Television (ora Sony Pictures Entertainment), ed \u00e8 stato scritto da David e Seinfeld con la collaborazione di numerosi altri sceneggiatori, tra cui Larry Charles, Peter Mehlman, Gregg Kavet, Andy Robin, Carol Leifer, David Mandel, Jeff Schaffer, Steve Koren, Jennifer Crittenden, Tom Gammill, Max Pross, Charlie Rubin, Alec Berg, Spike Feresten e Peter e Bobby Farrelly.\nIn Italia, la serie \u00e8 approdata il 6 novembre 1995 su Telemontecarlo. Nel gennaio del '96 la serie si \u00e8 trasferita su Videomusic, che insieme alla rete precedente era propriet\u00e0 della Cecchi Gori Group, e presto avrebbe condiviso il proprio palinsesto con TMC 2. Successivamente la trasmissione italiana \u00e8 stata suddivisa tra TMC 2 e Telemontecarlo.\nTrama.\n\"Seinfeld\" viol\u00f2 deliberatamente svariate convenzioni della televisione mainstream. Lo show, definito spesso come uno show \"sul nulla\", divenne la prima serie televisiva dai tempi del \"Monty Python's Flying Circus\" a essere definita postmoderna. Diversi elementi di \"Seinfeld\" ben si adattano a questa interpretazione.\nI personaggi erano \"single sui 30 e qualcosa anni... senza radici, dalle identit\u00e0 vaghe, e con una cosciente indifferenza alla morale\". Convenzioni narrative radicate, come separare nettamente personaggi e attori che li interpretano e il mondo dei personaggi da quello degli attori e del pubblico, vennero infrante: un esempio tipico \u00e8 la linea narrativa in cui i personaggi cercano di promuovere una sitcom televisiva intitolata \"Jerry\". Lo show nello show, \"Jerry\", in cui Seinfeld interpretava s\u00e9 stesso, e che era dichiaratamente \"sul nulla\", era totalmente simile allo stesso \"Seinfeld\". \"Jerry\" venne lanciato nell'episodio finale della stagione 4, ma non ebbe successo e fu abbandonato. Creando quindi un'intesa e linguaggio meta (meta-reference) con il proprio pubblico.\nIn molti episodi i protagonisti si ritrovano coinvolti nella vita degli altri, in genere con risultati disastrosi. Tuttavia, incuranti dei danni da loro procurati, non sembrano mai ricavare nulla dall'esperienza e continuano a essere egoisti ed egocentrici. Sul set, l'imperativo che i personaggi non dovessero mai avere un'evoluzione o migliorare nel corso della serie era espresso con la cosiddetta regola del \"niente abbracci, niente insegnamenti\". Questa battuta viene quasi citata in un episodio, quando Kramer dice a Jerry, \"Beh, la cosa importante \u00e8 che hai imparato qualcosa\", al che Jerry replica \"No, non ho imparato nulla\".\nA differenza di molte altre sitcom, non ci sono momenti di pathos: anche la morte di Susan (moglie di George) non suscita alcuna emozione genuina negli altri protagonisti dello show e non verr\u00e0 quasi mai menzionata successivamente.\n\"Seinfeld\" ha influenzato il format, lo stile e il linguaggio di molti telefilm successivi, quali The Office, It's always sunny in Philadelphia, Arrested Development, 30 Rock, Community, Silicon Valley, Veep, Broad City, Peep Show.\nMolte battute della serie sono state adottate nello \"slang\", creando nuovi termini o rendendo nuovamente popolari vecchie frasi; tra questi, l'utilizzo di \"Yada yada yada\" al posto di \"Blah blah blah\", le frasi \"No soup for you\" (omaggiata anche da \"Scrubs\"), \"Serenity now\", \"Master of my domain\", \"Not that there's anything wrong with that\", i termini \"Closer-talker\" (qualcuno che ha la tendenza a invadere lo spazio personale mentre parla), \"Sponge-worthy\", \"To regift\" e \"Regifter\" (ovvero il riciclare un regalo che si \u00e8 ricevuto, regalandolo a altri), e avendo creato la parodistica festivit\u00e0 anti-consumismo del Festivus, fissata per il 23 dicembre.\nLe repliche della serie sono rimaste popolari e frequenti in svariati canali televisivi di Stati Uniti d'America, Regno Unito, Irlanda e Australia, nonostante sia possibile oggi trovare l'intera serie su varie piattaforme \"streaming\".\nPersonaggi e interpreti.\nGuest star.\nA parte i personaggi minori ricorrenti, \"Seinfeld\" ha avuto numerose guest star che hanno interpretato s\u00e9 stesse o fidanzate, fidanzati, superiori o altre conoscenze.\nInoltre, nei dialoghi di \"Seinfeld\" vi sono frequenti allusioni a persone reali.\nNel ruolo di s\u00e9 stessi sono apparsi, tra gli altri, Candice Bergen, Rudy Giuliani (impegnato nella campagna per l'elezione a sindaco di New York), Jay Leno (in una puntata Jerry \u00e8 ospite al \"The Tonight Show\"), David Letterman (che in un episodio della stagione 8 telefona a Jerry per cancellarne la partecipazione allo show), Bette Midler, Marisa Tomei (che in un episodio si innamora di George mentre egli \u00e8 fidanzato con Susan Ross), Mel Torm\u00e9, Jon Voight e Raquel Welch.\nAlcuni attori famosi (o che sarebbero di l\u00ec a pochi anni divenuti famosi) che hanno interpretato ruoli di fantasia sono invece: Bob Balaban, Tobin Bell, Courteney Cox, Marcia Cross e Teri Hatcher, Kristin Davis, Lauren Graham, Mariska Hargitay, Catherine Keener, Peter Krause, Debra Messing e Megan Mullally, James Spader, Robert Wagner, Michael Chiklis, David James Elliott e Marlee Matlin.\nProduzione.\nJerry Seinfeld e Larry David definiscono \"Seinfeld\" come \"uno show sul nulla\": \"Seinfeld\" si distinse subito dalle tipiche sitcom televisive dell'epoca, che vedevano come protagonisti o un nucleo familiare o dei colleghi di lavoro. I personaggi principali di \"Seinfeld\" non erano legati da alcun vincolo di parentela e non lavoravano insieme. Gli episodi della maggior parte delle sitcom hanno un tema preciso, o presentano delle collaudate situazioni comiche, mentre molti episodi di \"Seinfeld\" si concentravano sulle minuzie della vita di tutti i giorni, come ad esempio fare la fila di fronte al botteghino del cinema, uscire fuori a cena, comprare un vestito, o imparare ad affrontare le piccole ingiustizie quotidiane. Alcuni spettatori sostengono che la visione del mondo proposta da \"Seinfeld\" sia in qualche modo connessa alla corrente filosofica del nichilismo, la visione per cui la vita non ha alcun senso.\nIn origine, lo show si apriva con Jerry Seinfeld che faceva il suo numero di stand-up comedy in un night club. L'argomento della sua esibizione era vagamente basato sulla trama dell'episodio, e nelle prime stagioni queste scene ritornavano sempre nel corso e alla fine dell'episodio. A partire dalla quarta stagione, le scene all'interno dell'episodio divennero meno frequenti, e dalla sesta stagione anche quelle alla fine si fecero pi\u00f9 rare. Dall'ottava stagione, infine, l'esibizione comica dal vivo venne eliminata del tutto, perch\u00e9 le trame si erano fatte pi\u00f9 complicate e necessitavano di pi\u00f9 tempo per esplicarsi.I protagonisti dello show e molti dei personaggi secondari furono creati ispirandosi a persone realmente esistenti conosciute da Seinfeld e David, mentre altri da personaggi famosi della societ\u00e0 americana, come ad esempio George Steinbrenner, proprietario dei New York Yankees.\nLa sitcom, a differenza di altre, \u00e8 stata sempre attenta a mantenere alta la continuity (ovvero la coerenza e la non contraddittoriet\u00e0 nello sviluppo): personaggi e storie di precedenti episodi sono richiamati e ripresi di frequente, non \"spariscono\" nel nulla. A volte, le storie si sviluppano in pi\u00f9 episodi o persino in intere stagioni. Larry David, il principale autore dello show e produttore esecutivo per le prime sette stagioni, \u00e8 stato ampiamente lodato per aver posto particolare cura anche nei dettagli minori e aver fatto s\u00ec che le vite dei personaggi principali rimanessero sempre realistiche e credibili. In seguito egli avrebbe impiegato le stesse tecniche nella sua serie successiva, \"Curb Your Enthusiasm\".\nUn'altra caratteristica che differenzia lo show da molti altri \u00e8 la scarsa importanza che viene data al fatto che i personaggi traggano insegnamenti morali dalle situazioni che li vedono protagonisti: in effetti, essi sono spesso indifferenti e insensibili alle implicazioni etiche. Si disse che il mantra dei produttori dello show era: \"No hugging, no learning\" (\"Niente abbracci, niente insegnamenti\"), significando l'intenzione di evitare i momenti pi\u00f9 \"sdolcinati\" presenti in altre sitcom.\nLo show ha avuto uno strepitoso successo di pubblico e di critica negli Stati Uniti: molte delle sue battute pi\u00f9 famose sono entrate a far parte del gergo della cultura popolare, la sitcom si \u00e8 classificata al 1\u00ba posto del Rating Nielsen con la sesta e nona stagione, e si \u00e8 costantemente piazzata fra le prime 2 dal 1994 al 1998, assieme a \"E.R. - Medici in prima linea\". Nel 2002, la rivista \"TV Guide\" ha incoronato \"Seinfeld\" come il miglior programma televisivo statunitense di tutti i tempi, e nel 2006 un sondaggio d'opinione indetto da Channel 4 ha eletto \"Seinfeld\" come la 3\u00aa migliore sitcom di sempre, dopo \"Frasier\" e \"Fawlty Towers\".\nEvoluzione.\nStagioni 1-3: I primi anni.\nLo show fece il suo esordio con il titolo \"The Seinfeld Chronicles\" il 5 luglio 1989 sulla NBC. L'episodio pilota non ebbe un'accoglienza molto favorevole e, dopo la messa in onda, sembr\u00f2 improbabile che la rete potesse sostenerlo, tanto che venne offerto alla Fox, che rifiut\u00f2. Tuttavia, Rick Ludwin, dirigente della NBC, credette nel progetto e grazie al suo intervento vennero filmati altri 4 episodi, che ebbero un'audience maggiore perch\u00e9 trasmessi subito dopo la sitcom \"Cin cin\", di grande successo, il marted\u00ec sera alle 21:30, e \"Seinfeld\" fu infine messa in produzione.\n\"Seinfeld\" divenne la beniamina dei critici televisivi nelle sue prime stagioni, anche se era ancora un successo di nicchia: la qualit\u00e0 della sitcom era giudicata in rapido e costante miglioramento nel corso delle prime stagioni. Gli episodi tendevano ancora a essere molto realistici e si concentravano sulle minuzie della vita di tutti i giorni, come rimanere bloccati nella metropolitana o attendere il proprio turno in un ristorante cinese.\nStagioni 4-5: Il successo.\nLa quarta stagione segn\u00f2 l'ingresso della sitcom nella classifica dei 30 programmi pi\u00f9 seguiti stilata dai Nielsen Ratings e fu la prima a impiegare la tecnica della storia che si sviluppava attraverso pi\u00f9 episodi: in essa, Jerry e George cercano di creare la loro sitcom personale, \"Jerry\" (evidente riferimento alla stessa \"Seinfeld\").\nLa controversa puntata dal titolo \"La scommessa\" (\"The Contest\"), vincitrice di un Emmy e scritta dal co-creatore Larry David, il cui soggetto principale (la masturbazione) venne considerato inappropriato per la prima serata e per cui la parola tab\u00f9 venne accuratamente evitata, ricorrendo a strane e divertenti perifrasi, ebbe grande successo, alimentato anche dalle polemiche. Nel corso della stagione \"Seinfeld\" venne spostato dalle 21:00 del mercoled\u00ec alle 21:30 del marted\u00ec, di nuovo dopo \"Cin cin\", mossa che fece guadagnare allo show in popolarit\u00e0. La sitcom vinse un Emmy Award nella categoria \"Miglior serie comica\" nel 1993, sconfiggendo \"Quell'uragano di pap\u00e0\", grande successo della rivale ABC.\nIl successo prosegu\u00ec ininterrotto nella quinta stagione: \"Seinfeld\" venne spostato alle 21:00 del marted\u00ec, in sostituzione di \"Cin cin\", giunto alla conclusione. Ricevette un'altra nomination come Miglior serie comica, ma il premio and\u00f2 allo spin-off di \"Cin cin\", \"Frasier\", allora alla prima stagione. \"Seinfeld\" continu\u00f2 a essere nominato per la stessa categoria tutti gli anni fino all'ultima stagione, ma senza pi\u00f9 aggiudicarsi il premio, perdendo il confronto sempre con \"Frasier\".\nStagioni 6-7: La consacrazione.\nCon la sesta stagione, nonostante il cambio alla regia (Andy Ackerman sostitu\u00ec Tom Cherones), la sitcom prosegu\u00ec il suo trionfale successo e mand\u00f2 in onda alcuni dei suoi episodi migliori. Per la prima volta \"Seinfeld\" raggiunse il 1\u00ba posto dei Ratings Nielsen.\nA parere del cast, dei tecnici e di molti critici, il picco creativo dello show venne raggiunto nella settima stagione, la cui storia principale riguardava il fidanzamento ufficiale di George con Susan Ross (gi\u00e0 vista nella quarta stagione). Per il resto della stagione George non avrebbe fatto altro che pentirsi di quella decisione e cercare di sottrarsi all'impegno.\nStagioni 8-9: Senza Larry David.\nL'audience dello show era ancora altissima nelle ultime due stagioni, anche se le critiche cominciarono a non essere pi\u00f9 interamente positive. Larry David lasci\u00f2 alla fine della settima stagione (sebbene abbia continuato a doppiare il personaggio di Steinbrenner anche nell'ottava stagione), quindi Jerry Seinfeld divenne l'unico responsabile della sitcom: con una nuova squadra di sceneggiatori, \"Seinfeld\" divenne uno show dal ritmo pi\u00f9 rapido e sui toni dell'assurdo. La comicit\u00e0 si bas\u00f2 sempre di pi\u00f9 sul genere dello slapstick e le trame introdussero alcuni elementi fantastici. Nonostante gli fosse stato offerto di proseguire per un'ulteriore stagione, Jerry Seinfeld decise di porre termine allo show alla fine della nona stagione. Nell'episodio finale fece il suo ritorno come sceneggiatore Larry David.\nFinale.\nDopo nove anni dall'esordio, Jerry Seinfeld annunci\u00f2 il 26 dicembre 1997 che la produzione della sitcom sarebbe stata interrotta la primavera seguente. La notizia and\u00f2 sulle prime pagine di tutti i maggiori giornali di New York, compreso il \"The New York Times\". Jerry Seinfeld comparve anche sulla copertina del primo numero di \"TIME\" del 1998.\nLa sitcom si \u00e8 conclusa con un episodio speciale da 75 minuti diviso in due parti, scritto dal creatore ed ex produttore esecutivo Larry David, andato in onda in prima visione il 14 maggio 1998. Prima dell'episodio finale venne trasmessa una retrospettiva con spezzoni tratti da episodi delle precedenti nove stagioni.\nFu anche il primo episodio - dal finale della settima stagione - a riproporre le scene iniziali e finali di Jerry Seinfeld mentre fa il suo show comico. Venne filmato di fronte a dirigenti della NBC e amici: non fu presente nessun membro della stampa o del pubblico per mantenere il segreto, e tutti coloro che avevano assistito alla registrazione dovettero firmare accordi scritti di mantenere il silenzio. La segretezza fece aumentare le supposizioni e le speculazioni su come la serie si sarebbe conclusa: alcune fonti suggerivano che Jerry ed Elaine si sarebbero sposati, mentre i fan pi\u00f9 cinici preferivano il suggerimento di Julia Louis-Dreyfus che i quattro sarebbero morti in un incidente automobilistico dopo che tutti i loro desideri si erano finalmente avverati. Gli stessi produttori dello show cavalcarono l'attesa spasmodica, diffondendo false notizie.\nL'episodio and\u00f2 in onda lo stesso giorno in cui mor\u00ec Frank Sinatra, e questo evento pu\u00f2 averlo in qualche modo oscurato, ma ci\u00f2 nonostante venne visto da un numero altissimo di spettatori, circa 76 milioni (il 58% del pubblico televisivo di quella serata), posizionandosi al 3\u00ba posto tra gli episodi finali di serie televisive pi\u00f9 visti di tutti i tempi, dopo quelli di \"M*A*S*H\" e \"Cin cin\". Tuttavia, il finale ricevette recensioni contrastanti dai critici e dai fan dello show: l'episodio sembr\u00f2 prendersi gioco delle innumerevoli supposizioni e teorie che erano state avanzate, apparentemente seguendo diversi filoni prima di assestarsi sulla trama definitiva, un lungo processo in cui Jerry, George, Elaine e Kramer sono accusati di aver violato la \"legge del buon Samaritano\" e sono condannati alla prigione. L'ultimo scambio di battute della sitcom ripete esattamente quello con cui \"Seinfeld\" si era aperto nell'episodio pilota, riguardante la posizione di un bottone sulla camicia di George, e i personaggi alla fine accennano al fatto che forse hanno gi\u00e0 avuto quella conversazione.\nSecondo la rivista \"Forbes\", il guadagno annuo di Jerry Seinfeld dallo show nel 2004 era di 267 milioni di dollari. A Seinfeld vennero apparentemente offerti 5 milioni a puntata per continuare lo show ancora per una decima stagione, ma egli avrebbe rifiutato. A tutto luglio 2007, Jerry Seinfeld \u00e8 ancora la seconda persona pi\u00f9 ricca dello showbusiness televisivo dopo Oprah Winfrey, con un guadagno di 60 milioni di dollari all'anno. Lo show stesso divenne la prima sitcom televisiva a richiedere pi\u00f9 di 1 milione di dollari per l'inserimento di uno spot pubblicitario, cifra che in precedenza era stata superata solo dal Super Bowl.\nColonna sonora.\nUna delle caratteristiche pi\u00f9 riconoscibili di \"Seinfeld\" \u00e8 il suo tema musicale: composto da Jonathan Wolff, consiste in un riff di basso che apre lo show e connette tra loro le scene.\n\"Seinfeld\" non ha una sigla tradizionale e gli assoli di basso sono suonati nei primi istanti dei dialoghi o delle azioni; nel corso di ciascun episodio possono variare. Il tema pu\u00f2 inoltre essere eseguito in stile diverso, accordandosi con la trama dell'episodio: ad esempio, nell'episodio \"Indietro tutta!\" (\"The Betrayal\"), che ha luogo in India, viene suonato con un sitar.\nRiconoscimenti.\n\"Seinfeld\" ha ricevuto premi e nomination in varie categorie durante gli anni novanta. Ha vinto un Emmy nella categoria \"Miglior serie comica\" nel 1993, un Golden Globe per la \"Miglior serie TV comica\" nel 1994 e uno Screen Actors Guild Award per la \"Miglior interpretazione di gruppo in una serie comica\" nel 1995, 1997 e 1998. Ha ricevuto ininterrottamente nomination agli Emmy dal 1992 al 1998 come \"Miglior serie comica\", ai Golden Globe dal 1994 al 1998 come \"Miglior serie TV comica\", agli Screen Actors Guild Awards per la \"Miglior interpretazione di gruppo in una serie comica\" dal 1995 al 1998.\nDopo \"Seinfeld\".\nLa \"maledizione di \"Seinfeld\"\".\nLouis-Dreyfus, Alexander e Richards hanno tentato senza successo di lanciare singolarmente nuove sitcom con loro come protagonisti: nonostante le critiche nel complesso positive e anche ascolti non disprezzabili, quasi tutti gli show vennero cancellati in fretta, in genere gi\u00e0 durante la prima stagione. Questo ha originato la \"maledizione di \"Seinfeld\"\", locuzione che descrive il fallimento di una sitcom di un attore da solo che segue un grande successo in uno show di gruppo. Questo fenomeno viene parodiato nella serie di successo di Larry David \"Curb Your Enthusiasm\" per la HBO, in cui Larry David propone a Jason Alexander l'idea di uno show sull'incapacit\u00e0 dello stesso Alexander di scrollarsi di dosso l'immagine di \"George\" e andare oltre nella sua carriera. Quando David e Alexander non riescono ad accordarsi per lo show, Larry David passa a proporre la stessa idea a Julia Louis-Dreyfus. I due pensano a uno show dal titolo \"Aren't you Evelyn?\", ma Larry David fa fallire ogni loro contatto con vari network, e Julia abbandona l'idea.\nDalla fine della serie, Jason Alexander \u00e8 apparso in vari film, a teatro e in televisione, tra cui, come detto, un'apparizione come guest star nello show di Larry David \"Curb Your Enthusiasm\".\nAnche Julia Louis-Dreyfus \u00e8 apparsa in \"Curb Your Enthusiasm\", ha recitato come guest star in serie televisive come \"Arrested Development - Ti presento i miei\", e ha lavorato come doppiatrice nel lungometraggio d'animazione della Disney/Pixar \"A Bug's Life\". Torna al successo nel 2006, quando diventa protagonista della sitcom della CBS \"La complicata vita di Christine\", ruolo per cui ha vinto un Emmy, e la consacrazione come protagonista di \"Veep - Vicepresidente incompetente\", grazie al quale ottiene sei Emmy consecutivi come miglior attrice in una serie commedia.\nAnche Michael Richards, dopo \"Seinfeld\", \u00e8 apparso in vari film e serie televisive. Nel 2002, insieme a Tony Shalhoub \u00e8 uno dei due candidati per interpretare il ruolo di Adrian Monk in \"Detective Monk\"; alla fine verr\u00e0 scelto Shalhoub, perch\u00e9 a Richards era ancora legata la figura di Kramer. Nel 2005, durante una stand-up comedy, si lascia andare da alcune provocazioni e comincia a insultare un ragazzo afroamericano: questo fatto giocher\u00e0 negativamente sulla carriera di Richards, che da allora vedr\u00e0 raramente il palco.\nUn'ultima scena.\nIl 1\u00ba novembre 2007, in una puntata del \"Daily Show with Jon Stewart\", Jerry Seinfeld ha parlato della possibilit\u00e0 di filmare un'ultima scena dello show, dopo che i protagonisti lasciano la prigione, anche se, ha aggiunto, al momento \u00e8 troppo impegnato per girarla."}
{"id": "1687421", "revid": "1442080", "url": "https://it.wikipedia.org/wiki?curid=1687421", "title": "Mario Ageno", "text": "\u00c8 considerato il fondatore della biofisica italiana. \nBiografia.\nI primi anni.\nMario Ageno nacque il 2 marzo del 1915 a Livorno, da una famiglia genovese. \nEgli studi\u00f2 Fisica per due anni all'Universit\u00e0 degli Studi di Genova. L\u00ec uno dei suoi professori, notato il suo talento come scienziato, gli sugger\u00ec di recarsi a Roma. Sicch\u00e9 il giovane Ageno nel 1934 approd\u00f2 all'Istituto di Fisica (Regio istituto di fisica dell'Universit\u00e0 di Roma), diretto da Orso Mario Corbino. Lo stesso anno inizi\u00f2 la sua collaborazione con il gruppo di giovani fisici italiani (\"ragazzi di via Panisperna\"), guidato da Enrico Fermi, su argomenti concernenti la fisica nucleare. \nNel 1936, a soli 21 anni il giovane talentuoso si laure\u00f2 in Fisica con una tesi sui neutroni lenti degna di lode. Il relatore fu Enrico Fermi, il quale nel settembre dello stesso anno lo chiam\u00f2 ad occupare un posto da assistente. In questo periodo Mario Ageno focalizz\u00f2 la sua attenzione sulla pubblicazione di diversi lavori di fisica sperimentale. \nLo scoppio della seconda guerra mondiale comport\u00f2 il suo arruolamento per combattere in Libia, pi\u00f9 precisamente nella regione della Cirenaica. Qui gli venne conferito il grado di Sottotenente di artiglieria. \nTuttavia non molto tempo dopo il promettente fisico si ammal\u00f2. Inizi\u00f2 cos\u00ec per lui un lungo periodo di invalidit\u00e0, che lo port\u00f2 ad una continua peregrinazione per ospedali e cliniche.\nNel 1946 tradusse \"What is Life?\" (Che cos'\u00e8 la vita?) del fisico Erwin Schr\u00f6dinger, opera fondamentale per i nuovi orientamenti della biologia e biofisica contemporanea.\nL'impiego all'Istituto Superiore di Sanit\u00e0.\nA causa del suo stato di invalidit\u00e0 egli fu costretto a rinunciare alla cattedra di Fisica Superiore, vinta nel 1949 a Cagliari. \nPer necessit\u00e0 terapeutiche dovette rimanere a Roma. Qui egli accett\u00f2 un posto di assistente al dipartimento di Fisica presso l'Istituto Superiore di Sanit\u00e0, il quale disponeva di uno dei pochi microscopi elettronici presenti in Italia. Mario Ageno lavor\u00f2 per vent'anni sotto la direzione di Giulio Trabacchi, ottenendo nel 1959 la nomina di direttore del dipartimento di fisica. \nDedic\u00f2 la maggior parte delle sue energie e del suo tempo alla ristrutturazione dei Laboratori di Fisica dell'Istituto, dotandoli di mezzi e personale all'epoca notevoli. Cre\u00f2 nei Laboratori Reparti e Servizi, stimolando lo sviluppo di gruppi di ricerca su svariate tematiche, dalla fisica delle particelle a quella dei nuclei, dalla struttura della materia alla biofisica. Egli dedic\u00f2 particolare attenzione a quest'ultima disciplina, prescindendo gli impegni istituzionali. Di fatto egli si pu\u00f2 definire il fondatore della biofisica in Italia, si dedic\u00f2 completamente, nel tempo libero dagli impegni istituzionali. Con la preziosa collaborazione di Franco Graziosi indirizz\u00f2 le attivit\u00e0 del dipartimento alla biofisica ed alla biologia molecolare. \nTra le pubblicazioni scritte da Ageno in questo periodo si possono ricordare i fortunati \"Elementi di fisica\" (1948), pi\u00f9 volte ristampati; \"Le radiazioni e i loro effetti\" (1962); \"La costruzione operativa della fisica\" (1970), il cui titolo allude alla scuola filosofica dell\u2019operativismo.\nL'insegnamento.\nGrazie alla collaborazione con Adriano Buzzati-Traverso, Ageno insegn\u00f2 presso l'Universit\u00e0 di Pavia e presso l'Universit\u00e0 degli Studi di Roma \"La Sapienza\". Qui ottenne, dal 1969 al 1985, la cattedra di Biofisica, prima in Italia. Inoltre divenne membro del consiglio scientifico del Laboratorio Internazionale di Genetica e Biofisica. \nL'insegnamento di Ageno fu famoso per il rigore verso s\u00e9 stesso e verso gli studenti e per la versatilit\u00e0 nel campo scientifico.\nAgeno condusse le sue ricerche successive concentrandosi sui modelli fisici e matematici, finalizzati alla crescita batterica e allo studio dei rapporti tra la fisica e la biologia. \nAppartengono a questo periodo le seguenti opere: \"L\u2019origine della vita sulla terra: un problema esemplare della ricerca scientifica\" (1971); \"Punti di contatto tra fisica e biologia\" (1974); \"Introduzione alla biofisica\" (1975); \"La comparsa della vita sulla terra e altrove\" (1978); \"Evoluzione biologica: i fatti e le idee\" (1978); i tre volumi delle \"Lezioni di biofisica\" (1980) (vol. 1: \"Le idee fondamentali della biologia\"; vol. 2: \"Tempi e ambienti della comparsa della vita sulla Terra\"; vol. 3: \"La formazione dei sistemi viventi dalla materia disorganizzata\").\nGli ultimi anni.\nNel 1985 all'et\u00e0 di 70 anni Ageno and\u00f2 in pensione, tuttavia continu\u00f2 la sua attivit\u00e0 di ricerca nel suo laboratorio. \nA questi anni risale la pubblicazione delle seguenti opere: \"La biofisica\" (1987); \"Dal non vivente al vivente: nuove ipotesi sull\u2019origine della vita\" (1991); \"La \u201cmacchina\u201d batterica\" (1992); \"Metodi e problemi della biofisica\" (1992); \"Le origini della irreversibilit\u00e0\" (1992).\nLa morte.\nLa mattina del 23 dicembre 1992, Mario Ageno si spense a Roma, in un ospedale dove era stato ricoverato per infarto miocardico a seguito di un malore accusato mentre si trovava nel suo laboratorio. \nOggi \u00e8 sepolto nel Cimitero Flaminio a Roma.\nBiofisica e filosofia della scienza.\nMario Ageno viene considerato un \"filosofo della scienza\". I suoi contributi spaziano dall\u2019ambito scientifico, nel quale ha condotto ricerche sulle propriet\u00e0 dei batteri e sull\u2019origine della vita; all\u2019ambito metodologico, ove si \u00e8 adoperato per chiarire la natura e il ruolo della biofisica; e all\u2019ambito didattico, in cui si \u00e8 distinto per aver contribuito in maniera determinante a fondare la scuola italiana di biofisica. \nNei suoi studi metodologici Ageno ha dovuto affrontare problemi tipici della filosofia della scienza concernenti: la struttura logica delle teorie scientifiche, il ruolo della verifica sperimentale, la descrizione matematica della realt\u00e0 e la diversit\u00e0 tra biologia e fisica.\nVerifica sperimentale e validit\u00e0 delle teorie scientifiche.\nNell'opera \"La biofisica\" dedicata agli aspetti metodologici della biofisica, Ageno ha scritto:\nTuttavia Ageno, fiducioso nel progresso scientifico, non si dimostr\u00f2 mai pretenzioso di raggiungere la validit\u00e0 universale dei modelli scientifici. Egli attribu\u00ec infatti alla verifica sperimentale un nuovo ruolo. Si oppose sia al neopositivismo, secondo cui l\u2019obiettivo della verifica sperimentale \u00e8 la conferma della teoria, sia al falsificazionismo, per il quale l\u2019obiettivo della verifica sperimentale \u00e8 la falsificazione della teoria. Ageno afferm\u00f2 che il compito della verifica sperimentale \u00e8 stabilire e delineare i limiti del campo di validit\u00e0 di una teoria.\nL'utilizzo dei modelli matematici.\nAgeno condusse un\u2019attenta analisi del modo in cui lo scienziato usa la matematica per descrivere la realt\u00e0. Nelle teorie scientifiche \u2013 scrive Ageno \u2013 si incontrano tre diversi tipi di \u00absistemi\u00bb:\nCompito dello scienziato, osserva Ageno, \u00e8 quello di verificare che la sostituzione del sistema ideale con quello schematizzato non introduca alterazioni significative nell\u2019ambito del problema che si vuole risolvere. Questo aspetto \u00e8 spesso trascurato e ci\u00f2 porta ad una:\nQuesta scarsa rispondenza tra la realt\u00e0 e la sua descrizione matematica pu\u00f2 essere illustrata con alcuni esempi come le funzioni matematiche usate per rappresentare le grandezze fisiche. I modelli matematici, osserva Ageno, possono talvolta dar luogo a delle astrazioni che non trovano alcuna applicabilit\u00e0 nell'ambito fisico-operativo. Un altro esempio della discrepanza tra la matematica e la realt\u00e0 fisica \u00e8 rintracciabile, secondo Ageno, nella sostituzione delle frequenze effettivamente osservate nel sistema studiato con le equivalenti probabilit\u00e0. In questo caso, lo scienziato sostituisce implicitamente un singolo sistema fisico con una famiglia astratta, potenzialmente infinita, di sistemi fisici analoghi. Se lo scienziato non tiene costantemente presente questa sostituzione, rischia di incorrere in una situazione di grande confusione, ad esempio attribuendo una probabilit\u00e0 a eventi singoli.\nLa biofisica.\nSecondo il punto di vista adottato da Ageno, la biofisica \u00e8 una disciplina che fa parte della fisica e che occupa una posizione intermedia tra la biologia e le altre discipline fisiche. La biofisica \u2013 afferma Ageno \u2013 si \u00e8 sviluppata intorno a due interrogativi: la possibilit\u00e0 di descrivere un organismo vivente mediante la sua approssimazione ad un modello fisico; la necessit\u00e0 di comprendere in che modo e in quali condizioni pu\u00f2 svilupparsi la vita in un ambiente inizialmente sterile. Ageno si \u00e8 opposto a due diffuse interpretazioni della biofisica, da lui chiamate l\u2019interpretazione tecnico-strumentale e l\u2019interpretazione a indirizzo strutturale. In base alla corretta interpretazione \u2013 sostiene Ageno \u2013 la biofisica \u00e8 quella parte della fisica che studia la \u00abfisica dei sistemi viventi\u00bb. Durante la sua collaborazione con la redazione dell\u2019\"Enciclopedia delle scienze fisiche\" edita da Treccani, formul\u00f2 la seguente definizione:\nIniziative e riconoscimenti.\nMario Ageno fu sempre un sostenitore dell'importante ruolo svolto dalla SIF (Societ\u00e0 Italiana di Fisica) e stimolava i suoi pi\u00f9 giovani collaboratori a frequentare i Congressi portandovi i contributi delle loro ricerche; della SIF fu vicepresidente, sotto la presidenza Polvani; fu invitato a tenere la Relazione Generale \u00ab\"Tra fisica e biologia\"\u00bb al LXXIII Congresso Nazionale di Napoli nel 1987 e ricevette il Premio per la Didattica al LXXVII Congresso Nazionale de L'Aquila nel 1991.\n\u00c8 autore di circa trecento lavori scientifici pubblicati e di numerosi libri divulgativi e per l'importanza delle sue ricerche venne nominato Socio dell'Accademia dei Lincei e, nel 1990, gli fu conferita la laurea \"honoris causa \" in Biologia all'Universit\u00e0 dell'Aquila.\nAlcune pubblicazioni.\n "}
{"id": "1687422", "revid": "292162", "url": "https://it.wikipedia.org/wiki?curid=1687422", "title": "Assabinidica", "text": "La parola assabinidica \u00e8 una formula di saluto diffusa della lingua siciliana, equivalente al \"Ciao!\" italiano; di solito \u00e8 rivolta a persone anziane o aventi una certa autorit\u00e0. \u00c8 utilizzata come formula di benvenuto e di congedo. Il significato del sostantivo \u00e8 \"Che Dio ti benedica\" (in siciliano \"Ca lu Signuri t'abbinidici\").\nGenesi.\nSulla genesi di tale parola sono state formulate varie ipotesi; una delle pi\u00f9 probabili \u00e8 la derivazione dall'espressione usata dai Siciliani musulmani (Siqilli) all'epoca dell'Emirato di Sicilia \"As-Salam alaikum wa rahmatu Llahi wa barakatuhu!\" traducibile con \"Su di voi la pace, la misericordia di Dio e la Sua benedizione\" (in siciliano \"A t\u00eca l'abbentu d\u00f4 Signuri, e ca iddu si pigghiassi cura di tia\")."}
{"id": "1687446", "revid": "15086580", "url": "https://it.wikipedia.org/wiki?curid=1687446", "title": "Izet Kiko Sarajli\u0107", "text": ""}
{"id": "1687447", "revid": "15086583", "url": "https://it.wikipedia.org/wiki?curid=1687447", "title": "Izet Kiko Sarajlic", "text": ""}
{"id": "1687448", "revid": "61051", "url": "https://it.wikipedia.org/wiki?curid=1687448", "title": "Se non \u00e8 cos\u00ec", "text": ""}
{"id": "1687451", "revid": "15086640", "url": "https://it.wikipedia.org/wiki?curid=1687451", "title": "Dancing with the Stars 3-D", "text": ""}
{"id": "1687461", "revid": "114975193", "url": "https://it.wikipedia.org/wiki?curid=1687461", "title": "Abele De Blasio", "text": "Biografia.\nSi laure\u00f2 in medicina a Napoli, dove esercit\u00f2 la professione, oltre a specializzarsi in chimica farmaceutica e scienze naturali, interessandosi di botanica, antropologia, criminologia, paletnologia e etnologia.\nFu allievo di Giustiniano Nicolucci e seguace delle teorie di Cesare Lombroso. Insegn\u00f2 all'Universit\u00e0 di Napoli antropologia generale, ed ebbe le cattedre di antropologia pedagogica e di ortofrenia. Collabor\u00f2 all'allestimento del Museo di Antropologia, fond\u00f2 una scuola pedagogica e un ufficio antropometrico.\nLe sue ricerche, raccolte in oltre duecento pubblicazioni, riguardarono argomenti come la camorra (\"Usi e costumi dei camorristi\", 1897), l'aspetto fisico dei delinquenti, sulla base delle teorie lombrosiane, i tatuaggi, le streghe di Benevento, le mummie e vari aspetti dell'omosessualit\u00e0. Si occup\u00f2 inoltre di indagare i modi di vita di categorie disagiate, indagando parallelamente le patologie cliniche che vi si riscontravano con maggiore frequenza. (\"Grembiule di Venere in una prostituta italiana\", 1918; \"Secrezione lattea nei pederasti passivi\"), pubblicato sul periodico torinese \"Archivio di antropologia, criminologia, psichiatria e medicina legale\") e si interess\u00f2 dei comportamenti animali, messi a confronto con quelli umani (\"Criminalit\u00e0 in animali domestici\" e \"Amori anomali in animali domestici\").\nFu inoltre autore di studi sulle localit\u00e0 in cui era nato.\nNel suo paese natale gli ha dedicato il locale Circolo Didattico e la strada che dal Municipio porta all'Edificio Scolastico."}
{"id": "1687469", "revid": "62748", "url": "https://it.wikipedia.org/wiki?curid=1687469", "title": "Alison e Peter Smithson", "text": "Alison Margaret Smithson (Sheffield, 22 giugno 1928 \u2013 Londra, 14 agosto 1993) e Peter Denham Smithson (Stockton-on-Tees, 18 settembre 1923 \u2013 Londra, 3 marzo 2003) sono stati una coppia di architetti britannici che lavoravano in partenariato.\nGli Smithson sono probabilmente considerabili i pi\u00f9 importanti fra gli architetti di quella scuola britannica che il critico Reyner Banham defin\u00ec New Brutalism. Lungo la loro carriera pubblicizzarono molto attivamente i loro lavori, il che contribu\u00ec a far loro assumere un alto profilo architettonico, forse sproporzionato rispetto alle relativamente poche realizzazioni.\nFormazione e prime realizzazioni.\nPeter e Alison Smithson si conobbero mentre erano studenti di architettura all'universit\u00e0 di Durham e si sposarono nel 1949. La coppia lavor\u00f2 per il dipartimento di architettura del London County Council prima di aprire uno studio in proprio nel 1950. \nI due cominciarono ad acquisire notoriet\u00e0 con il progetto della \"Hunstanton School\" di Norfolk, costruita fra il 1950 e il 1954. L'edificio utilizzava per la prima volta in maniera cos\u00ec intransigente, il linguaggio high modern di Ludwig Mies van der Rohe, a base di acciaio e vetro, ma completamente denudato, con superfici grezze e voluta mancanza di rifiniture. Nonostante al momento della sua costruzione l'edificio ricevesse un largo plauso da parte dei critici, in seguito esso non si dimostr\u00f2 molto funzionale e sub\u00ec nel tempo una serie di modifiche. \nAttivismo culturale e critica estetica.\nA dispetto del successo della Hunstanton School e della continua originalit\u00e0 delle loro proposte a concorsi quali quelli della Cattedrale di Coventry e dell'Universit\u00e0 di Sheffield, gli Smithsons ricevettero poche commissioni, decidendo comunque di disseminare le loro idee sull'estetica e la pianificazione urbana.\nI due cercarono altri modi per intervenire nel dibattito estetico a loro contemporaneo: espressero le loro idee con grande convinzione, scrissero manifesti e articoli, organizzarono mostre e conferenze, oltre a dedicarsi al design d'interni. \nFurono inoltre membri dell'Independent Group, un'associazione di artisti che contestava le tendenze moderniste, ponendo l'accento sulla pop-culture, sul consumismo e sull'industria culturale. La coppia partecip\u00f2 alle mostre collettive \"Parallel of Life\" (1954) e \"This is Tomorrow\" (1956).\nSempre nell'ambito della critica al modernismo, gli Smithson furono membri del cosiddetto Team 10, un gruppo di architetti che contest\u00f2 vivacemente il linguaggio modernista di Gropius e Le Corbusier al CIAM di Aix-en-Provence del 1953. \nMentre la generazione di architetti precedente aveva posto l'accento sulla separazione della citt\u00e0 in zone differenti, con alte torri distanziate fra loro, il gruppo di contestatori richiedeva un maggior interesse verso l'interazione fra individui ed edifici, il superamento del dogma funzionalista e un'architettura pi\u00f9 in contatto con la complessa dialettica dei centri urbani. \nL'utopia abitativa e il suo fallimento.\nFra le loro proposte architettoniche pi\u00f9 note spiccano le \u00abstreets in the sky\u00bb, strade nel cielo, un sistema di percorsi sopraelevati in cui il traffico veicolare e la circolazione pedonale erano rigorosamente separate, un tema che divenne molto popolare negli anni Sessanta. L'adozione di strade pedonali e altri accorgimenti avrebbe dovuto ricreare un senso di comunit\u00e0 all'interno dei complessi abitativi. \nGli Smithson esplorarono il tema nel loro progetto di case popolari Golden Lane, ma ancora pi\u00f9 profondamente nel controverso progetto dei Robin Hood Gardens, all'inizio degli anni Settanta. Si trattava di un complesso di case popolari di avanzata concezione che doveva sorgere a East London. Sfortunatamente per il duo di architetti il loro progetto per i Robin Hood Gardens fu afflitto da alti costi di costruzione, scadente esecuzione e, successivamente, da alti livelli di criminalit\u00e0. Gli architetti furono aspramente criticati per la concezione brutalista che faceva somigliare le case a prigioni di calcestruzzo e per la scelta della location, un inattrattivo lotto all'imbocco del Blackwall Tunnel. Il critico Colin Amery scrisse che il complesso sembrava \u00abriassumere tutto il peggio dell'architettura del XX secolo e delle politiche statali riguardo l'edilizia pubblica\u00bb. Gli Smithson furono addirittura accusati di ipocrisia visto che vivevano in una casa vittoriana nell'elegante quartiere di Chelsea. \nQueste aspre polemiche contribuirono a svalutare la visione delle \u00abstreets in the sky\u00bb e anche la reputazione architettonica della coppia, tanto che, con l'eccezione del loro lavoro per l'universit\u00e0 di Bath, non eseguirono pi\u00f9 alcun progetto pubblico in Gran Bretagna, dedicandosi per lo pi\u00f9 a lavori commissionati all'estero da privati ai quali Peter Smithson aggiungeva l'attivit\u00e0 dell'insegnamento, \u00e8 stato infatti visiting professor a Bath dal 1978 al 1990 e ha insegnato anche per l'Architectural Association School of Architecture. \nProgetti.\nTra gli edifici realizzati si possono elencare:\nProgetti non realizzati.\nFra i progetti non realizzati si trovano:"}
{"id": "1687477", "revid": "287204", "url": "https://it.wikipedia.org/wiki?curid=1687477", "title": "Alfonso Meomartini", "text": "Biografia.\nFiglio di Giuseppe Nicola e di Luisa Giampietro, fratello dell'archeologo Almerico Meomartini, studi\u00f2 al collegio dei Padri Scolopi di Benevento e si laure\u00f2 poi in giurisprudenza presso l'Universit\u00e0 di Napoli.\nA Benevento esercit\u00f2 la professione di avvocato, ottenendo pi\u00f9 volte incarichi legali dalla curia napoletana, da enti pubblici e da note famiglie beneventane, dando alle stampe in tale ambito circa un centinaio di monografie giuridiche.\nLungamente attivo nella politica in ambito provinciale, fu anche giornalista e autore di un importante testo sulla storia dei comuni sanniti.\nAlfonso Meomartini riposa in una monumentale tomba al cimitero di Benevento accanto al fratello Almerico.\nAttivit\u00e0 politica.\nPartecip\u00f2 alla politica locale nel Consiglio Provinciale per il quale redasse i regolamenti (1913), mentre ancor prima, nel 1886 e nel 1890 fu candidato alle elezioni politiche, senza per\u00f2 essere eletto.\nNegli ultimi decenni dell'Ottocento partecip\u00f2 attivamente al dibattito politico nazionale mostrandosi critico nei confronti della politica coloniale (sin dal 1882) e, con sorprendente lungimiranza, si disse contrario all'indennit\u00e0 parlamentare, che venne approvata in quegli anni. In particolare Alfonso Meomartini - nel dare all\u2019emigrazione la colpa dell\u2019impoverimento dell\u2019agricoltura italiana, con enormi quantit\u00e0 di terreni lasciati incolti per mancanza di manodopera - si disse fermamente contrario alla politica di colonizzazione dell\u2019Africa sin da quando iniziarono le prime spedizioni. Sostenne infatti che il governo avrebbe dovuto seguire una politica economica pi\u00f9 accorta a livelli nazionali, tutelando maggiormente l\u2019agricoltura e le classi deboli, ed eliminando una serie di spese superflue, prima fra tutte l\u2019indennit\u00e0 proposta dal governo per i parlamentari, che se approvata avrebbe contribuito solo ad ingrossare il passivo dei bilanci dello Stato.\nCon lo stesso ardore sostenne anche una pi\u00f9 giusta distribuzione delle imposte ed una semplificazione della gi\u00e0 allora intricata burocrazia statale.\nSi interess\u00f2 inoltre alla legge comunale e provinciale (\"Pensieri e proposte sulla riforma comunale e provinciale\", editore D'Alessandro, 1885) e nella stessa epoca critic\u00f2 il sistema elettorale vigente e le modifiche introdotte dalla nuova legge amministrativa per aver affidato la formazione delle liste elettorali all'autorit\u00e0 amministrativa anzich\u00e9 a quella giudiziaria, dichiarandosi altres\u00ec a favore dell'introduzione del collegio uninominale.\nPropose inoltre l'incompatibilit\u00e0 della carica di deputato nazionale con quelle rivestite nei consigli comunali e provinciali, allo scopo di evitare l'ingerenza dei parlamentari nelle amministrazioni locali.\nAttivit\u00e0 da giornalista e storico.\nCome giornalista Meomartini scrisse per decenni sulla \"Gazzetta di Benevento\", trattando tra l'altro dei problemi di viabilit\u00e0 e assistenza nel Sannio, nonch\u00e9 delle riforme giudiziaria e legislativa. .\nSi interess\u00f2 poi dei problemi dell'emigrazione e della crisi economica dell'Italia meridionale, sottolineando la presenza di ampie estensioni di terreno lasciato incolto per mancanza di manodopera a seguito del fenomeno migratorio, scrivendo nel suo programma elettorale del 1890:\n\"\u00abNon vi ha comune o comunello della provincia nostra o delle altre che non abbia agenti d'emigrazione per conto di societ\u00e0 di navigazione, e dovunque vi \u00e8 il cartellone su cui \u00e8 raffigurato un piroscafo fumante che invita i lavoratori a traghettare per le Americhe. L'unico scopo \u00e8 il lucro sull'emigrante, il lucro sui \u2018noli\u2019.\"\n\"In Italia abbiamo un esodo continuo delle migliori braccia necessarie all'agricoltura. E l'impulsione a questo esodo, a questa emigrazione, \u00e8 tutta artificiale, \u00e8 tutta opera delle cointeressate societ\u00e0 di navigazione e dei loro agenti. Altri creda pure che questo sia un bene. Io lo credo il maggiore dei mali. Altri creda che sia effetto del disagio economico. Io credo sia la causa primiera del disagio medesimo\u00bb.\"\nAccorto studioso di storia locale comp\u00ec dal 1870 al 1888 minuziose ricerche su tutti i 77 comuni della provincia di Benevento, pubblicati nella rubrica \"Cenni cronistorici sui paesi del Sannio\" sulla \"Gazzetta di Benevento\" e raccolti successivamente in volume (\"I comuni della provincia di Benevento. Storia, cronaca, illustrazione\", editore Giuseppe De Martini, 1907.\nIl saggio - frutto di ricerche personali in loco e senza ausilio di altre precedenti fonti bibliografiche - \u00e8 stato pi\u00f9 volte riedito per oltre ottant'anni fino al 1985 e resta tuttora - in molti casi - unico strumento storico e filologico per la ricostruzione della storia di molti piccoli centri."}
{"id": "1687485", "revid": "198534", "url": "https://it.wikipedia.org/wiki?curid=1687485", "title": "Tokyo Verdy 1969", "text": ""}
{"id": "1687488", "revid": "146644", "url": "https://it.wikipedia.org/wiki?curid=1687488", "title": "R. Hamza Piccardo", "text": ""}
{"id": "1687492", "revid": "119712957", "url": "https://it.wikipedia.org/wiki?curid=1687492", "title": "La signora Morli, una e due", "text": "La signora Morli, una e due \u00e8 una commedia in tre atti di Luigi Pirandello ispirata alle sue due novelle \"La morta e la viva\" (1909) e \"Stefano Giogli uno e due\" (1910). \u00c8 stata composta nel 1920 ed \u00e8 stata rappresentata la prima volta il 12 novembre dello stesso anno al Teatro Argentina di Roma dalla Compagnia Emma Gramatica. La commedia fu pubblicata nel 1922 dall'editore Bemporad di Firenze.\nTrama.\nLa signora Morli, che si credeva una, \u00e8 sinceramente innamorata dell'uomo con cui convive da anni more uxorio, l'avvocato Lello Carpani: ma si ritrova nell'umanissima condizione di scissa in due, dacch\u00e9 altrettanto sinceramente ama il marito: i due uomini naturalmente non condividono questo comportamento della donna che vive la vita di due persone in una, e la vorrebbero ciascuno tutta per s\u00e9, cos\u00ec come la vede ognuno di loro.\nPer il marito, Ferrante Morli, la signora Evelina Morli \u00e8 Eva, la donna con cui ha diviso un \u00abamore spensierato e felice\u00bb; per Lello invece, che la chiama con la seconda parte del suo nome, \u00e8 Lina, di attestate rispettabilit\u00e0 e seriet\u00e0 sociale, per nulla scalfite dal suo stato civile imperfetto. Quando il marito della signora Morli, uomo gaio ma irresponsabile e dilapidatore, \u00e8 stato costretto a espatriare per motivi d'interesse, abbandonando moglie e figlio, \u00e8 stato lui, l'onesto e rispettabile avvocato Carpani, ad accoglierli entrambi nella sua casa: tuttavia ella \u00e8 riuscita, col suo comportamento, peraltro irreprensibile, a rientrare nella 'forma' di madre e 'moglie' - pur non moglie, non essendosi i due sposati - proba e fedele, facendo dimenticare al contesto sociale l'origine irregolare del loro legame.\nQuand'ecco che a turbare questa prima fase di assestamento, dopo quattordici anni di assenza, ritorna il marito, che attesta i meriti dell'avvocato e quindi afferma di non pretendere nulla, riconoscendo pacatamente la situazione di fatto tra il Carpani e la propria moglie. Chi invece entra in agitazione \u00e8 proprio Lello, perch\u00e9 con il ritorno del marito apparir\u00e0 a tutti chiara l'illegittimit\u00e0 del riprovevole legame che egli ha con la signora Morli.\nLa soluzione di questa incresciosa situazione sar\u00e0 quella di lasciare che il marito Ferrante se ne vada da Firenze a Roma, mentre Evelina, che continua ad amare ambedue gli uomini, rimarr\u00e0 a Firenze con Titti, la figlia che nel frattempo ha avuto dall'avvocato.\nAssieme a Ferrante volontariamente parte il figlio avuto da Evelina, Aldo, sia per rimanere col padre, sia per obbedire a Carpani, sia per sfuggire a una torbida relazione con la moglie dell'avvocato Giorgio Armelli, socio del patrigno.\nMa a sconvolgere quell'ipocrita soluzione sar\u00e0 proprio Aldo, che richiamer\u00e0 la madre a Roma con l'espediente di dirsi gravemente malato. Evelina accorre dal figlio e, scoperta la finzione, non solo non lo rimprovera, ma anzi accetta di buon grado l'occasione, trattenendosi otto giorni a casa del marito, dove pu\u00f2 tornare a essere Eva, la spensierata e allegra moglie di Ferrante, cos\u00ec diversa da quella Lina nel frattempo diventata \u00abseria e contegnosa\u00bb nella vita perbene che si era dovuta ricostruire accanto al Carpani, \u00abuomo malinconico, posato e scrupoloso\u00bb.\nI tre sono dunque felici per la famiglia regolare che si \u00e8 ricomposta, in particolare Aldo:\nFerrante per\u00f2 ora vorrebbe che la moglie, ancora innamorata di lui, restasse a Roma definitivamente: tuttavia Evelina decider\u00e0 di tornare a Firenze non solo per quanto deve a Lello, ma soprattutto per non abbandonare la seconda figlia Titti. Rinuncer\u00e0 quindi alla sua felice, \"frivola\" spensieratezza, perch\u00e9 pi\u00f9 forte in lei \u00e8 il suo sentimento di madre."}
{"id": "1687493", "revid": "287204", "url": "https://it.wikipedia.org/wiki?curid=1687493", "title": "Colle del Soulor", "text": "Il Colle del Soulor (1.474 m s.l.m., in francese \"Col du Soulor\") \u00e8 un valico francese che si trova nei Pirenei. Collega Arthez-d'Asson con Argel\u00e8s-Gazost rispettivamente nei dipartimenti Pirenei Atlantici e Alti Pirenei.\n\u00c8 noto tra l'altro per essere stato percorso diverse volte dal Tour de France."}
{"id": "1687495", "revid": "135224", "url": "https://it.wikipedia.org/wiki?curid=1687495", "title": "Mario Dondero", "text": "Biografia.\nDi origini milanesi, \u00e8 stato una delle pi\u00f9 originali figure del fotogiornalismo contemporaneo.\nGiovanissimo partigiano nella Val d'Ossola, si \u00e8 accostato molto presto al giornalismo, prima scritto poi fotografico, iniziando a collaborare nei primi anni Cinquanta a \"L'Avanti\", \"l'Unit\u00e0\", \"Milano Sera\", \"Le Ore\".\nLegato al cosiddetto gruppo dei \"Giamaicani\" (i frequentatori del Bar Jamaica a Milano, di cui era presidente: Alfa Castaldi, Camilla Cederna, Luciano Bianciardi, Giulia Niccolai, Carlo Bavagnoli, Ugo Mulas, Uliano Lucas), nel 1955 si sposta a Parigi dove collabora con \"L'Espresso\", \"L'Illustrazione Italiana\", \"Le Monde\", \"Le Nouvel Observateur\", \"Daily Herald\". Frequenta e ritrae scrittori e intellettuali francesi (Roland Topor, Claude Mauriac, Daniel Pennac, Yashar Kemal).\nTra le sue foto pi\u00f9 celebri, quella del gruppo degli scrittori del Nouveau roman scattata a Parigi nell'ottobre del 1959 davanti alla sede delle \u00c9ditions de Minuit (Nathalie Sarraute, Samuel Beckett, Alain Robbe-Grillet, Claude Mauriac, Claude Simon, J\u00e9r\u00f4me Lindon, Robert Pinget, Claude Ollier).\nIl suo interesse per l'Africa si \u00e8 manifestato attraverso la collaborazione alle riviste Jeune Afrique, Afrique-Asie, Demain l'Afrique. In Francia, a met\u00e0 degli anni Cinquanta, ha collaborato a Regards (la leggendaria rivista comunista che pubblic\u00f2 fra le prime le fotografie di Robert Capa e Gerda Taro sulla guerra di Spagna). Ha poi lavorato da Parigi per Il Giorno nel periodo della Guerra d'Algeria.\nIn Italia ha collaborato a lungo con Vie nuove, Tempo illustrato, L'Europeo, L'Espresso, Epoca sia all'epoca in cui la rivista era diretta da Enzo Biagi sia in quello pi\u00f9 recente in cui fu diretta da Carlo Rognoni. Dalla loro nascita ha iniziato a pubblicare sul quotidiano il manifesto e sul settimanale Diario di Enrico Deaglio.\nNegli anni Sessanta ha realizzato alcune \"fotostorie\" per la TV dei ragazzi e alcuni corti per l'Antenna cinematografica del PCI Unitelefilm. Appassionato di radiofonia ha collaborato con la sezione italiana della BBC e condotto con Emanuele Giordana alcune trasmissioni di per Radio3 (Rai) dedicate alla storia del fotogiornalismo (2012-2013).\nHa esposto le sue fotografie in moltissime occasioni e in tantissime citt\u00e0 italiane e straniere. Noto per il suo impegno civile e sociale, ha documentato in Afghanistan il lavoro delle \u00e9quipe mediche di Emergency, di cui era un attivo sostenitore. Ha realizzato un inserto fotografico sul disastro della motonave Elisabetta Montanari per il libro \"Il costo della vita. Storia di una tragedia operaia\" di Angelo Ferracuti, pubblicato da Einaudi nel 2013 (ISBN 9788806211059). \nIl 2015 vede l'uscita del documentario \"Calma e gesso - in viaggio con Mario Dondero\" del regista e antropologo Marco Cruciani che, viaggiando per cinque anni spesso al fianco del fotografo, tenta di ricostruirne la storia avventurosa e leggendaria passando fra le principali vicende sociali, politiche, culturali e artistiche del secondo '900.\nEra Camallo Onorario della Compagnia unica dei portuali genovesi e Socio Onorario dell'Accademia di Brera.\nSposato con Annie Duchesne, storica e assistente di Fernand Braudel, aveva tre figli: Maddalena Fossati Dondero (nata da una precedente relazione) Bruno e Elisa Dondero. Sua moglie Annie muore nel 1995.\nNegli ultimi anni di vita ha vissuto a Fermo insieme alla sua compagna Laura Strappa.\nMostre.\nTra le sue mostre si ricordano:"}
{"id": "1687496", "revid": "112739372", "url": "https://it.wikipedia.org/wiki?curid=1687496", "title": "Servizio di Windows", "text": "Un servizio di Windows \u00e8 un programma eseguibile che svolge compiti specifici e che \u00e8 progettato per non dover richiedere l'intervento dell'utente. Normalmente i servizi di Windows vengono avviati quando il sistema operativo Windows \u00e8 avviato, e girano in background per tutto il tempo durante il quale gira Windows. Concettualmente sono simili ai daemon di Unix. La lista dei servizi attivi appare se si accede all'elenco dei processi di Windows Task Manager, normalmente associati agli \"username\" SYSTEM, SERVIZIO LOCALE o SERVIZIO DI RETE, sebbene non tutti i processi con username SYSTEM siano servizi. Principalmente, i servizi di Windows sono dei demoni.\nGestione dei servizi.\nDopo che un servizio \u00e8 stato installato pu\u00f2 essere gestito mediante l'opzione \"Strumenti di amministrazione\" del \"Pannello di controllo\" di Windows, oppure digitando \"Services.msc\" nella casella dei comandi di \"Esegui\" del men\u00f9 \"Start\". La console di gestione \"Servizi\" fornisce una breve descrizione delle funzioni eseguite ed il percorso del file eseguibile, lo stato corrente del servizio, il tipo di avvio, le dipendenze e l'account sotto cui il servizio \u00e8 in esecuzione. Mediante il pannello l'utente pu\u00f2:\nAnche da Windows Vista in poi l'utente pu\u00f2 manipolare i servizi digitando \"services.msc\" nella casella dei comandi, accessibile tenendo premuto il tasto \"windows\" e premendo il tasto \"r\". L'uso di MSConfig per gestire i servizi introduce la necessit\u00e0 di rispondere ad un \"prompt\" ad ogni riavvio, quindi questo strumento dovrebbe essere usato solo per il tempo strettamente necessario ad apportare al sistema le modifiche desiderate. Il \"Task Manager\" pu\u00f2 essere sempre usato per fermare un servizio, o per chiuderlo forzatamente (\"kill\") nel caso non risponda.\nStrumenti di sviluppo di un servizio Windows.\nUn servizio di Windows pu\u00f2 essere creato ad esempio con Microsoft Visual Studio. Windows mette a disposizione un'interfaccia chiamata Service Control Manager per avviare e interrompere l'esecuzione dei servizi. Un'applicazione progettata per funzionare come servizio deve essere in grado di gestire i messaggi start|stop|pause|... inviati dal Service Control Manager. Sebbene di solito i servizi non dispongano di interfaccia utente, a volte gli sviluppatori aggiungono form e altri componenti di interfaccia. Per poter usare questi componenti bisogna spuntare la checkbox \"Consenti al servizio di interagire col desktop\" nella scheda \"Connessione\" delle \"Propriet\u00e0\" del servizio."}
{"id": "1687498", "revid": "117888612", "url": "https://it.wikipedia.org/wiki?curid=1687498", "title": "Water Horse - La leggenda degli abissi", "text": "Water Horse - La leggenda degli abissi \u00e8 un romanzo del 1990 di Dick King-Smith, da cui \u00e8 stato adattato il film del 2007 \"The Water Horse - La leggenda degli abissi\".\nTrama.\nLa storia \u00e8 ambientata in Scozia negli anni trenta. Il giovane Angus e sua sorella Kirstie vivono in una grande casa sulla scogliera , con la madre e nonno Mugugno. Il padre dei ragazzi \u00e8 un marinaio e trascorre lunghi periodi lontano da casa . Un giorno, dopo una forte mareggiata, l'intera famiglia va a perlustrare la riva alla ricerca di oggetti alla deriva. Succede cos\u00ec che Angus scopre quello che sembra un enorme e misterioso uovo di pesce e decide di prendersene cura. Lo mette nella vasca da bagno di casa e dopo poco, da esso esce uno strano animaletto col corpo tozzo, con pinne al posto delle zampe, un lungo collo ed una testa che sembra quella di un cavallo. Kirstie e Angus cercano di tenerlo nascosto finch\u00e9 non lo vede Mugugno. \nCominciano cos\u00ec, con qualche difficolt\u00e0, a prendersi cura di quella strana bestiola che per\u00f2 cresce a vista d'occhio, tant'\u00e8 che, ben presto, dalla vasca dei pesci dove lo avevano trasferito e cresciuto per i primi mesi, dovranno trasferirlo in un piccolo lago vicino alla casa, dove Crusoe (l'hanno chiamato cos\u00ec dal nome del famoso naufrago Robinson Crusoe) si ambienta subito, anche perch\u00e9 in quel nuovo ambiente trova una grande quantit\u00e0 di cibo. Ma, dopo circa tre anni, Crusoe \u00e8 cresciuto enormemente ."}
{"id": "1687499", "revid": "1318658", "url": "https://it.wikipedia.org/wiki?curid=1687499", "title": "Cane da salvataggio in acqua", "text": "Con il nome cani salvataggio nautico si identificano le unit\u00e0 cinofile da salvataggio in acqua. Come unit\u00e0 cinofila si intende il binomio cane-conduttore.\nIn Italia, questa branca della Protezione Civile nasce nel 1988 da un'idea di Ferruccio Pilenga che insieme al suo cane chiamato Mas d\u00e0 inizio alla associazione di volontariato che prender\u00e0 il nome di Scuola Italiana Cani Salvataggio. Dagli iniziali terranova e labrador \"cani bagnino\" per atavica vocazione si \u00e8 riusciti nel corso degli anni a brevettare e rendere operativi centinaia di cani anche di altre razze, tra cui anche dei Pit Bull."}
{"id": "1687502", "revid": "257408", "url": "https://it.wikipedia.org/wiki?curid=1687502", "title": "Patti di Locarno", "text": ""}
{"id": "1687506", "revid": "1543377", "url": "https://it.wikipedia.org/wiki?curid=1687506", "title": "Discografia di Lucio Dalla", "text": "Singoli.\n45 giri.\nDove possibile, \u00e8 indicata la data delle matrici del disco."}
{"id": "1687515", "revid": "124123", "url": "https://it.wikipedia.org/wiki?curid=1687515", "title": "Ermanno German\u00f2", "text": "Nato da una famiglia originaria di Terranova Sappo Minulio, studi\u00f2 a Napoli presso il Regio istituto di belle arti. Nel 1906 con la scultura \"Ottobrina\" vinse giovanissimo la medaglia d'oro presso la \"Mostra donatelliana\" di Napoli. \nTrasferitosi a Roma lavor\u00f2 nello studio di Ettore Ximenes e Mario Rutelli. Partecip\u00f2 con l'opera \"Riposo dell'innocenza\" alla \"Prima mostra dei secessionisti\". Espose ancora alla \"Mostra degli amatori e cultori\" con le sculture \"Et\u00e0 gaia\" e \"Pudore di bambino\" nel 1919 e con \"Piccola Medusa\" e \"Targhetta per ritratto\" nel 1920. Nel 1919 aveva anche presentato un progetto per un altare a bassorilievo dedicato all'Assunta presso la \"Mostra di arte sacra\" di Venezia.\nNel 1921 espose presso la prima Biennale di Roma la \"Ninfa Eco\" e un ritratto di Pietro Badoglio. Il busto monumentale di Vittorio Locchi, esposto alla prima Biennale di Napoli l'anno seguente, venne in seguito collocato nell'atrio del Ministero delle poste.\nViaggi\u00f2 molto visitando anche l'America latina.\nSi occup\u00f2 anche di critica d'arte e collabor\u00f2 alle riviste \"Patria degli Italiani\" di Buenos Aires e \"Rivista di cultura\" edita a Roma dall'editore Maglione. Ha anche collaborato a \"Gran Mondo\". Nel 1923 fond\u00f2 a Roma la rivista \"La Prima\".\nSi ritir\u00f2 dalla produzione artistica continuando a svolgere l'attivit\u00e0 di maestro di disegno a Vibo Valentia, dove mor\u00ec il 14 marzo del 1960."}
{"id": "1687517", "revid": "94647", "url": "https://it.wikipedia.org/wiki?curid=1687517", "title": "Dislocazione a sinistra", "text": "La dislocazione a sinistra, nella grammatica della lingua italiana, indica l'anteposizione (o lo \"spostamento a sinistra\") di un componente della proposizione, rispetto alla posizione che occuperebbe normalmente.\nAd esempio, si pu\u00f2 dire \"a tutti compreremo un gelato\" e rinunciare all'ordine della frase pi\u00f9 comune, che sarebbe \"compreremo un gelato a tutti\".\nStrettamente legato alla dislocazione a sinistra \u00e8 l'uso pleonastico del pronome complemento (\"A me mi piace\").\nL'ordine della frase e la ripetizione del pronome in italiano.\nL'italiano \u00e8 una lingua che costruisce normalmente la frase secondo l'ordine Soggetto Verbo Oggetto. \u00c8 quindi il caso normale che il predicato normalmente preceda l'oggetto (per esempio un complemento oggetto o un complemento di termine);\nD'altro canto, talvolta il complemento finisce per occupare il primo posto nella costruzione della frase:\nUn problema che si pone in questi costrutti, soprattutto nel primo, \u00e8 che a seconda del contesto possono risultare pi\u00f9 o meno opportuni: il primo non \u00e8 sempre accettabile, mentre il secondo potrebbe sembrare inconsueto a un parlante non scolarizzato, ad esempio a un bambino, che potrebbe percepirlo come lacunoso. Per queste ragioni, \u00e8 normale ricorrere ai meccanismi grammaticali tipici dell'italiano parlato: questi prevedono che quando l'oggetto viene anteposto, il verbo venga accompagnato da un pronome clitico (negli esempi: \"la\", \"gli\").\nDei costrutti del genere si ottengono con i pronomi personali e i clitici \"ci\" e \"ne\": \"A Roma ci vado; di tempo ne ho abbastanza; a te ci penso subito; a noi ci piace; alle bambine gli facciamo un regalo\". Si parla di dislocazione a sinistra con la \"ripresa del clitico\": in questi casi viene formato un costrutto ridondante: il complemento viene infatti indicato due volte. Questa soluzione viene scelta assai spesso.\nLe ragioni della dislocazione a sinistra.\nLa dislocazione a sinistra (soprattutto quella con la ripresa del pronome) \u00e8, in italiano, uno dei mezzi pi\u00f9 efficaci per mettere in evidenza una parte dell'enunciato (negli esempi: \"la mela; a lui\"). Questa parte del costrutto costituisce, secondo Gaetano Berruto, il \"centro di interesse comunicativo della frase\". Il complemento anteposto pu\u00f2, ad esempio, indicare il tema della conversazione.\nLa specificazione ridondante dell'oggetto, similmente, riguarda il fenomeno opposto a quello in questione, chiamato dislocazione a destra.\nGiacch\u00e9 il doppio uso del pronome viene comunemente stigmatizzato, \u00e8 chiaro che questo viene limitato ad alcuni registri linguistici pi\u00f9 bassi.\nCostrutti sintattici con la dislocazione a sinistra.\n\"A me mi\" costituisce sicuramente l'esempio pi\u00f9 classico di dislocazione a sinistra con ripresa del clitico (\"mi\"): \u00e8 un fenomeno molto diffuso e quindi particolarmente adatto a esemplificare i vari costrutti sintattici con la dislocazione.\nL'espressione \"a me mi\" ricorre nel discorso quasi sempre all'inizio di una proposizione oppure, pi\u00f9 raramente, subito dopo il soggetto:\nIl pronome sta normalmente per il complemento di termine: \"a me mi pare\", \"a me mi piace\", ecc., ma sporadicamente anche per esprimere il complemento oggetto:\nIn questo caso, la costruzione sar\u00e0 particolarmente stigmatizzata.\nFra i pronomi \"me\" e \"mi\" possono trovarsi intercalati altri sintagmi: \"a me non mi piace\", \"a me il professore mi ha dato un sette e mezzo\", ecc.\nCorrettezza grammaticale.\nLa ripresa del clitico viene spesso considerata come uno degli errori pi\u00f9 comuni della lingua italiana e ricorre talora nello scritto e nel parlato pi\u00f9 pianificato con fini parodici. La ripresa del clitico viene talvolta chiamata con il termine, piuttosto dispregiativo, di uso pleonastico del pronome. Va per\u00f2 detto che l'accostamento dei due pronomi col medesimo significato si pu\u00f2 riscontrare, a seconda del contesto, in molti autori classici della lingua italiana. In effetti, non esiste regola che vieti la ripetizione successiva di pi\u00f9 parole con il medesimo significato: in alcuni dialetti, come in toscano il raddoppiamento del pronome personale dativo \u00e8 un fenomeno morfologico piuttosto frequente e non viene considerato come un pleonasmo scorretto; in genovese, alla seconda persona singolare, \u00e8 di regola: \"ti t'\u00ea\" ('tu sei'). Il fenomeno \u00e8 perfettamente normale anche nella lingua spagnola (\"a m\u00ed me gusta\"); in italiano non \u00e8 considerato un errore da tutti i grammatici.\nAnche il linguista Aldo Gabrielli scrive in proposito: \u00abNon \u00e8 errore, non \u00e8 da segnare con matita blu, e nemmeno con matita rossa. Qui pure si tratta semplicemente d'un di quei casi in cui la grammatica concede l'inserzione in un normale costrutto sintattico di elementi sovrabbondanti al fine di dare alla frase un'efficacia particolare, un particolare tono. \u00c8 insomma uno dei tanti accorgimenti stilistici di cui tutte le lingue fanno uso\u00bb.\nSecondo Giovanni Nencioni, presidente onorario dell'Accademia della Crusca, non si tratterebbe di una ripetizione, la quale implica identit\u00e0 con l'elemento ripetuto, n\u00e9 di un riempitivo, il quale implica superfluit\u00e0 e inutilit\u00e0.\nLa costruzione \u00e8 da considerarsi corretta nell'italiano parlato pi\u00f9 spontaneo, come quello riprodotto in questo famoso esempio letterario:\nLa sua opportunit\u00e0 va in ogni caso giudicata in base al contesto (registro linguistico, tipo di testo, ruolo del parlante nella conversazione, grado di pianificazione dell'enunciato, ecc.)."}
{"id": "1687519", "revid": "120458475", "url": "https://it.wikipedia.org/wiki?curid=1687519", "title": "Sogno (ma forse no)", "text": "Sogno (ma forse no) \u00e8 una commedia in un atto unico scritta da Luigi Pirandello nel periodo compreso tra la fine del 1928 e l'inizio del 1929.\nL'11 gennaio del 1936 fu trasmessa per radio dell'EIAR (Ente Italiano Audizioni Radiofoniche).\nFu rappresentata la prima volta il 22 settembre del 1931 su traduzione portoghese di Caetano de Abreu Beir\u00e3o con il titolo \"Sohno (mas talvez nao)\" a Lisbona e in Italia, per la prima volta il 10 dicembre 1937 a Genova, al Teatro \"Giardino d'Italia\", dalla Filodrammatica del Gruppo Universitario di Genova.\nIl tema del sogno era stato gi\u00e0 trattato da Pirandello nella novella \"La realt\u00e0 del sogno\" nel 1937 ma con un'argomentazione diversa: nella novella i due ambiti del sogno e della realt\u00e0 sono separati, nella commedia invece si intrecciano in modo inscindibile.\nTrama.\nPi\u00f9 che l'argomento della commedia Pirandello sembra invece interessato a rendere scenograficamente sul palcoscenico l'atmosfera onirica che accompagna lo svolgersi dell'atto unico. Le annotazioni dell'autore riguardo alle scene e ai dialoghi sono quantitativamente maggiori, e verrebbe da dire qualitativamente migliori dal punto di vista della ricostruzione scenica, del testo vero e proprio della commedia. Si pu\u00f2 affermare che in questa commedia Pirandello \u00e8 pi\u00f9 pittore che scrittore e la critica teatrale ha riconosciuto nella scenografia del \"Sogno\" dei veri e propri tratti espressionistici.\nUna giovane ed affascinante donna si sta stancando del suo amante e si sente invece nuovamente attratta da un precedente innamorato, allontanatosi ed ora tornato ricchissimo da lontani ed esotici paesi. Nel sogno, o piuttosto nell'incubo, la giovane vede se stessa strozzata dall'amante ingelosito che sulla morbida carne del suo collo traccia con le sue mani un solco livido come una sorta di collana, ben diversa da quella che la donna aveva ammirato e desiderato nella vetrina di un gioielliere.\nLa donna si sveglia sospirando dal sollievo di essere uscita dall'incubo, quando la cameriera le porta una scatola che, mandata dal ricchissimo ex amante, contiene proprio la collana da lei tanto desiderata.\nViene a visitarla l'amante geloso che le racconta di essere contrariato perch\u00e9 avrebbe voluto farle una sorpresa regalandole la collana di perle ma che il gioielliere l'aveva gi\u00e0 venduta a qualcuno... La giovane fa finta di nulla e avvia un dialogo che sembra inizi a ripercorrere lo stesso tragitto del sogno (ma forse no)."}
{"id": "1687521", "revid": "88812", "url": "https://it.wikipedia.org/wiki?curid=1687521", "title": "Sogno, ma forse no", "text": ""}
{"id": "1687526", "revid": "767487", "url": "https://it.wikipedia.org/wiki?curid=1687526", "title": "Angelo Bo", "text": ""}
{"id": "1687527", "revid": "1731124", "url": "https://it.wikipedia.org/wiki?curid=1687527", "title": "Carrozza Centoporte", "text": "Le carrozze Centoporte sono carrozze delle ferrovie italiane che prestarono servizio tra il 1928 e gli anni ottanta nel parco delle FS (Ferrovie dello Stato).\nStoria.\nCostruite in versione a 3 (Tipo 1929R e Tipo 1931R) e 4 assi (Tipo 1928R, Tipo 1933R, Tipo 1949R), tali carrozze erano progettate per treni locali con forte affollamento e, come tanti rotabili dell'epoca accomunati da uno schema concettualmente derivato dalle diligenze, risultavano caratterizzate da numerose porte per ogni fiancata (fino a dieci nel caso di alcune vetture a 4 assi) allo scopo di favorire la rapida salita e discesa dei passeggeri. Undici vetture furono trasformate in carrozze semipilota (6 di Tipo 1928RT e 5 di Tipo 1929RT).\nLe centoporte furono tra le prime carrozze italiane a cassa metallica, anche se ottenute dalla trasformazione di carrozze con cassa a legno preesistenti (Tipo 1906 e Tipo 1910 per le 4 assi e carrozze appartenute alla Rete Adriatica per le 3 assi). I sedili interni, in legno, offrivano 78 posti (nel caso della pi\u00f9 diffusa serie Bz 36.000). Il riscaldamento era a vapore o elettrico.\nLe prime vetture avevano la coloritura \u00abverde vagone\u00bb, mutata a partire dal 1935 nel classico schema \u00abcastano-Isabella\u00bb e ulteriormente semplificata a \u00abcastano\u00bb a partire dal 1963; successivamente assunsero la coloritura \u00abgrigio ardesia\u00bb introdotta intorno alla met\u00e0 degli anni sessanta&lt;ref name=\"Carrozze FS/30-33\"&gt;&lt;/ref&gt;.\nDurante la seconda guerra mondiale varie Centoporte furono trasformate in carrozze-ospedale per il trasporto dei feriti (Tipo 1928RT). Alcune carrozze barellate furono successivamente usate per treni di pellegrini dirette verso santuari in Europa, e furono le uniche centoporte adibite a servizio internazionale.\nSopravvivono, dopo la radiazione, 52 esemplari a disposizione della Fondazione FS per l'effettuazione di treni storici, oltre ad un numero imprecisato di vetture cedute o acquistate da privati."}
{"id": "1687528", "revid": "1718925", "url": "https://it.wikipedia.org/wiki?curid=1687528", "title": "Marco Boncompagni Ludovisi Ottoboni", "text": "Biografia.\nFiglio del duca don Alessandro Boncompagni Ludovisi Ottoboni, V duca di Fiano, e della principessa donna Costanza Boncompagni Ludovisi, Marco nacque a Roma nel 1832.\nDopo la conquista di Roma, venne creato senatore del regno d'Italia (dal 9 novembre 1872) per il suo atteggiamento liberale nei confronti del nuovo stato oltre che per il proprio censo e prest\u00f2 giuramento il 16 dicembre 1872. Consultore della Consulta Araldica e Presidente della Giunta Permanente della medesima, fu cavaliere d'onore e devozione dell'Ordine di Malta (1855). Fu altres\u00ec membro della Congregazione Araldica Capitolina che il 17 gennaio 1854 lo iscrisse fra i \u201cnobili romani coscritti\u201d come appartenente a famiglia principesca romana che annover\u00f2 fra i suoi componenti un Sommo Pontefice (Alessandro VIII).\nFu consigliere comunale a Roma, e fece parte della commissione che valut\u00f2 il piano regolatore del 1883.\nPer far fronte alle esigenze della sua casata, pur mantenendo per s\u00e9 e per i propri eredi il titolo di duca di Fiano, vendette i terreni del paese in suo possesso al costruttore Carlo Menotti, assieme al locale castello.\nSpos\u00f2 nel 1857 donna Giulia Boncompagni Ludovisi (1839-1897), dalla quale ebbe due figlie: Costanza maritata al principe Mario Ruspoli e Luisa maritata al conte Carlo Rasponi."}
{"id": "1687529", "revid": "228587", "url": "https://it.wikipedia.org/wiki?curid=1687529", "title": "Guido Borromeo", "text": "Biografia.\nInfanzia ed educazione.\nFiglio del conte Vitaliano VIII Borromeo e di sua moglie, la marchesa Maria D'Adda, fu alunno dell'Almo Collegio Borromeo di Pavia.\nCarriera politica.\nVenne nominato senatore nel 1872.\nFu il Presidente del Consiglio Provinciale di Milano dal 1875 al 1883.\nMorte.\nIl Marchese mor\u00ec il 19 novembre 1890 a Nizza."}
{"id": "1687531", "revid": "599013", "url": "https://it.wikipedia.org/wiki?curid=1687531", "title": "Terza posizione (ideologia)", "text": "La terza posizione, anche nota come terza via fascista, terza via o terza alternativa, \u00e8 una definizione elaborata nella prima met\u00e0 del XX secolo negli ambienti del nascente movimento fascista, che si riferisce alla teorizzazione di un sistema politico, culturale, sociale ed economico alternativo a quelli capitalista e comunista.\nStoria.\nIl 23 marzo 1919 futuristi, nazionalisti, sindacalisti rivoluzionari, reduci della prima guerra mondiale ed altri fautori della nascita di un nuovo sistema politico alternativo ai vigenti, si riunirono a congresso a Milano in piazza San Sepolcro, elaborando un dal quale nacque il fascismo; dalla piazza in cui si tenne la riunione, il movimento prese il nome di \"sansepolcrismo\".\nLa constatazione di partenza fu che le monarchie liberali, le socialdemocrazie e le democrazie governanti in Europa fossero plutocrazie corrotte e decadenti, governate da sistemi colpiti da derive partitocratiche e massoniche. Obiettivo dei congressisti fu un sistema politico basato su principi di democrazia organica.\nIl pi\u00f9 rilevante difetto che riscontrarono nella democrazia sarebbe il paradosso insito in s\u00e9 stessa, ovvero: se la maggioranza delle persone desiderasse un governo antidemocratico, la democrazia \"democraticamente\" cesserebbe di esistere. Tuttavia, se a tale estinzione la democrazia si opponesse, cesserebbe di essere democrazia in quanto andrebbe contro alla volont\u00e0 della maggioranza. Quindi i sansepolcristi sostenevano che in pratica la democrazia non pu\u00f2 esistere, e che \u00e8 solo una teoria utopica. Per entrambi i casi dell'esempio, si citarono come validi gli esempi dei colpi di stato di tipo sudamericano, anche allora esistenti.\nIn secondo luogo si puntualizz\u00f2 un fattore semantico, nella loro visione troppo spesso volutamente frainteso: le parole \"democrazia\" e \"libert\u00e0\" non sono sinonimi. Molto spesso, sostennero, il travisamento della semantica porta a pensare che gli antidemocratici siano contrari alla libert\u00e0. In realt\u00e0 si presume che nessuno si dica contrario alla libert\u00e0 (se non in ambito restrittivo giudiziario).\nIn un sistema pu\u00f2 del resto esserci democrazia senza libert\u00e0, come pu\u00f2 esserci libert\u00e0 senza democrazia. Quindi, secondo i sansepolcristi, le dittature di tipo sudamericano altro non sono che fasi in cui democraticamente la maggioranza della popolazione desidera che il sistema democratico venga sospeso nel suo aspetto partitico. Questo carattere viene ripristinato allorquando democraticamente la maggioranza pende nell'altro senso. Una simile prospettiva non avrebbe dovuto rendersi necessaria per la nascente \"Terza via\": questa si imposta sul superamento del sistema partitocratico nella consapevolezza che per i problemi di una nazione non esistano soluzioni valide l'una quanto l'altra a seconda dei punti di vista (o meglio del punto di vista del partito a cui si appartiene), ma soltanto una migliore di tutte.\nLa terza via, secondo i suoi fondatori, avrebbe dovuto rappresentare una forma di governo al di sopra delle divergenti opinioni dei partiti. Questo certamente contrasta con la creazione di un partito, quale il congresso si propose alla fine. Ma essendo esso inserito in una nazione avente sistema partitico, un simile ente, un partito, era necessario onde poter ottenere il potere, salvo poi smantellarlo una volta assestato. Queste considerazioni vengono da un aspetto del sansepolcrismo, che \u00e8 riassunto nel famoso discorso di Benito Mussolini nella frase:\nIn effetti, in uno Stato come l'Italia, i poteri erano, allora come oggi, molti e diversificati, il che impediva un accentramento del potere in una sola persona.\nIl fascismo scaturito dal congresso di piazza San Sepolcro non si considerava quindi una crociana esigenza temporanea, ma a tutti gli effetti un nuovo sistema politico a s\u00e9 stante. Essi ritennero di aver finalmente creato la terza via, la soluzione ai problemi sociali creati dal capitalismo e a quelli di diritto e di ordine pubblico creati dal comunismo. Una via applicabile in ogni luogo e ogni tempo.\nCome \u00e8 noto tuttavia il modo in cui il Partito nazionale fascista govern\u00f2 l'Italia nel ventennio poco coincise con gli ideali proposti nel congresso di San Sepolcro, ma questo viene addebitato proprio al freno posto da quei poteri (la monarchia dei Savoia, l'Alta finanza, la massoneria, la Chiesa cattolica, i militari, la borghesia) verso i quali il fascismo aveva un debito di riconoscenza per averlo inizialmente favorito come scudo contro il bolscevismo. Dal ruolo che tali forze esercitavano, nel sistema sociale italiano, il successo del fascismo non poteva esulare: ci\u00f2 avvenne nel 1924-1926 con il sostegno ricevuto per l'omicidio Giacomo Matteotti, e vent'anni dopo con l'abbandono sub\u00ecto con l'ordine del giorno Grandi del 25 luglio 1943.\nSolamente nella sua fase crepuscolare della Repubblica Sociale Italiana, una volta fuori gioco molti di quei poteri ostracisti, si pot\u00e9 proporre argomentazioni pi\u00f9 ardite. I cardini su cui si rifond\u00f2 la politica fascista riprendendo le posizioni del sansepolcrismo furono originati dal sincretismo tra teorici comunisti quali Nicola Bombacci, economisti eretici quali Giuseppe Spinelli e Giuseppe Solaro, politici quali Angelo Tarchi e Stanis Ruinas, e un poeta, Ezra Pound. Essi furono:\nMa, a causa delle vicende della seconda guerra mondiale, quasi nulla fu possibile sperimentare. La Repubblica Sociale Italiana scomparve e con essa ogni velleit\u00e0 di terza via, il cui progetto fu portato avanti nel dopoguerra solo dal partito Movimento Sociale Italiano e altri gruppi minori ad esso collegati."}
{"id": "1687534", "revid": "69794", "url": "https://it.wikipedia.org/wiki?curid=1687534", "title": "Filippo Brignone", "text": "Biografia.\nPrese parte alle campagne del 1848, di Crimea, del 1859 e del 1860-61.\nNel 1862 fu commissario straordinario per la Sicilia, poi ispettore generale della fanteria. Fu deputato (cos\u00ec come il fratello Giuseppe) per cinque legislature (tra cui una nel Regno di Sardegna) e nominato senatore nel 1872.\nOnorificenze.\nIl suo comune natale gli ha dedicato la via in cui si trova la sua casa di nascita."}
{"id": "1687535", "revid": "1516087", "url": "https://it.wikipedia.org/wiki?curid=1687535", "title": "Dominion di Terranova", "text": "Il Dominion di Terranova (in inglese Dominion of Newfoundland) \u00e8 stato un dominion britannico dal 1907 (prima di questa data il territorio aveva lo status di colonia britannica) al 1949. Il Dominion di Terranova era situato nel nord-est del Nord America, lungo la costa atlantica e comprendeva l'isola di Terranova e la regione continentale del Labrador sulla penisola omonima. Il dominion si auto-govern\u00f2 dal 1907 al 1934, quando rinunci\u00f2 volontariamente all'auto-governo, ripristinando il controllo diretto di Londra (uno dei pochi paesi al mondo a rinunciare volontariamente). Tra il 1934 e il 1949 sei membri della Commissione di Governo (pi\u00f9 un governatore), amministrarono Terranova, fornendo rapporto al Dominions Office di Londra. Terranova rimase un Dominion fino a quando non ader\u00ec al Canada nel 1949, divenendo la decima provincia canadese.\nLe origini politiche.\nNel 1854 il governo britannico accord\u00f2 a Terranova una forma di autogoverno. Nel 1855, Philip Francis Little, nativo dell'Isola del Principe Edoardo ottenne la maggioranza parlamentare su Sir Hugh Hoyles e i conservatori. Little guid\u00f2 la prima amministrazione dal 1855 al 1858. Terranova respinse l'entrata nella confederazione del Canada nel 1869. Il Primo ministro canadese, Sir John Thompson, pi\u00f9 tardi arriv\u00f2 molto vicino a chiudere un negoziato per l'adesione di Terranova nella confederazione nel 1892.\nRimase una colonia fino al 26 settembre 1907 quando assieme alla Nuova Zelanda assunse lo status di Dominion. Successivamente Terranova inizi\u00f2 ad intessere negoziati per accordi commerciali con gli Stati Uniti, ma il governo britannico intervenne per bloccarli, dopo che il Canada ebbe sollevato delle ferme obiezioni.\nIl Dominion di Terranova visse la sua epoca d'oro sotto il Primo Ministro Sir Robert Bond (al potere dal 1900 al 1909).\nPrima Guerra Mondiale e immediato dopoguerra.\nTerranova ha combattuto con un proprio reggimento nella Prima guerra mondiale, il 1st Newfoundland Regiment. Il 1\u00ba luglio 1916, l'esercito tedesco spazz\u00f2 via la maggior parte di quel reggimento a Beaumont Hamel, il primo giorno sulla Somme. Il debito a Terranova per il reggimento perso durante la guerra port\u00f2 un certo prestigio al Dominion nel periodo post-bellico.\nNegli anni \u201820, alcuni scandali politici attraversarono il Dominion. Nel 1923, le autorit\u00e0 di Terranova arrestarono il primo ministro Sir Richard Squires con l'accusa di corruzione. Poco dopo, il governo Squires cadde. Squires torn\u00f2 poi al potere nel 1928, a causa dell'impopolarit\u00e0 dei suoi successori (Walter Stanley Monroe e Frederick C. Alderdice), ma si trov\u00f2 con un paese attanagliato dalla Grande Depressione.\nCi fu una disputa di confine con il Canada, per quanto riguardava il Labrador che si concluse in favore di Terranova con una sentenza del 1\u00ba aprile 1927. Il Quebec, insoddisfatto della sentenza, respinse a lungo il risultato.\nFine del governo responsabile.\nIl 5 aprile 1932, una folla di 10.000 persone marci\u00f2 sulla Colonial Building (sede della Casa dell'Assemblea), e costrinse Squires a fuggire. Squires perse le elezioni nel 1932. Il successivo governo, guidato ancora una volta da Alderdice, invit\u00f2 il governo britannico a riprendere il controllo diretto di Terranova fino a che non fosse diventata autosufficiente. Il Regno Unito, preoccupato per il rischio di indebitamento del Dominion in seguito alla guerra, istitu\u00ec una commissione, presieduta dal barone scozzese Amulree. Il suo rapporto, pubblicato nel 1933, valut\u00f2 in maniera pessima Terranova, sia in quanto alla cultura politica (corrotta), sia riguardo alle prospettive economiche (tetre), e sostenne la necessit\u00e0 di abolire il governo, per ritornare ad una Commissione del Governo Britannico.\nNel 1934, venne sospeso lo status di Dominion che comportava l'auto-governo di Terranova, e la Commissione ne prese il controllo. Il termine Dominion rimase solo nel nome.\nLa grave depressione economica dur\u00f2 fino allo scoppio della Seconda guerra mondiale nel 1939.\nSeconda Guerra Mondiale.\nLa posizione strategica di Terranova nella Battaglia dell'Atlantico, fece s\u00ec che gli alleati (in particolare gli Stati Uniti d'America) costruissero molte basi militari. Per un gran numero di lavoratori non qualificati rappresent\u00f2 la possibilit\u00e0 di un lavoro, soprattutto nel campo delle costruzioni. Il reddito nazionale raddoppi\u00f2 rapidamente e si assistette ad un boom economico, maggiormente concentrato luogo la Penisola di Avalon. Gli Stati Uniti divennero il principale fornitore, e crebbe l'influenza americana, soprattutto in conseguenza alla presenza militare e alle basi navali e aeree. La rinnovata prosperit\u00e0 di guerra concluse la lunga depressione e riapr\u00ec la questione dello status politico.\nIn molti a Terranova iniziarono a prospettare un'unione economica con gli Stati Uniti, il che non poteva che preoccupare il vicino Canada.\nLa Convention nazionale e il referendum.\nDopo la seconda guerra mondiale, nel 1946, un'elezione ebbe luogo per determinare la composizione della Convention nazionale di Terranova, che sarebbe stata incaricata di decidere il futuro del Paese. La Convention propose di indire un referendum per decidere se continuare con l'esperienza della Commissione o se ripristinare l'auto governo. Joseph R. Smallwood, il leader dei confederati, propose l'inclusione di una terza opzione: la confederazione con il Canada. La Convention declin\u00f2 la sua proposta, ma Smallwood raccolse in quindici giorni una petizione di 5.000 firme che invi\u00f2 a Londra attraverso il governatore. Il Regno Unito, insistendo che non avrebbe dato a Terranova ulteriore assistenza finanziaria, fece aggiungere per il voto la terza opzione di Smallwood. Dopo un lungo dibattito, un primo referendum ebbe luogo il 3 giugno 1948 col le tre opzioni: proseguire con la Commissione di governo, il ritorno allo status di Dominion, o l'adesione alla Confederazione canadese.\nIl risultato si dimostr\u00f2 inconcludente, con il 44,5% sostenere il ripristino della sovranit\u00e0 dello Stato, 41,1% per la confederazione con il Canada, e il 14,3% per la prosecuzione della Commissione di governo.\nTra il primo e il secondo referendum, i vescovi cattolici e i protestanti cercarono di far valere la propria influenza. I protestanti erano a favore dell'opzione per la Confederazione con il Canada e superavano in numero i cattolici per 2 a 1. Il secondo referendum del 22 luglio 1948, chiedeva di scegliere tra Confederazione e Dominion e si concluse con il 52% dei voti in favore per la Confederazione. Terranova si aggiunse al Canada il 31 marzo 1949."}
{"id": "1687536", "revid": "1337443", "url": "https://it.wikipedia.org/wiki?curid=1687536", "title": "Antonio Carra", "text": ""}
{"id": "1687539", "revid": "1573940", "url": "https://it.wikipedia.org/wiki?curid=1687539", "title": "Tim Mack", "text": "Biografia.\nCampione olimpico ad Atene 2004, lo stesso anno vinse le IAAF World Athletics Final saltando 6.01 metri.\nPrecedentemente, nel 2001, vinse la medaglia d'oro ai Goodwill Games di Brisbane, con la misura di 5.80 metri. Nel suo palmar\u00e8s figura anche un oro ai Campionati Indoor Statunitensi del 2002, con 5.70 metri."}
{"id": "1687541", "revid": "34862", "url": "https://it.wikipedia.org/wiki?curid=1687541", "title": "Timothy Mack", "text": ""}
{"id": "1687542", "revid": "123541438", "url": "https://it.wikipedia.org/wiki?curid=1687542", "title": "Carrozza Corbellini", "text": "Le carrozze Corbellini sono carrozze ferroviarie che furono costruite tra il 1948 e il 1963 in tre gruppi principali (Tipo 1947, Tipo 1951R e Tipo 1957R) e rimasero in servizio presso le FS fino agli anni ottanta. Il nome deriva da quello del ministro dei Trasporti nel periodo della ricostruzione post-bellica Guido Corbellini che, dopo averle progettate quando era Capo del Servizio Materiale e Trazione delle Ferrovie dello Stato, ne ordin\u00f2 la costruzione.\nStoria.\nInizialmente concepite come vetture di terza classe, furono riclassificate come vetture di seconda (o miste prima/seconda) a seguito dell'abolizione della terza classe in tutta Europa avvenuta nel 1956. Erano progettate per treni locali con forte affollamento, e caratterizzate da una doppia porta di accesso ad un vestibolo centrale. I sedili interni, in legno come sulle Centoporte ma ricoperti da una imbottitura sul poggiatesta e successivamente in alcuni esemplari anche sul piano di seduta, offrivano da 59 a 92 posti secondo il gruppo. Il riscaldamento era a vapore o elettrico. Le vetture ebbero, in epoche diverse, le tre classiche colorazioni castano Isabella (epoca III a), castano (epoca III b) e grigio ardesia (epoca IV).\nInizialmente le Tipo 1947 furono nella maggior parte costruite come carrozze a 2 assi; successivamente alcune vennero aggiornate utilizzando i carrelli provenienti da carrozze a carrelli di diverso tipo in demolizione e identificate come Tipo 1947T.\nLe Tipo 1951R erano derivate, come le Centoporte, da vecchie vetture a cassa in legno Tipo 1906 e Tipo 1910 riutilizzandone i telai. Le Tipo 1957R erano costruite allungando dei telai di carrozze Tipo 1910, cos\u00ec da incrementare la capienza massima fino a 92 passeggeri a sedere. Il tragico incidente di Voghera del 1962 evidenzi\u00f2 tuttavia alcuni limiti strutturali di questa tecnica, ponendo fine alla costruzione di altri esemplari. Nel 2016 sono state restaurate 4 carrozze a 2 assi, messe a disposizione dei treni storici organizzati da Fondazione FS Italiane.\nRimorchi per elettromotrici E.623 ed E.624.\nNegli anni '50 si sent\u00ec l'esigenza di aumentare il numero dei posti a sedere sulle elettromotrici E.623 ed E.624. A tale scopo alcune vetture a carrelli Tipo 1947 e Tipo 1951R furono dotate di condotte passanti per l'utilizzo in composizione. Nella circostanza si procedette anche alla costruzione ex novo di veicoli, sempre Corbellini, da destinare ai medesimi treni.\nFurono realizzate diverse serie di vetture Corbellini da inserire nelle composizioni di E.623 (per le linee varesine 634.000, 638.000, 669.000 (eB, pB, eAB)) e di E.624 (utilizzate sul nodo di Napoli 734.000, 735.000 (eB, pB)); per le E.624 alcune Tipo 1947 furono realizzate anche in versione semipilota (pBz 734.850 - 864).\nAgli inizi degli anni '80, con la dismissione delle E.624, 11 carrozze (di cui 2 semipilota) sono state vendute alla LFI di Arezzo, che nel corso degli anni le ha modificate e rese pi\u00f9 moderne, aumentando anche il numero dei posti a sedere."}
{"id": "1687544", "revid": "54253", "url": "https://it.wikipedia.org/wiki?curid=1687544", "title": "Francesco Olivucci", "text": "Biografia.\nDiplomato in Belle Arti presso l'Accademia di Ravenna sotto la direzione del professor Guaccimanni coltiva e sviluppa una spiccata vocazione artistica, che lo porta ad essere membro del Cenacolo artistico forlivese.\nSuoi sono i pannelli decorativi situati all'interno della raccolta denominata \"Armeria Albicini\", nel Palazzo del Merenda a Forl\u00ec, pannelli che Olivucci esegu\u00ec nel 1924 e che illustrano diversi giovani abbigliati ed armati con le medesime armi facenti parte della raccolta.\nA partire dal 1926, data della sua prima personale in Forl\u00ec, affronta incarichi pubblici sempre pi\u00f9 importanti: nel 1927 vince il concorso per la dipintura dello scalone d'onore di Palazzo Benzi a Forl\u00ec (ex Casa dell'Opera Balilla).\nNegli anni trenta inoltre decora il Salone del Fascio a Brisighella, restaura le pitture murali danneggiate dal terremoto in varie chiese dell'Irpinia e delle Marche, giunge secondo al prestigioso premio di Pittura S. Remo.\nAffresca la cappella, il refettorio e altri locali dell'Asilo Santarelli, vince il concorso per la decorazione del Salone d'onore del Palazzo della Prefettura a Forl\u00ec (ex Palazzo del Governo), realizzando una superficie affrescata di 150 m2 di grande potenza espressiva.\nNegli anni del secondo conflitto mondiale Olivucci realizza una splendida serie di incisioni ispirate ai temi della guerra e della Resistenza che, esposte in Palazzo Albertini a Forl\u00ec nel 1975, vengono successivamente donate all'Istituto Storico della Resistenza e dell'Et\u00e0 Contemporanea di Forl\u00ec, presso la cui sede dal dicembre 1999 costituiscono la mostra permanente \"Francesco Olivucci - Grafica della Resistenza\".\nSempre a Forl\u00ec, negli anni cinquanta l'artista realizza la \"Madonna della Ripa\", pittura a grandezza naturale situata nella strada omonima, il progetto per le cancellate della Cassa dei Risparmi di Forl\u00ec e l'affresco sul portale d'ingresso per il Palazzo della Previdenza Sociale, ora Banca di Forl\u00ec.\nAttivo come insegnante presso l'Istituto Professionale Melozzo e l'Istituto Tecnico Industriale Umberto I, coltiv\u00f2 anche interesse per la ceramica, l'architettura ed il restauro: suoi sono infatti la progettazione della chiesa di Alfero inaugurata nel 1963, la stele scultorea donata a San Benedetto in Alpe nel 1975 e gli interventi di restauro nella chiesa del Carmine a Forl\u00ec."}
{"id": "1687545", "revid": "729019", "url": "https://it.wikipedia.org/wiki?curid=1687545", "title": "Tranvia Padova-Malcontenta-Fusina", "text": "La tranvia Padova-Malcontenta-Fusina, con la diramazione Malcontenta-Mestre, era una tranvia extraurbana costruita per collegare in maniera capillare Padova, le frazioni e i paesi del circondario con Venezia. Elettrificata nel 1909, la linea caratterizz\u00f2 il panorama e l'economia della riviera del Brenta fino alla sua chiusura, avvenuta nel 1954.\nStoria.\nLa tranvia, detta anche \"il trenino del Brenta\", venne realizzata in tempo abbastanza breve: autorizzata dal Ministero per i lavori pubblici il 21 luglio 1884, la tratta Padova Santa Sofia-Ponte di Brenta fu attivata il 5 ottobre 1885, seguita rispettivamente l'11 e 14 ottobre dai tronchi Ponte di Brenta-Dolo e Dolo-Fusina; il 14 settembre 1885 la linea fu completata con la diramazione fra Malcontenta e Mestre.\nLa concessione venne rilasciata alla Societ\u00e0 delle Guidovie Centrali Venete (GCV) che era una azienda il cui controllo societario era in mano alla Societ\u00e0 Veneta di Padova.\nIn conseguenza dello sviluppo rapido delle esigenze di trasporto dell'area padovana, interessata da un crescente sviluppo industriale ed economico, nel 1906 gli azionisti della Societ\u00e0 Veneta approvarono un piano di potenziamento degli impianti che prevedeva la graduale adozione della trazione elettrica e un prolungamento urbano a Padova dalla stazione di Santa Sofia alla pi\u00f9 centrale piazza Garibaldi. Il Comune di Padova approv\u00f2 il passaggio dei binari sulle strade urbane, che iniziarono ad essere percorse dai convogli passeggeri a partire dal 19 maggio 1909, data ufficiale di avvio anche della trazione elettrica che tuttavia entr\u00f2 a pieno regime solo il 1\u00ba maggio 1910. La tratta urbana, parzialmente in comune con la tranvia Padova-Piove di Sacco, rimase tuttavia in esercizio per un tempo relativamente ridotto, essendo stata soppressa gi\u00e0 il 14 maggio 1928 per volere del Comune di Padova, causando sensibile calo dell'utenza; durante tale periodo il 1\u00ba dicembre 1919 venne soppressa la fermata urbana del ponte sul Piovego.\nNel 1927 venne approvato un progetto di variante, presentato il 2 novembre 1925, che prevedeva lo spostamento a Oriago del binario tranviario nella stazione della costruenda ferrovia Adria-Mestre; la fermata originaria di Oriago fu dunque soppressa nel 1931.\nRipreso il servizio dopo le interruzioni imposte dai danni subiti durante la seconda guerra mondiale, nel 1947 venne studiata la possibilit\u00e0 di filoviarizzazione della linea per permettere il prolungamento della relazione fino a Venezia, in piazzale Roma, sfruttando la rete filoviaria mestrina. Venne pertanto posato un breve tratto di bifilare su cui testare un prototipo di filobus realizzato dall'Officina Meccanica della Stanga.\nLe condizioni economiche erano nel frattempo profondamente mutate: l'avvento della motorizzazione privata e una politica a quel tempo non favorevole ai sistemi di trasporto rapido di massa condusse la Societ\u00e0 Veneta a valutare la sostituzione con autoservizio della tranvia, che fu ufficialmente soppressa il 1\u00ba febbraio 1954.\nCaratteristiche.\nLa linea da Padova a Fusina, dalla lunghezza complessiva di 34,5\u00a0km, si snodava prevalentemente su strade pubbliche, con un totale di 3,7\u00a0km in sede propria. Il binario, a differenza di quelli della rete urbana, era a scartamento ordinario di 1.445\u00a0mm, armato con rotaie Vignoles da 17\u00a0kg/m. La pendenza massima, imposta dalle rampe di accesso al ponte sul Brenta, raggiungeva il 35 per mille; il raggio minimo di curvatura era di 80 metri e la velocit\u00e0 massima dei convogli era, in origine, limitata a 20\u00a0km/h.\nLa tratta urbana inaugurata nel 1909 era armata con rotaie Phoenix da 42\u00a0kg/m, mentre il percorso extraurbano fu contestualmente rinnovato con l'adozione di rotaie analoghe alle precedenti ma pesanti 26\u00a0kg/m.\nPer la trazione elettrica, anche per motivi legati alla presenza di un'unica sottostazione da realizzarsi in quel di Padova che avrebbe dovuto alimentare l'intera rete, fu scelto l'inusuale sistema ad alta tensione in corrente alternata a 6.000 V, 25\u00a0Hz, in analogia a quanto da poco attuato sulla Ferrovia della Valle Brembana. L'esercizio fu avviato, non senza inconvenienti dato che si trattava di una delle prime utilizzazioni in Italia del sistema monofase ad alta tensione. Per ragioni legate alla sicurezza la tratta urbana da Padova Santa Sofia a piazza Garibaldi era tuttavia alimentata alla tensione standard di 600 V in corrente continua, imponendo il ricorso ad elettromotrici bicorrenti. Il tratto neutro di passaggio dalla bassa all'alta tensione era situato nella zona chiamata Stanga.\nIl deposito-officina utilizzato dal materiale a trazione elettrica fu attivato negli anni trenta in un'area adiacente a via Sografi; all'interno dello stesso i binari erano alimentati alla tensione di 300 V c.c.\nPercorso.\nIl principale terminale urbano delle Guidovie Centrali Venete era la stazione di Padova Santa Sofia, che sorgeva in via Morgagni di fronte all'autostazione in servizio fino al 2009, sull'omonima riviera presso la quale fino al 1883 attraccavano le barche con le merci provenienti da Venezia. Da questo impianto la linea per Bagnoli di Sopra si diramava seguendo la Circonvallazione Esterna, mentre quella per Piove di Sacco transitava per Via Sografi e quella per Fusina e Mestre seguiva l'itinerario per Via Gozzi, proseguendo parallelamente a Via Tommaseo poco distante da questa per poi immettersi in Via Venezia.\nDal 1909 al 1928 la relazione per Padova e Fusina utilizz\u00f2 inoltre, per il tratto di penetrazione urbana, le vie Giotto, Foscolo e Tommaseo, con capolinea in piazza Garibaldi.\nLa tratta urbana era interessata da un intenso movimento di carri merci grazie ai raccordi con il mercato ortofrutticolo, lo stabilimento Viscosa e soprattutto quello con l'Officina Meccanica della Stanga, il cui raccordo si diramava poco prima della omonima fermata.\nIl tracciato della tranvia, di 36\u00a0km fino a Fusina, seguiva prevalentemente la sede stradale per quasi tutto il percorso lungo la riviera del Brenta; solo per poco pi\u00f9 del 10% era in sede propria.\nLasciata la periferia di Padova, la tranvia seguiva inizialmente il percorso della via Noventana, servendo San Lazzaro, Ponte di Brenta e Noventa Padovana; scavalcato il Naviglio del Brenta veniva raggiunta la localit\u00e0 di Stra con un passaggio davanti alla ben nota Villa Pisani.\nDa qui la riviera del Brenta veniva seguita fino a Oriago servendo Barbariga, Fiesso d'Artico e Paluello per giungere a Dolo, servito dalle fermate \"Dolo Centro\" e \"Dolo tram\". L'importante cittadina di Mira, successiva localit\u00e0, era servita da ben quattro fermate.\nGiunta in prossimit\u00e0 di Oriago la tranvia incontrava la variante realizzata nel 1931: rispetto all'originario tracciato che si manteneva lungo la strada sulla riviera del Brenta, con un breve tratto in sede proprio che volgeva verso est veniva impegnato il sedime della nuova ferrovia Adria-Mestre, giungendo alla relativa stazione ferroviaria nella quale i binari 3, 4 e 5 erano elettrificati per il servizio tranviario; la linea si distaccava dalla ferrovia seguendo il tracciato di quella che in seguito sarebbe diventata via Veneto.\nSuperata la stazione di Malcontenta con la celeberrima Villa Foscari (il tratto di riviera in prossimit\u00e0 della stessa assume proprio il nome di via della Stazione) si raggiungeva Malconenta Bivio, da cui si diramava il tronco diretto a Mestre.\nGiunti a Fusina i convogli trovavano coincidenza con i battelli per Venezia gestiti dalla Societ\u00e0 Veneta Lagunare, anch'essa controllata dalla Societ\u00e0 Veneta.\nLa diramazione per Mestre correva sull'argine occidentale del canale Mestre\u2013Malcontenta e in origine era priva di fermate in considerazione della scarsa urbanizzazione dell'area che correva nella zona paludosa e malarica detta dei Bottenighi. Con la costruzione del quartiere di Marghera e la tombinatura del canale, l'argine divenne l'attuale via Fratelli Bandiera e il tram prese ad osservarvi una fermata chiamata Rana.\nIl capolinea dal lato di Mestre era posto alla fine di tale odierna strada, dal lato opposto rispetto alla stazione ferroviaria di Mestre: il collegamento con i capolinea delle tranvie urbane era possibile per mezzo di una passerella pedonale; solo nel 1933 tale zona pot\u00e9 essere raggiunta per via stradale.\nMateriale rotabile.\nLocomotive a vapore.\nLe Guidovie Centrali Venete disponevano, per l'esercizio a vapore delle proprie linee, di un parco relativamente omogeneo di locomotive cabinate a due assi di tipo tranviario con rodiggio 0-2-0t. Le prime 8 unit\u00e0, realizzate dalla Henschel &amp; Sohn di Kassel, erano numerate 171-178 (i nomi assegnati a tali unit\u00e0 erano rispettivamente \"Dolo\", \"Stra\", \"Bagnoli\", \"Conselve, Mira\", \"Ponte di Brenta\", \"Sillaro\" e \"Savena\") e furono immesse in servizio nel 1885 sulle relazioni Padova-Fusina/Mestre. Si trattava di locomotive leggere, di sole 19\u00a0t, che potevano esprimere una potenza di 84,5\u00a0kW. La velocit\u00e0 massima era di 30\u00a0km/h.\nL'apertura della linea per Bagnoli di Sopra comport\u00f2 l'acquisto, nel 1886, di ulteriori unit\u00e0 che vennero acquistate in numero di 9 (gruppo 179-187) per l'utilizzo, oltre che su tale relazione, anche sulla tranvia Bologna-Imola, inaugurata nel medesimo anno. Il lotto fu diviso fra due costruttori: le unit\u00e0 179-184 furono fornite dalla stessa Henschel &amp; Sohn, mentre le successive unit\u00e0, destinate alla linea emiliana, vennero realizzate dalla Maschinenfabrik Emil Kessler, di Esslingen; agli esemplari 180, 181, 184 e 187 risultano assegnati i nomi di \"Noventa\", \"Oriago\", \"Cartura\" e \"Abano\".\nL'apertura dell'altra tranvia patavina, la Padova-Piove di Sacco, comport\u00f2 l'acquisto di ulteriori due unit\u00e0, numerate 188-189, del tutto analoghe alle precedenti ma costruite dalla Societ\u00e0 Italiana Ernesto Breda.\nLe locomotive citate vennero rinumerate dopo il 1915 e inserite nei gruppi 140-154 e 160-162. A tali unit\u00e0 si aggiunse in seguito la locomotiva n.23, a sua volta rinumerata 263, proveniente dalla ferrovia Vicenza-Schio e trasferita in seguito sulla San Giorgio di Nogaro-Cervignano.\nLa locomotiva rinumerata 149 fu ceduta nel 1950 alla Ferrotramviaria, per il traino dei treni cantiere dell'allora costruenda ferrovia Bari-Barletta.\nElettromotrici e rimorchiate.\nLa prima dotazione di materiale a trazione elettrica, destinato al servizio sulla linea di Malcontenta, era costituita da 10 elettromotrici e 5 rimorchiate a carrelli di costruzione MAN con parte elettrica AEG/Thomson Houston; le motrici, dalla caratteristica cassa in teak, vennero immatricolate come 001-010, presentavano un rodiggio Bo'-2, pesavano 30\u00a0t e raggiungevano la velocit\u00e0 massima di 40\u00a0km/h. L'azionamento era bitensione 600\u00a0V c.c. /6000\u00a0V, 25\u00a0Hz c.a..\nNel 1910 si aggiunsero al parco altre 4 elettromotrici, leggermente pi\u00f9 potenti e con entrambi i carrelli motori (rodiggio Bo'Bo'), immatricolate 041-044.\nUn nuovo gruppo si aggiunse poi nel 1928/29, costituito dalle 4 elettromotrici 021-024, dotate del medesimo rodiggio della prima serie ma realizzate dall'Officina Meccanica della Stanga, con azionamenti CGE.\nPer il traffico merci la SV ordin\u00f2 nel 1926 alla Carminati &amp; Toselli 3 locomotive a carrelli con cabina centrale in grado di trainare convogli da 600\u00a0t. Utilizzate sovente anche nel servizio passeggeri, tali unit\u00e0 furono affiancate nel 1928 da ulteriori 3 locomotive analoghe andando a costituire il gruppo E.401-406. Alla chiusura delle \"Guidovie\" numerose unit\u00e0 del gruppo furono cedute alla Societ\u00e0 per le Tranvie Elettriche di Terni (STET) per l'esercizio sulla linea Terni-Ferentillo e per le manovre all'interno delle acciaierie di Terni; una di esse ed \u00e8 stata oggetto di un restauro estetico nel 2008.\nCarrozze viaggiatori.\nCome materiale rimorchiato le Guidovie Centrali Venete disponevano in origine di 42 vetture di cui 8 a terrazzini, tutte miste di prima e terza classe o di sola terza classe, di differenti lunghezze e capacit\u00e0. A tali veicoli si aggiunsero le rimorchiate consegnate assieme ai diversi gruppi di elettromotrici consegnati a partire dal 1909.\nAlla chiusura delle linee venete 11 di tali rimorchiate (unit\u00e0 162\u00f7171 e 175) furono cedute alla Societ\u00e0 Romana per le Ferrovie del Nord (SRFN) per il servizio sulla linea Roma-Civitacastellana-Viterbo; una di tali unit\u00e0 fu in seguito acquisita dal Comitato per la Storia di Ferrovie e Tranvie (CSFT) di Bologna."}
{"id": "1687546", "revid": "1337443", "url": "https://it.wikipedia.org/wiki?curid=1687546", "title": "Luigi Agostino Casati", "text": "Figlio del senatore Gabrio Casati e Luigia Bossi, divenne anch'egli senatore (XI legislatura). I suoi resti mortali riposano presso il monumentale Mausoleo Casati nel cimitero urbano di Muggi\u00f2 (Monza e Brianza)."}
{"id": "1687549", "revid": "767487", "url": "https://it.wikipedia.org/wiki?curid=1687549", "title": "Raffaele Cassitto", "text": "Biografia.\nFiglio di Francesco Paolo e Irene Gasparri, Raffaele Cassitto appartenne a nobile famiglia irpina originaria di Bonito e di ascendenza tedesca che diede i natali a molti uomini illustri tra cui gli zii paterni Luigi Vincenzo, Giovanni Antonio, e Federico, il primo eminente teologo domenicano, il secondo letterato e giurista e il terzo noto economista.\nLaureato in giurisprudenza, fu imprigionato per motivi politici assieme al padre che, gi\u00e0 sostenitore della Repubblica Napoletana del 1799, anim\u00f2 con i fratelli Salvatore e Giulio anche i moti del 1820 fondando la \"vendita\" Vita Premiata.\nRaffaele Cassitto fu poi scarcerato nel 1824, ma per le traversie sofferte dovette vendere tutti i suoi beni, ritirandosi in meditazione per quindici anni ad Alberona, sui monti della Daunia.\nTornato alla vita attiva fu socio dell'Accademia Reale delle Scienze e membro della Societ\u00e0 Economica di Capitanata, dal 1832 al 1837 di consigliere distrettuale mentre nel 1846 venne nominato consigliere d'Intendenza a Foggia in Capitanata e poi a Potenza - ove diede esempio di abnegazione in occasione del terremoto del 1857 - venendo quindi nel 1859 destinato a Napoli presso il Ministero dell'interno e poi nominato dalla Regia Luogotenenza nel 1861 dapprima governatore della Calabria Ultra e poi prefetto di Reggio di Calabria.\nNel 1861 fu nominato Commendatore ed insignito della croce di cavaliere di S. Maurizio e Lazzaro.\nNel 1862 per motivi di salute e familiari si pose in aspettativa, ma per le sue qualit\u00e0 fu richiamato in servizio poco dopo e venne destinato a Noto come Prefetto ricoprendo poi lo stesso incarico a Pesaro, Grosseto, Massa Carrara e Benevento (1870-1872).\nCostretto dalla malferma salute, nel luglio 1872 si pose nuovamente in congedo e pochi mesi dopo ebbe per alti meriti la nomina a Senatore del Regno, ma colpito da apoplessia si ritir\u00f2 dapprima in Napoli e poi a Portici, dove mor\u00ec a seguito di un secondo attacco."}
{"id": "1687550", "revid": "287204", "url": "https://it.wikipedia.org/wiki?curid=1687550", "title": "Jurgen Schult", "text": ""}
{"id": "1687552", "revid": "339392", "url": "https://it.wikipedia.org/wiki?curid=1687552", "title": "Sergej Klyugin", "text": ""}
{"id": "1687553", "revid": "2076670", "url": "https://it.wikipedia.org/wiki?curid=1687553", "title": "WordNet", "text": "WordNet \u00e8 un database semantico-lessicale per la lingua inglese elaborato dal linguista George Armitage Miller presso l'Universit\u00e0 di Princeton, che si propone di organizzare, definire e descrivere i concetti espressi dai vocaboli.\nL'organizzazione del lessico si avvale di raggruppamenti di termini con significato affine, chiamati \"synset\" (dalla contrazione di \"synonym set\"), e del collegamento dei loro significati attraverso diversi tipi di relazioni chiaramente definite. All'interno dei synset le differenze di significato sono numerate e definite.\nIl lessico \u00e8 disponibile gratuitamente on-line e il medesimo metodo \u00e8 stato applicato anche alle varie lingue europee nell'ambito del progetto EuroWordNet, finanziato dalla Comunit\u00e0 europea (1996-1999). Il lessico per la lingua italiana \u00e8 stato sviluppato dall'Istituto di linguistica computazionale del CNR a Pisa (diversamente dal suo omologo da cui trae l'idea non \u00e8 pubblicamente scaricabile).\nNel 2006 il database per la lingua inglese conteneva circa 150.000 parole organizzate in pi\u00f9 di 115.000 \"synset\", la maggior parte dei quali sono connessi ad altri \"synset\" da relazioni semantiche.\nWordNet attualmente \u00e8 usato nel ramo informatico (in particolar modo nelle universit\u00e0), per lo sviluppo di sistemi WSD Word sense disambiguation.\nClassificazione.\nLe relazioni semantiche variano in funzione del tipo di parola e includono:"}
{"id": "1687558", "revid": "1305772", "url": "https://it.wikipedia.org/wiki?curid=1687558", "title": "Iris (Goo Goo Dolls)", "text": "Iris \u00e8 un singolo del gruppo musicale statunitense Goo Goo Dolls, pubblicato il 7 aprile 1998 come terzo estratto dalla colonna sonora del film \"City of Angels - La citt\u00e0 degli angeli\" e come primo estratto dal sesto album in studio \"Dizzy Up the Girl\".\nSi tratta del brano di maggior successo dei Goo Goo Dolls, contribuendo a lanciare la loro popolarit\u00e0 nel mondo. Ha raggiunto la vetta della Hot 100 Airplay, la classifica dei brani maggiormente passati in radio negli Stati Uniti, mantenendola per un totale di 18 settimane (un record ineguagliato). \u00c8 inoltre uno dei pezzi pi\u00f9 celebri in cui figura il mandolino, qui suonato dal turnista Tim Pierce.\n\u00c8 stata candidata ai Grammy Awards del 1999 in qualit\u00e0 di \"Canzone dell'anno\", \"Registrazione dell'anno\" e \"Miglior interpretazione vocale di un gruppo\", senza tuttavia trionfare in nessuna di queste categorie.\nI Goo Goo Dolls hanno suonato il brano al Madison Square Garden il 20 ottobre 2001, durante lo speciale Concerto per New York City in favore delle vittime degli attentati dell'11 settembre.\nVH1 l'ha classificata alla posizione numero 54 nella lista delle \"100 migliori canzoni degli ultimi 25 anni\" (nel 2003) e alla numero 66 in quella delle \"100 pi\u00f9 grandi canzoni d'amore\".\nDescrizione.\nPensata appositamente per \"City of Angels - La citt\u00e0 degli angeli\", la canzone \u00e8 stata scritta sotto il punto di vista del personaggio interpretato da Nicolas Cage. Nel film, quest'ultimo \u00e8 un angelo mandato sulla Terra per assistere gli esseri umani nel momento del loro passaggio dalla vita terrena all'aldil\u00e0, ma quando finisce per innamorarsi di una donna (interpretata da Meg Ryan) si trova costretto a dover scegliere tra l'amore e la vita eterna. Il cantante John Rzeznik, autore del brano, ha cos\u00ec spiegato in un'intervista del 2013:\nIl titolo della canzone \u00e8 stato ispirato dal nome della cantante country Iris DeMent, notato da Rzeznik mentre stava leggendo una rivista. Il nome pu\u00f2 inoltre essere interpretato come un possibile riferimento alla figura mitologica di Iris, messaggera degli dei e personificazione dell'arcobaleno.\nAccoglienza.\nAl momento della sua uscita, \"Iris\" era il secondo di una serie di successi estratti dalla colonna sonora del film \"City of Angels\", dalla quale era stato tratto per primo \"Uninvited\" di Alanis Morissette. La canzone ha debuttato alla posizione numero 66 della Hot 100 Airplay il 18 aprile 1998, raggiungendo la prima posizione nell'agosto dello stesso anno e rimanendovi per 18 settimane non consecutive, a causa dell'intervallo di una sola settimana sul podio di \"I Don't Want to Miss a Thing\" degli Aerosmith. Il singolo ha debuttato nella Billboard Hot 100, la principale classifica statunitense dei singoli, direttamente alla posizione numero 9 nel mese di dicembre, per poi scendere nelle settimane successive quando la canzone ha perso il dominio della prima posizione nella Hot 100 Airplay. Il brano non \u00e8 potuto entrare nei mesi precedenti nella Billboard Hot 100 perch\u00e9 prima del dicembre 1998 non era permesso ai singoli privi di un CD vendibile nei negozi di scalare questa classifica. La posizione pi\u00f9 bassa rispetto alla classifica radiofonica e la breve permanenza nella Billboard Hot 100 \u00e8 dovuta quindi al fatto che il singolo \u00e8 potuto entrare in classifica solo quando il passaggio radiofonico ha iniziato a scemare (stessa sorte \u00e8 toccata in quel periodo a \"Thank U\" di Alanis Morissette e \"Are You That Somebody?\" di Aaliyah). La canzone ha inoltre raggiunto la posizione numero 9 della Mainstream Rock Songs ed il primo posto della Alternative Songs, diventando il secondo singolo della band a toccare la vetta di tale classifica dopo \"Name\" del 1995. \u00c8 stato certificato disco di platino dalla RIAA per le vendite di oltre un milione di copie in formato digitale il 18 agosto 2008.\nAl di fuori degli Stati Uniti, la canzone \u00e8 stata pubblicata come singolo acquistabile nei negozi. In Canada ha raggiunto il primo posto, cos\u00ec come in Australia, dove \u00e8 rimasto alla prima posizione per 5 settimane consecutive ed ha passato 33 settimane in classifica. In Nuova Zelanda il singolo ha debuttato alla posizione numero 16, ma ha passato solo due settimane in classifica.\nAnche in Europa il singolo ha avuto molto successo, entrando nelle classifiche di molti paesi. In Italia ha raggiunto la prima posizione, mentre nelle Fiandre e nei Paesi Bassi \u00e8 arrivato rispettivamente fino al terzo e al nono posto. Nel Regno Unito \u00e8 invece risultato costantemente nella classifica dei singoli pi\u00f9 venduti: ha raggiunto la posizione numero 26 della Official Singles Chart nel luglio del 1999, per poi rientrare in classifica diverse volte nel corso degli anni, fino ad arrivare alla terza posizione nell'ottobre del 2011 (a pi\u00f9 di dieci anni di distanza dalla sua pubblicazione), in seguito al suo utilizzo nell'edizione locale di \"X Factor\".\nVideo musicale.\nIl videoclip, diretto da Nancy Bardawil, \u00e8 stato trasmesso per la prima volta l'11 maggio 1998. Il video raffigura John Rzeznik sul tetto di un grattacielo, mentre osserva la vita delle persone da un telescopio. Vengono anche mostrati i Goo Goo Dolls al completo mentre eseguono il brano dentro un tunnel. Esiste una seconda versione del video in cui, attraverso la lente del telescopio utilizzato da Rzeznik, appare Nicolas Cage in alcune scene di \"City of Angels\"."}
{"id": "1687564", "revid": "84184", "url": "https://it.wikipedia.org/wiki?curid=1687564", "title": "Bernasconi", "text": ""}
{"id": "1687565", "revid": "84184", "url": "https://it.wikipedia.org/wiki?curid=1687565", "title": "Francesco Conforti", "text": "Biografia.\nOrdinato sacerdote, giureconsulto molto competente in materie civili ed ecclesiastiche, nel 1771 si trasfer\u00ec a Napoli e pubblic\u00f2 in latino un testo di teologia dedicato a Bernardo Tanucci (il ministro del Regno di Napoli teorico della superiorit\u00e0 dello Stato sulla Chiesa). La difesa dei diritti della Corona nelle questioni con la Santa Sede fu apprezzata dal governo, per cui Conforti venne nominato \"teologo di corte, regio censore per la revisione dei libri stranieri\", e professore di storia all'universit\u00e0 di Napoli.\nNel 1780 pubblic\u00f2 il suo pi\u00f9 importante lavoro di diritto ecclesiastico, il saggio, noto come \"Antigrozio\", sul \"De imperio summarum potestatum circa sacra\" di Ugo Grozio, pubblicato assieme al commento del \"De jure plebis in regimine ecclesiastico\" di David Blondel.\nIl cambiamento politico nel Regno di Napoli, conseguente alla Rivoluzione francese, comport\u00f2 fra l'altro la destituzione del ministro degli Affari ecclesiastici Carlo de Marco, continuatore della politica del Tanucci, e l'abbandono della politica anticurialista della Corona. Nel 1796 Francesco Conforti venne addirittura imprigionato e privato dei suoi uffici con l'accusa di eccessiva liberalit\u00e0 come censore; venne liberato poco prima dell'invasione francese (23 gennaio 1799, 4 piovoso del nuovo calendario). Nella Repubblica Partenopea Francesco Conforti fu rappresentante del popolo e preposto al ministero degli interni, carica nella quale il 25 febbraio 1799 venne sostituito da Vincenzo De Filippis. In seguito alla restaurazione e alla reazione borbonica nel 1799, fu di nuovo arrestato e condannato al patibolo."}
{"id": "1687568", "revid": "118901243", "url": "https://it.wikipedia.org/wiki?curid=1687568", "title": "Parasite Dolls", "text": " \u00e8 una serie di tre OAV fantascientifici creati nel 2002 dalla AIC e dalla IMAGICA Entertainment. La serie ha collegamenti sia con Bubblegum Crisis che AD Police, ma non include personaggi di nessuna delle due opere. In Italia \u00e8 stata pubblicata in un unico DVD dalla \"One Movie\".\nTrama.\n2034 La \"Branch\" \u00e8 una sezione segreta dell\"'AD Police\" specializzata nei crimini che hanno a che fare con i robot umanoidi chiamati \"Boomers\". L'ufficiale della Branch \"Buzz\" \u00e8 costretto a fare i conti con i propri pregiudizi quando gli viene assegnato come partner proprio un boomer, l'ufficiale \"Michaelson\", scoprendo quanto sottile sia la linea fra gli esseri umani ed i robot. Insieme il loro compito \u00e8 di servire e proteggere i cittadini."}
{"id": "1687570", "revid": "1543377", "url": "https://it.wikipedia.org/wiki?curid=1687570", "title": "Edgarda Ferri", "text": "Biografia.\nEdgarda Ferri, mantovana, vive e lavora a Milano. Laureata in Giurisprudenza e appassionata di storia, \u00e8 giornalista professionista dal settembre 1965. Nel 1963 ha esordito col romanzo \"Ci diedero dodici ore\", vincitore del premio letterario \"La Parrucca\". Diciassette anni dopo ha scritto \"Dov'era il padre\", una serie di incontri con padri di noti e pericolosi terroristi (Rizzoli 1982, tre edizioni). Nel 1988 si \u00e8 aggiudicata il premio \"Walter Tobagi\" e la medaglia d'oro del premio letterario \"Maria Cristina\" per il libro \"Il perdono e la memoria\" (Rizzoli). Negli anni Novanta ha iniziato la pubblicazione di una copiosa serie di biografie: di donne famose quali Maria Teresa d'Austria, Giovanna la Pazza, Caterina da Siena, Letizia Bonaparte, Matilde di Canossa, Eloisa, Flavia Giulia Elena; di artisti come Piero della Francesca; di condottieri e architetti come Vespasiano Gonzaga. Tornata ad occuparsi di storia contemporanea, ha raccolto le testimonianze degli ultimi dieci giorni di guerra a Milano, ne \"L'alba che aspettavamo\" (Mondadori), e la vicenda sconosciuta di Orlando Orlandi Posti, uno studente romano ucciso alle Fosse Ardeatine, \"Uno dei tanti\" (Mondadori), ridotta in forma di dialogo e interpretata al Teatro Piccolo Eliseo di Roma da Fabrizio Gifuni e Piera Degli Esposti per la regia di Piero Maccarinelli. Ha pubblicato con la Casa Editrice Tre Lune \"Klimt, le donne, l'arte, gli amori\". Nel settembre 2013 ha pubblicato \"Il cuoco e i suoi re\" (Skira) e nel settembre 2014 \"Guanti bianchi\" (Skira).\nHa lavorato al \"Corriere d'Informazione\"; in seguito, ha scritto per lungo tempo sul \"Corriere della Sera\" e sul settimanale \"Gente\". Collabora al quotidiano \"La Repubblica\"."}
{"id": "1687571", "revid": "287204", "url": "https://it.wikipedia.org/wiki?curid=1687571", "title": "Sanya Richards-Ross", "text": "In carriera \u00e8 stata campionessa olimpica a e mondiale a dei 400 m piani, nonch\u00e9 due volte campionessa olimpica e quattro volte campionessa mondiale con la staffetta statunitense della 4\u00d7400 metri.\nAllenata da Clyde Hart, detiene dal 2006 il record nazionale dei 400 m piani e ha detenuto fino al 2019 il record nord-centroamericano della stessa specialit\u00e0. \u00c8 l'atleta che ha corso per il maggior numero di volte in carriera i 400 m sotto i 50 secondi, ben 49.\nBiografia.\nGli inizi.\nNata a Kingston, Giamaica, Sanya Richards lascia il suo paese d'origine all'et\u00e0 di 12 anni per trasferirsi con la famiglia negli Stati Uniti d'America, acquisendone la cittadinanza nel maggio 2002.\nFrequenta la \"St. Thomas Aquinas High School\" di Fort Lauderdale, Florida, aiutando la scuola durante la sua permanenza a conquistare quattro titoli statali e stabilendo il record della Florida sui 400 m piani. In questo periodo si diletta anche nella pallacanestro e diventa membro della \"National Honor Society\".\nNel luglio 2002 si mette in luce ai Mondiali juniores, svoltisi nella sua citt\u00e0 natale Kingston, vincendo una medaglia d'argento nei 400 m piani e una di bronzo sui 200 m piani.\n2003-2005: le prime affermazioni internazionali.\nNel 2003 ottiene la sua prima medaglia nella categoria seniores, conquistando l'oro ai Mondiali di Saint-Denis come componente della staffetta 4\u00d7400 m; la squadra, composta da Demetria Washington, Jearl Miles-Clark, Me'Lisa Barber e la stessa Richards vince in 3'22\"63, miglior tempo mondiale stagionale, davanti a Russia e Giamaica.\nIl 2004 \u00e8 l'anno del suo debutto olimpico; ai Giochi olimpici di Atene partecipa sia ai 400 m piani che alla staffetta 4\u00d7400 m. Nei 400 m conquista la finale ma deve accontentarsi del sesto posto con il tempo di 50\"19.\nNella staffetta, insieme alle connazionali DeeDee Trotter, Monique Henderson e Monique Hennagan, vince il titolo olimpico chiudendo la gara in 3'19\"01.\nLa prima medaglia individuale giunge nel corso dei Mondiali 2005 di Helsinki, nella sua specialit\u00e0, i 400 metri piani. Con 49\"74 la Richards vince la medaglia d'argento preceduta solamente dalla bahamense Tonique Williams-Darling.\nIl 19 agosto, in occasione del meeting di Zurigo e a pochi giorni di distanza dalla fine dei mondiali, la Richards realizza il suo nuovo primato personale sui 400 m, nonch\u00e9 miglior tempo mondiale stagionale, fermando il cronometro a 48\"92.\n2006: la conquista del jackpot della Golden League.\nNel 2006 vince tutte le sei gare della Golden League, assicurandosi cos\u00ec il \"jackpot\" destinato ai vincitori di tutte le prove della manifestazione, premio che divider\u00e0 con il connazionale Jeremy Wariner e il giamaicano Asafa Powell, anch'essi vincitori di tutte le prove stagionali della competizione.\nIl 16 settembre dello stesso anno ad Atene, in occasione della Coppa del mondo, stabilisce il nuovo record continentale nord-centroamericano dei 400 m piani con il tempo di 48\"70, battendo il precedente primato di Valerie Brisco-Hooks di 48\"83, che resisteva da ben 22 anni.\nA completare un'ottima stagione agonistica riceve dalla IAAF il prestigioso riconoscimento di atleta femminile dell'anno 2006.\nSul fronte degli studi, si laurea presso l'Universit\u00e0 del Texas ad Austin con una laurea in \"sistemi informativi e di gestione\".\n2007-2008: parziali delusioni a Osaka e Pechino.\nL'anno successivo, durante i \"trials\" statunitensi, manca la qualificazione ai mondiali nella sua specialit\u00e0, i 400 m piani, giungendo solo quarta. Ottiene invece la certezza di partecipare alla rassegna mondiale sui 200 m piani giungendo seconda.\nAi Mondiali di Osaka \u00e8 solamente quinta sui 200 m, ma vince nuovamente l'oro con la staffetta 4\u00d7400 metri statunitense; con un riscontro cronometrico di 3'18\"55, che rappresenta il miglior tempo stagionale, la staffetta (composta questa volta da DeeDee Trotter, Allyson Felix, Mary Wineberg e Sanya Richards) si impone davanti a Giamaica e Regno Unito.\nA fine stagione, dopo aver vinto tutte le sei gare previste dei 400 m piani, ottiene per la seconda volta la conquista del \"jackpot\" della Golden League, questa volta in condivisione con la russa Elena Isinbaeva. Nel corso dello stesso anno le viene diagnosticata la sindrome di Beh\u00e7et, una forma rara di vasculite che le causa problemi soprattutto nello svolgimento della sua attivit\u00e0 sportiva.\nAi Giochi olimpici del 2008 a Pechino si presenta da favorita dopo aver realizzato i migliori tempi stagionali sui 400 metri. In finale per\u00f2 conquista solamente il bronzo con il tempo di 49\"93, battuta dalla britannica Christine Ohuruogu, campionessa mondiale in carica, e dalla giamaicana Shericka Williams. Si rif\u00e0 vincendo la medaglia d'oro con la staffetta 4\u00d7400 m grazie ad una sua ottima ultima frazione, che permette alla sua squadra di sopravanzare e battere la Russia in 3'18\"54.\nIl 13 e 14 settembre partecipa alla World Athletics Final di Stoccarda realizzando una doppietta sui 200 e 400 m piani.\n2009: il primo titolo mondiale individuale.\nIl 2009 \u00e8 un anno di grandi soddisfazioni per Sanya Richards. In luglio, vincendo al Golden Gala di Roma i 400 m in 49\"46 (36\u00aa gara in carriera sotto i 50\"), batte il record della tedesca Marita Koch come atleta che ha corso pi\u00f9 volte la distanza in meno di 50 secondi.\nAi Mondiali di Berlino l'atleta statunitense ottiene finalmente il suo primo oro mondiale individuale vincendo i 400 m con il tempo di 49\"00, davanti alla giamaicana Shericka Williams e alla russa Antonina Krivo\u0161apka. Con le compagne di nazionale Debbie Dunn, Allyson Felix e Lashinda Demus ottiene il suo terzo oro mondiale in carriera nella staffetta 4\u00d7400 metri; il tempo di 3'17\"83 realizzatta dalla staffetta statunitense rappresenta anche il miglior tempo mondiale stagionale.\nIl 4 settembre al Memorial Van Damme di Bruxelles migliora il suo primato stagionale sui 400 m, fermando il cronometro a 48\"83, miglior prestazione mondiale stagionale, a soli 13/100 dal suo record continentale risalente a tre anni prima. Vincendo tutte le prove della Golden League, la Richards si assicura per la terza volta in carriera il \"jackpot\" della manifestazione, questa volta in condivisione con il mezzofondista Kenenisa Bekele e l'astista Elena Isinbaeva.\nA coronamento della sua stagione sportiva il 22 novembre viene premiata per la seconda volta come atleta femminile dell'anno, durante il \"World Athletics Gala\", evento organizzato dalla federazione internazionale di atletica al fine di celebrare i migliori atleti della stagione.\n2010-2011: l'infortunio e il ritorno alle gare.\nIl 26 febbraio 2010, con rito celebrato alla \"Hyde Park Baptist Church\" di Austin, convola a nozze con Aaron Ross, giocatore di football americano dei New York Giants.\n\u00c8 costretta a rinunciare a gran parte della stagione 2010 a causa di un infortunio al quadricipite che le impedisce di allenarsi. Torna l'anno successivo partecipando in aprile al \"Michael Johnson Invitational\" a Waco, Texas, vincendo in 52\"00 i 400 m piani, corsi per la prima volta dopo ben 10 mesi di assenza.\nIl 26 maggio torna a gareggiare in un appuntamento della Diamond League, prendendo parte ai 200 e 400 metri del Golden Gala di Roma. In entrambe le distanze si classifica 5\u00aa, facendo registrare i suoi primati stagionali con i tempi di 22\"88 e 50\"98.\nDopo aver gareggiato nel Prefontaine Classic a Eugene, piazzandosi 4\u00aa in 51\"78, prende parte ai campionati nazionali, validi come \"trials\" per i Mondiali dello stesso anno; avendo gi\u00e0 diritto a partecipare alla rassegna iridata sui 400 m piani, in qualit\u00e0 di detentrice del titolo, prende parte solamente alla gara dei 200 metri dei \"trials\", non andando oltre il 7\u00ba posto in 22\"68.\nContinua la stagione agonistica correndo al meeting Athletissima di Losanna (2\u00aa in 50\"61) e al London Grand Prix dove coglie la prima vittoria dell'anno in Diamong League, correndo in 49\"66, suo primato stagionale. Ai Mondiali di Taegu raggiunge la finale dei 400 m dove si classifica solo 7\u00aa con il tempo di 51\"32; pochi giorni dopo vince il suo quarto oro iridato nella staffetta 4\u00d7400 m con il tempo di 3'18\"09, insieme alle connazionali Allyson Felix, Jessica Beard e Francena McCorory."}
{"id": "1687572", "revid": "256896", "url": "https://it.wikipedia.org/wiki?curid=1687572", "title": "Festa di San Giorgio", "text": ""}
{"id": "1687583", "revid": "228587", "url": "https://it.wikipedia.org/wiki?curid=1687583", "title": "Gragnola (Fivizzano)", "text": "Gragnola \u00e8 una frazione del comune di Fivizzano, in provincia di Massa-Carrara.\nGeografia fisica.\nGragnola sorge nella piana situata alla confluenza del torrente Lucido nel torrente Aulella. La frazione \u00e8 situata a 8,7 km a sud di Fivizzano.\nStoria.\nLe prime notizie del borgo di Gragnola risalgono al X secolo quando il paese era un piccolo borgo sovrastato dal Castel dell'Aquila, che ancora oggi domina sull'abitato. All'epoca era un possedimento dei nobili Bianchi d'Erberia, Domini di Fosdinovo.\nNel 1317, Castruccio Castracani occup\u00f2 vari feudi della Lunigiana, tra cui Fosdinovo e centri come Gragnola, Tendola e Giucano gli si sottomisero spontaneamente. Nel 1320, ad ogni modo, Spinetta Malaspina il Grande li riconquist\u00f2 con l'aiuto di Cangrande I della Scala, ampliandosi anche sulla Lunigiana orientale, la Garfagnana e impadronendosi persino di Sarzana (dal 1334 al 1343, quando pass\u00f2 sotto il dominio pisano). Gragnola fu dunque sottoposta ai nobili di Fosdinovo, fin da quando, nel 1340, Faytino e Bernochino del fu Bernochio, a nome dei nobili di Erberia, cedettero Fosdinovo e i territori vicini a Spinetta dei Malaspina di Verrucola, per saldare un debito di cinquecento fiorini d'oro contratto con lo stesso Spinetta. Gragnola entr\u00f2 dunque nell'orbita del neonato Marchesato di Fosdinovo (1355), che nel 1359, alla morte di Gabriele Malaspina, venne spartito tra i fratelli di questi, Guglielmo e Galeotto Malaspina. In particolare, Gragnola spett\u00f2 a Guglielmo, la cui discendenza si estinse ben presto, nel 1374. Cos\u00ec, i suoi possedimenti, tra cui Gragnola, tornarono nelle mani dei discendenti di Galeotto, Spinetta e Leonardo Malaspina. In particolare spett\u00f2 a Leonardo, che, col nome di Leonardo I Malaspina, divent\u00f2 nel 1393 Marchese di Castel dell'Aquila.\nNel 1412 il castello di Olivola e tutti i possedimenti che appartenevano ai Marchesi Malaspina di Olivola andarono in mano dei Marchesi Malaspina di Fosdinovo e dei Marchesi Malaspina di Castel dell'Aquila (Gragnola), che da allora videro espandere il proprio dominio anche sui centri di Agnino, Bigliolo, Groppo S. Piero, Pulica e Pallerone, oltre che su Olivola stessa.\nNell'agosto del 1418 Antonio Alberico I Malaspina fu nominato comandante della truppa messa insieme dalla Repubblica fiorentina per punire i marchesi Malaspina di Castel dell'Aquila, autori della strage compiuta nei confronti dei marchesi Malaspina della Verrucola al fine di impossessarsi di quella signoria. Poco tempo prima, infatti, il Marchese di Castel dell'Aquila Leonardo II Malaspina, successore di Leonardo I, aveva ucciso il Marchese della Verrucola e il Marchese di Fivizzano, impossessandosi dei rispettivi marchesati. Ci\u00f2 aveva provocato lo sdegno della Repubblica Fiorentina (cui i Marchesi di Fivizzano erano raccomandati), che aveva deciso di mandare uomini e mezzi per togliere questi territori al Marchese usurpatore. Come conseguenza dell'eccidio, si erano inoltre ribellati a Leonardo II gli antichi vassalli dell'Aquila, di Gragnola, di Gassano, di Vezzanello e di Viano, che pertanto decisero di sottomettersi spontaneamente al Marchese di Fosdinovo Antonio Alberico I Malaspina. Leonardo II non avr\u00e0 discendenti maschi, quindi con la sua morte (avvenuta nel 1466, ormai spodestato da qualsiasi potere e possedimento) si estinse il ramo Malaspina dell'Aquila, con il completo ritorno del feudo sotto il Marchesato di Fosdinovo.\nNel 1445, alla morte di Antonio Alberico, divenne Marchese di Gragnola il secondogenito Lazzaro I. Nel 1451, alla sua morte, il titolo e il relativo Marchesato passarono al figlio Leonardo III Malaspina, i cui domini su Gragnola e Casola furono confermati nel 1467, quando si assistette alla suddivisione tra i 4 legittimi eredi di Antonio Alberico I Malaspina.\nNel 1482 la Repubblica Fiorentina indic\u00f2 il marchese di Fosdinovo Gabriele II Malaspina e il marchese di Gragnola Leonardo III Malaspina legittimi eredi di una parte del feudo di Fivizzano, che dal 1478 era entrata nell'orbita fiorentina: Agnino, Ceserano, Magliano e Soliera al Marchesato di Fosdinovo; Castigliocello, Lucignano, Monte dei Bianchi e Regnano al Marchesato di Gragnola. Tale cessione ai due Marchesi Malaspina era per\u00f2 vincolata dalla decisione dei due di non rivendicare i castelli di Fivizzano, Comano, Groppo S. Piero, Montechiaro, Sassalbo e la Verrucola, centri che si erano ribellati alla Repubblica Fiorentina e che erano stati sottomessi da questa.\nL'ultimo Marchese di Gragnola fu Cosimo Malaspina, che non ebbe discendenza maschile. Alla sua morte (1638), il Marchesato di Gragnola pass\u00f2 cos\u00ec al fratello Alessandro Malaspina. Anch'egli, per\u00f2, non aveva discendenza maschile e cos\u00ec nel 1642 dichiar\u00f2 che, quando sarebbe morto, l'eredit\u00e0 del Marchesato sarebbe dovuto passare in mano a Ferdinando II Granduca di Toscana. Ci\u00f2 per\u00f2 provoc\u00f2 lo sdegno dei Marchesi Malaspina di Olivola e di Verona, che rivendicarono per loro stessi un feudo retto fino ad allora dai discendenti di Antonio Alberico I Malaspina di Fosdinovo, antenato comune. La questione venne risolta solamente con la sentenza della Corte Aulica di Vienna, che, contro la volont\u00e0 di Alessandro Malaspina e contro i reclami degli altri Marchesi, stabil\u00ec che il Marchesato di Gragnola sarebbe dovuto andare in mano al primo ramo di Fosdinovo, ossia ai Marchesi di Fosdinovo, discendenti di Gabriele II Malaspina. Da quel momento in avanti, Gragnola condivise le sorti del Marchesato di Fosdinovo, fino alla sua caduta, nel 1797.\nCon l'ascesa di Napoleone in Italia e la nascita della Repubblica Cisalpina, venne creata la Municipalit\u00e0 di Fosdinovo, a cui facevano capo ben ventuno comunit\u00e0 caratterizzate da un territorio prevalentemente montuoso. In riferimento alla composizione dei consiglieri suddivisi per comunit\u00e0, Gragnola poteva fregiarsi di 3 consiglieri sul totale di 132 complessivi.\nCon l'art. 3 della costituzione approvata il 26 gennaio 1802 nei comizi nazionali di Lione, che diedero vita alla Repubblica Italiana, furono installate dal viceprefetto della Alpi Apuane nel marzo del 1803 nuove municipalit\u00e0. In particolare, Gragnola rimase unita a Fosdinovo, entrando nella Comune di seconda classe di Fosdinovo comprensiva anche di Carignano, Cortila, Giucano, Marciaso, Pian di Molino, Pieve di Viano, Ponzanello, Posterla, Pulica e Tendola.\nUn'ulteriore riorganizzazione amministrativa attuata nel 1804 determin\u00f2 che in Lunigiana le Comuni fossero solo di terza classe, ossia con meno di 3.000 abitanti. Dallo smembramento della Municipalit\u00e0 di Fosdinovo si origin\u00f2 nel tempo anche la Comune di Gragnola e Cortila, che esistette fino al 1811, anno in cui si costitu\u00ec l'Impero francese.\nIn ordine al decreto emanato dal prefetto del dipartimento degli Appennini in data 3 marzo 1812, le neocostituite Mairies di Aulla, Casola, Comano, Gragnola, Licciana e Fosdinovo entrarono a far parte del Circondario di Sarzana.\nDopo la parentesi napoleonica, Gragnola divent\u00f2 a tutti gli effetti parte del Comune di Fosdinovo e cos\u00ec rimase anche dopo l'Unit\u00e0 d'Italia.\nIl 24 agosto 1944 Gragnola fu il primo paese ad essere investito dal rastrellamento nazifascista che culmin\u00f2 nel massacro di Vinca. Nel paese infatti, dopo uno scontro con i partigiani, i fascisti fucilarono nove uomini accusati di avere legami con la Resistenza.\nNel dopoguerra, Gragnola faceva dunque ancora parte, come exclave nel comune di Fivizzano, del comune di Fosdinovo. Nell'ottobre 1982, per\u00f2, la Regione Toscana ind\u00ecsse un referendum fra le popolazioni di Gragnola e Cortilia, che chiedevano di passare da Fosdinovo al comune di Fivizzano. Cos\u00ec, il 17 aprile 1983 si tenne il referendum per il passaggio delle frazioni di Gragnola, Cortilia, Regeto e Traggiara dal Comune di Fosdinovo a quello di Fivizzano. Elevata l'affluenza alle urne (86,60 % dei votanti). I \"s\u00ec\" furono 451, pari al 79,4%, mentre i \"no\" solo 118, pari al 20,6%. Le schede bianche 4 e le nulle 6. Con la L. R. N. 50, si sanc\u00ec cos\u00ec il distacco delle frazioni di Gragnola e Cortila dal Comune di Fosdinovo e la loro relativa aggregazione al Comune di Fivizzano, di cui, fino a quel momento, erano exclavi Con una popolazione (all'epoca) di 847 abitanti (Gragnola rappresentava il centro abitato pi\u00f9 rilevante del comune, dopo il solo capoluogo), tale cessione ebbe grandi ripercussioni sulla demografia dei due comuni e attenu\u00f2 sia il costante calo demografico del comune di Fivizzano che l'importante crescita demografica iniziata negli anni '70 del comune di Fosdinovo per il decennio degli anni '80.\nDurante i lavori di restauro del 2004, nel Castel dell'Aquila fu rinvenuto lo scheletro di un cavaliere del tardo Medioevo; la datazione effettuata con il metodo del carbonio-14 fa risalire la morte alla prima met\u00e0 del Trecento, presumibilmente a causa della ferita provocata da un dardo metallico, ritrovato tra le vertebre dello scheletro.\nInfrastrutture e trasporti.\nStrade.\nGragnola \u00e8 lambita dal percorso della strada regionale 445 della Garfagnana, sulla quale sono svolte autocorse in servizio pubblico a cura di CTT Nord.\nFerrovie.\nGragnola \u00e8 servita da una propria stazione ferroviaria lungo la linea ferrovia Lucca-Aulla."}
{"id": "1687584", "revid": "198277", "url": "https://it.wikipedia.org/wiki?curid=1687584", "title": "Gaudenzio Bernasconi", "text": "Caratteristiche tecniche.\nConsiderato uno dei pi\u00f9 importanti difensori italiani a cavallo degli anni 1950 e 1960, al robusto fisico \u2014 \u00abun armadio di centromediano [...] che incute timore al suo dirimpettaio di ogni partita\u00bb \u2014 un\u00ec anche reattivit\u00e0 e una discreta elevazione.\nCarriera.\nCrebbe nel , con cui non ancora ventenne debutt\u00f2 in Serie C disputandovi tre campionati. Venne quindi notato dall' che lo acquist\u00f2 nel 1952; nello stesso anno esord\u00ec in Serie A rimanendo in nerazzurro per due stagioni, nella seconda della quali, 1953-1954, si afferm\u00f2 tra le rivelazioni del torneo.\nPass\u00f2 quindi alla , club a cui leg\u00f2 la maggior parte della carriera. Disput\u00f2 infatti undici stagioni in blucerchiato, tutte in massima categoria, divenendo uno dei beniamini della tifoseria doriana che, forse per la sua riservatezza, gli affibbi\u00f2 il soprannome di \"Orsacchiotto\". Al secondo anno a Genova, le prestazioni offerte gli permisero di raggiungere la nazionale con cui esord\u00ec il 24 aprile 1956, mettendo poi a referto 6 presenze totali nella seconda met\u00e0 degli anni 1950 (fra cui le sfide contro e nella \"tourn\u00e9e\" sudamericana dell'estate 1956), ma dovendo presto cedere spazio in azzurro a elementi di club pi\u00f9 titolati.\nCon la Sampdoria, dal 1958 form\u00f2 con i laterali Mario Bergamaschi e Azeglio Vicini un'affiatata mediana, tra quelle schierate con maggiore continuit\u00e0 in massima serie. Svest\u00ec la maglia dei blucerchiati, di cui fu anche capitano, nel 1965, dopo 334 gare che ne fecero a lungo il calciatore pi\u00f9 presente in campionato con i liguri; classifica in cui \u00e8 tuttora il quarto assoluto, alle spalle di Roberto Mancini, Moreno Mannini e Pietro Vierchowod.\nConcluse la carriera nelle Marche, dove nella seconda met\u00e0 degli anni 1960 ricopr\u00ec il doppio ruolo di giocatore-allenatore dapprima nello , per tre annate in Serie C, e infine nell', per due stagioni in Serie D, prima del definitivo ritiro dall'attivit\u00e0 agonistica nel 1970. Intraprese in seguito la carriera di tecnico a tempo pieno, guidando fra gli anni 1970 e 1980 compagini quali , e Verdello."}
{"id": "1687585", "revid": "55935", "url": "https://it.wikipedia.org/wiki?curid=1687585", "title": "Gianfrancesco Conforti", "text": ""}
{"id": "1687595", "revid": "76963", "url": "https://it.wikipedia.org/wiki?curid=1687595", "title": "Hermenegildo Giner de los R\u00edos", "text": "Biografia.\nAppartenente a una famiglia della borghesia progressista andalusa, laureato in giurisprudenza, insegn\u00f2 a livello universitario in diverse citt\u00e0 della Spagna e per venti anni nelle scuole secondarie di Barcellona. Ader\u00ec entusiasticamente alla rivoluzione del 1868. \n\u00c8 stato insieme al fratello Francisco e a un gruppo di professori progressisti, come lui espulsi nel 1875 dalle Universit\u00e0 spagnole perch\u00e9 dissidenti, fra i fondatori del'Instituci\u00f3n Libre de Ense\u00f1anza di Madrid in cui insegn\u00f2 retorica e di cui fu segretario negli anni 1876 e 1881.\nEntrambi erano zii di Fernando de los R\u00edos, anch'egli professore universitario e deputato socialista al Parlamento. Hermenegildo Giner milit\u00f2 nel partito radicale al tempo della Prima Repubblica spagnola e fu sempre uno strenuo sostenitore delle idee repubblicane, venendo eletto deputato al Parlamento nelle legislature del 1908, 1910 e 1911. Fu un eccellente oratore e scrittore che ha lasciato una vasta produzione bibliografica di saggi di psicologia, etica, logica, filosofia, di cui ricordiamo i saggi di filosofia: \"Elementos de \u00c9tica\" (1872), \"Filosof\u00eda y Arte\" (1878). \nIn filosofia fu seguace di Karl Krause di cui nel 1874 pubblic\u00f2 le \"Lecciones sumarias de Psicolog\u00eda\". Hermegildo Giner de los Rios \u00e8 stato anche un emerito divulgatore; in questo ambito ricordiamo testi come \"Teor\u00eda del Arte e Historia de las Bellas Artes en la antig\u00fcedad\", \"Principios de Literatura\" e \"Manual de Est\u00e9tica\" che contribuirono a dare un fondamento scientifico a questa materia.\nLa sua produzione contempla anche importanti traduzioni come: \"Est\u00e9tica y Lecciones sobre la est\u00e9tica\" di Hegel, \"La ense\u00f1anza obligatoria\" di Wilhelm Tiberghien, \"Moral elemental para uso de las escuelas\". Tradusse anche Herbert Spencer.\nLa sua opera rinnov\u00f2 radicalmente il metodo di insegnamento della letteratura spagnola fornendo agli alunni non solo gli strumenti della sua conoscenza ma un forte stimolo al suo approfondimento in ogni direzione.\nFamiglia.\nSpos\u00f2 Laura Garc\u00eda Hoppe da cui ebbe due figli: Gl\u00f3ria (1883-1970) e Bernardo (1888-1970) che sar\u00e0 architetto, militante repubblicano e Primo Ministro delle Comunicazioni e Marina Mercantile negli anni cruciali della Seconda Repubblica spagnola (1936-1939). "}
{"id": "1687596", "revid": "324090", "url": "https://it.wikipedia.org/wiki?curid=1687596", "title": "Aeroporto di Clermont-Ferrand Auvergne", "text": "L'aeroporto di Clermont-Ferrand \"Auvergne\" \u00e8 un aeroporto francese situato vicino alla citt\u00e0 di Clermont-Ferrand, nel dipartimento di Puy-de-D\u00f4me."}
{"id": "1687598", "revid": "108008120", "url": "https://it.wikipedia.org/wiki?curid=1687598", "title": "Collimazione", "text": "In ottica si definisce collimazione il processo di calibrazione di uno strumento ottico al fine di ottenere la miglior qualit\u00e0 possibile dell'immagine. \nAstronomia.\nLa collimazione \u00e8 il processo di allineamento di tutti i componenti di un telescopio; gli assi ottici di ciascun componente devono essere centrati e paralleli, in modo che la luce collimata emerga dall'oculare. La maggior parte dei telescopi riflettori per uso amatoriale deve essere collimata nuovamente a intervalli di pochi anni per mantenere un'efficienza ottimale. \nLa collimazione pu\u00f2 essere di tipo ottica o meccanica. La collimazione ottica allinea le superfici ottiche di un telescopio per trasferire l'immagine sorgente correttamente orientata sul piano focale. La collimazione meccanica \u00e8 necessaria quando i componenti fisici dell'oscilloscopio non si allineano correttamente: un focheggiatore non \u00e8 ortogonale rispetto al tubo, uno specchio non \u00e8 centrato nel tubo o uno specchio secondario \u00e8 disallineato. \nLa collimazione pu\u00f2 essere effettuata semplicemente a vista, guardando nel corpo del telescopio e assicurandosi che tutti i componenti siano allineati, oppure utilizzando un collimatore, o autocollimatore laser. La collimazione pu\u00f2 essere testata usando un interferometro.\nFisica delle particelle.\nNell'ambito della fisica delle particelle, si parla di collimazione di un fascio di particelle per definire il processo con cui vengono selezionate nel fascio iniziale solo le particelle che viaggiano in una certa direzione con basse velocit\u00e0 trasverse in modo che il fascio risultante non si disperda nel piano perpendicolare alla direzione prescelta"}
{"id": "1687607", "revid": "599013", "url": "https://it.wikipedia.org/wiki?curid=1687607", "title": "Giuseppe Cattaneo", "text": "Carriera.\nCresce nelle file della Victor Bianchi di Rovellasca, per poi passare nel , con il quale esordisce nel campionato di serie C 1965-1966, conquistando successivamente una promozione in Serie B, torneo al quale partecipa nella stagione 1968-1969, disputando 30 gare con 6 gol. Si trasferisce poi all'Atalanta, sempre nel campionato cadetto, giocando 21 partite, durante le quali mette a segno 5 reti.\nNella successiva stagione 1970-1971 viene prelevato dai bergamaschi per approdare al Napoli, in Serie A; con i partenopei non disputa nemmeno una gara di campionato.\nPassa quindi al , dove gioca 16 gare con un gol all'attivo, prima di tornare nuovamente al Como, con la cui maglia colleziona altre 19 presenze segnando 2 reti (sempre in Serie B).\nConclude la carriera in Svizzera, al Chiasso..\nIn carriera ha totalizzato complessivamente 86 presenze e 14 reti in Serie B, oltre a 35 presenze e 6 reti fra Lega Nazionale A e Lega Nazionale B."}
{"id": "1687610", "revid": "78938276", "url": "https://it.wikipedia.org/wiki?curid=1687610", "title": "Ulcera serpiginosa", "text": "L'ulcera serpiginosa \u00e8 un'infezione della cornea causata da batteri piogeni, specie streptococchi e stafilococchi, che penetrano in essa in seguito a una lesione anche minima del tessuto corneale. Dopo la penetrazione dei germi, compare, nella camera anteriore, l'ipopion, ossia l'accumulo di essudato purulento. La malattia si manifesta poche ore dopo l'invasione dei batteri nella cornea e il malato avverte forti dolori in corrispondenza della stessa. Possono essere presenti anche dei disturbi nella visione ed un arrossamento congiuntivale. Se la malattia evolve pu\u00f2 accadere che i germi perforino la cornea e invadano il resto dell'occhio causando una panoftalmia."}
{"id": "1687612", "revid": "92723", "url": "https://it.wikipedia.org/wiki?curid=1687612", "title": "Arnaldo De Rosette", "text": "\u00c8 stato vescovo di Asti dal 1327 al 1348.\nBiografia.\nCanonico di Narbonne, venne consacrato da papa Giovanni XXII, anch'egli francese. Si adoper\u00f2 molto nella ricostruzione della Cattedrale di Asti.\nMolti sono i documenti che lo riguardano nel Libro Verde della Chiesa di Asti, di argomento politico, economico o feudale.\nNel 1328 promulg\u00f2 un Sinodo che prevedeva alcuni decreti volti a regolamentare e classificare il clero astigiano e la sua composizione, con un particolare riguardo agli Ospitalieri.\nQuesti decreti, vennero raccolti poi nell'opera del 1539 denominata \"Constitutiones synodales astenses\".\nNel 1329, Arnaldo venne nominato da papa Giovanni XXII \" Collettore Generale \" delle decime ecclesiastiche della Lombardia e il Piemonte.\nIl 5 maggio 1348 lasci\u00f2 con suo testamento il papa Giovanni erede universale dei suoi beni. Mor\u00ec nello stesso anno probabilmente nel Castel vecchio.\nVenne sepolto nel cimitero della cattedrale. Sul sepolcro venne scolpita l'immagine del vescovo in atto di benedire il popolo.\nQuesta bassorilievo venne poi incassato sulla facciata sud della chiesa di San Giovanni (a poche centinaia di metri dalla cattedrale) e vi rimase per molti secoli.\nDistrutto il cimitero nel 1864, la scultura venne rimossa dal fronte della chiesa nel novembre 1881. Rotta in tre pezzi, rimase per alcuni anni abbandonata, fino a quando il canonico Vassallo la fece restaurare e murare nella parete interna sinistra della chiesa di San Giovanni il 16 febbraio 1884."}
{"id": "1687615", "revid": "124221948", "url": "https://it.wikipedia.org/wiki?curid=1687615", "title": "V\u00e9lo d'Or", "text": "Il Velo d'Or \u00e8 un premio di ciclismo organizzato a partire dal 1992 dal giornale francese \"V\u00e9lo Magazine\". Con il Velo d'Or viene premiato il miglior corridore al termine di ogni stagione agonistica. La giuria per l'assegnazione del premio \u00e8 composta da giornalisti sportivi di tutto il mondo."}
{"id": "1687617", "revid": "599013", "url": "https://it.wikipedia.org/wiki?curid=1687617", "title": "Gianpaolo Incerti", "text": "Caratteristiche tecniche.\nPoteva essere impiegato in molteplici ruoli dalla met\u00e0 campo in avanti.\nCarriera.\nCresce tra le file della Solbiatese, con cui conquista una promozione in Serie C.\nPassa quindi al , con cui ottiene al primo anno la promozione in Serie A. Con i blucelesti disputa tre campionati, per poi essere acquistato dall'Atalanta, militante sempre nel massimo campionato.\nDopo due stagioni a Bergamo si trasferisce all' in Serie B, per poi concludere la carriera al Modena in Serie C."}
{"id": "1687619", "revid": "3732", "url": "https://it.wikipedia.org/wiki?curid=1687619", "title": "Il Giornale d'Italia (1901-2006)", "text": "Il Giornale d'Italia \u00e8 stato un quotidiano italiano con sede a Roma, fondato nel 1901 e chiuso nel 2006.\nStoria.\nFondazione.\nIl \"Giornale d'Italia\" nacque da un progetto di Sidney Sonnino e Antonio Salandra, esponenti di una corrente di minoranza della Destra storica di orientamento moderato.\nI due politici pensavano di creare un partito conservatore nazionale, alternativo allo schieramento di Giovanni Giolitti, all'epoca dominante in parlamento.\nIl gruppo sonniniano decise di fondare un giornale, destinato a diventare organo del futuro partito. I due fondatori scelsero insieme il nome della testata e il suo direttore: consultandosi con Luigi Albertini, direttore del \"Corriere della Sera\", la scelta cadde sul persicetano Alberto Bergamini, che stava dando prova di spiccate capacit\u00e0 organizzative all'ufficio di corrispondenza romano del \"Corriere\".\nA Bergamini non venne solo affidata la guida del giornale: secondo il modello che Torelli Viollier (il predecessore di Albertini) aveva ideato al \"Corriere\", ebbe anche il ruolo di socio accomandante della societ\u00e0 editrice. La nuova impresa giornalistica vide cos\u00ec la luce sotto la ragione sociale di \u00abSociet\u00e0 Alberto Bergamini e Comp.\u00bb.\nI finanziamenti furono presto trovati ed ammontarono a 550.000 lire, provenienti da ambienti dell'aristocrazia e dell'imprenditoria immobiliare della capitale. Tra i finanziatori, oltre a Sonnino e Salandra, apparvero i nomi di Pietro Bertolini, Cesare Ferrero di Cambiano, Giovacchino Bastogi, Emilio Maraini, Eugenio Bergamasco ed E. de Asarta. L'Atto costitutivo, composto da 24 articoli, fu firmato il 20 giugno 1901. La sede del Giornale era in Palazzo Sciarra-Colonna, affacciata su via del Corso. Gli impianti tipografici erano moderni: due rotative alimentate a gas, cui lavoravano sessanta operai.\nNella redazione entr\u00f2 con un ruolo di primo piano Domenico Oliva, ex direttore politico del \"Corriere\"; il corrispondente da Vienna era Alberto Albertini (fratello del direttore del \"Corriere\"), mentre da Parigi fu, inizialmente, Ugo Ojetti. Il primo numero del nuovo quotidiano usc\u00ec la sera del 16 novembre 1901.\nIl programma del \"Giornale d'Italia\" venne enunciato a Bergamini da Sidney Sonnino con queste parole: \nIl programma fu compiutamente realizzato da Bergamini, che scrisse, nell'articolo di fondo del primo numero:\nL'invenzione della \u00abterza pagina\u00bb.\nAlla fine dell'Ottocento tutti i quotidiani italiani avevano quattro pagine. La prima ospitava l'articolo di fondo e la cronaca dei fatti pi\u00f9 rilevanti della giornata. La seconda era dedicata alla cronaca politica, italiana e straniera. La terza pagina ospitava il romanzo d'appendice e le notizie telegrafiche. La quarta pagina era dedicata alle notizie secondarie ed alla pubblicit\u00e0. Spesso la domenica, giorno festivo per eccellenza, le pagine diventavano sei. \"Il Giornale\" non faceva eccezione. Appena nato, il quotidiano doveva costituirsi una solida base di lettori. Bergamini sapeva che il suo pubblico, appartenente alla borghesia romana, amava molto il teatro. Sapeva anche che i suoi lettori facevano a gara per essere presenti alle prime teatrali, che erano eventi culturali e mondani insieme.\nIl 9 dicembre 1901 gli si present\u00f2 l'occasione per fare un esperimento in grande stile. Quella sera (un luned\u00ec) si dava al Teatro Costanzi la prima nazionale della tragedia \"Francesca da Rimini\" di Gabriele D'Annunzio, con la grande Eleonora Duse nella parte della protagonista. Bergamini cerc\u00f2 di sfruttare al massimo l'evento preparando un resoconto giornalistico il pi\u00f9 possibile completo. \"Il Giornale\" (n. 25 dell'11 dicembre) usc\u00ec a sei pagine, contro le tradizionali quattro dei giorni feriali. In prima pagina fu pubblicato un pezzo su un'intera colonna per richiamare l'attenzione del lettore ed incuriosirlo sull'argomento. Tutta la terza pagina fu dedicata all'evento.\nL'idea riscosse un certo successo; nonostante ci\u00f2, il quotidiano continu\u00f2 con gli esperimenti almeno per un biennio prima di trovare una forma organica stabile. Accadde anche che, per un certo periodo, la cultura fu trattata in altre pagine. La terza pagina come la conosciamo oggi trov\u00f2 una sistemazione tra il 1904 e il 1905. Collaborarono attivamente alla nascita della terza pagina giornalisti di grande esperienza, tra cui Luigi Federzoni (\u00abG. De Frenzi\u00bb), Mario Missiroli e Goffredo Bellonci, questi ultimi provenienti dal \"Resto del Carlino\". La terza pagina accrebbe molto il prestigio del giornale e venne presto ripresa anche dagli altri quotidiani.\nIn pochi anni il \"Giornale d'Italia\" divent\u00f2 la voce del liberalismo monarchico. Vi collaborarono pensatori come Giustino Fortunato, Benedetto Croce (per ben 21 anni, dal 1902 al 1923), Gaetano Mosca, Maffeo Pantaleoni e Alfredo Oriani. La terza pagina si arricch\u00ec dei contributi di alcuni tra i massimi esponenti del mondo culturale italiano: Antonio Fogazzaro, Federico De Roberto, Carlo Alianello, Luigi Capuana, Giovanni Pascoli, Luigi Pirandello, Alfredo Panzini, Giovanni Papini, Pasquale Villari, Vilfredo Pareto, Rodolfo Lanciani, Marino Moretti, Luigi Pigorini e Cesare De Lollis. Accanto ad essi, gli italianisti Francesco Torraca e Guido Mazzoni e gli storici Raffaele de Cesare e Alessandro Luzio. Il \"Giornale\" diede spazio al dibattito religioso che segn\u00f2 i primi anni del secolo, quello sul modernismo, ospitando interventi di Romolo Murri, Ernesto Buonaiuti, Tommaso Gallarati Scotti e dello stesso Fogazzaro.\nNel 1906 Sidney Sonnino ebbe una breve esperienze di governo (8 febbraio-29 maggio); Salandra fu ministro delle Finanze. Il secondo governo Sonnino dur\u00f2 dall'11 dicembre 1909 al 31 marzo 1910, con Salandra ministro del Tesoro. Un altro aspetto rilevante del quotidiano romano fu la puntigliosa e dettagliata cronaca parlamentare, molto importante per la sua linea politica. Attraverso le molte edizioni pomeridiane e serali del quotidiano, Bergamini seppe costruirsi un vantaggio di mezza giornata rispetto agli altri quotidiani nazionali, pubblicando sempre in anticipo le notizie di corridoio.\nIl \"Giornale d'Italia\" divenne molto popolare anche nel Sud, specialmente in Abruzzo, Puglia e Calabria. Ci\u00f2 spinse l'editore ad accrescere il suo sforzo produttivo fino a realizzare sette diverse edizioni del quotidiano. Il 18 marzo 1912 nacque anche un'edizione pomeridiana, \"Il Piccolo Giornale d'Italia\". In occasione delle elezioni del 1913 il quotidiano romano fu il primo a pubblicare la lista dei candidati aderenti al cosiddetto \"Patto Gentiloni\".\nGli anni del successo.\nNel 1913 la testata era una delle pi\u00f9 prestigiose del Paese, posizionandosi al quarto posto su scala nazionale per vendite, dopo il \"Corriere della Sera\", \"Il Secolo\" e \"La Stampa\". La diffusione media giornaliera si attestava sulle 130.000 copie, superando il concorrente \"La Tribuna\" e quasi doppiando \"Il Messaggero\", rispettivamente il secondo e il terzo quotidiano di Roma.\nNel marzo 1914 Antonio Salandra divent\u00f2 presidente del Consiglio. Il \"Giornale\", da foglio d'opposizione, divent\u00f2 un organo quasi ufficioso agli occhi del pubblico. La propriet\u00e0 assicur\u00f2 a Bergamini ampia libert\u00e0 di manovra, nonostante ci\u00f2 il quotidiano perse un po' di quel mordente e di quella funzione di stimolo avuta durante il periodo giolittiano.\nAllo scoppio della prima guerra mondiale il \"Giornale\" scelse di mantenere una posizione neutrale, pur dichiarandosi fedele alla Triplice alleanza. Quando, tra 1914 e 1915, Sidney Sonnino si convert\u00ec all'interventismo, il giornale lo segu\u00ec, abbracciando la tesi dell'inevitabilit\u00e0 del conflitto. Durante la Grande guerra le vendite raggiunsero e superarono quota 200.000 copie. Dal fronte di guerra si distinsero le cronache di Achille De Benedetti.\nNel dopoguerra \"Il Giornale d'Italia\" potenzi\u00f2 l'offerta informativa pubblicando due settimanali: il supplemento della domenica \"La Voce d'Italia\" e \"Il Giornale d'Italia agricolo\", il cui primo numero usc\u00ec il 21 luglio 1918. Il 9 novembre 1923, dopo 22 anni nel ruolo di gerente responsabile e socio accomandante (cio\u00e8 amministratore) del quotidiano, Alberto Bergamini lasci\u00f2, quando cap\u00ec che sul suo quotidiano si stavano allungando le mire del regime fascista. Il direttore uscente dichiar\u00f2 che il \"Giornale d'Italia\" stampava in media 300.000 copie. Il controllo del giornale fu ceduto al presidente del neonato Partito Liberale Italiano, Emilio Borzino; il quotidiano adott\u00f2 una linea politica favorevole al regime.\nNel marzo 1926 pass\u00f2 di nuovo di mano. Fu costituita una nuova societ\u00e0 di gestione, la \u00abSociet\u00e0 anonima Il Giornale d'Italia\u00bb, societ\u00e0 per azioni controllata dall'industriale Giovanni Armenise, a capo della quale venne posto Enrico Corradini.\nVirginio Gayda fu direttore del quotidiano dal 1926 al 1943. Gayda, burocrate prestato al giornalismo, resse il \"Giornale\" in un periodo, gli anni del regime fascista, in cui raccontare la politica italiana significava essenzialmente raccontarne la politica estera. Grande conoscitore di questioni diplomatiche, amico personale di Benito Mussolini, l'articolo di fondo che pubblicava ogni domenica sulla prima pagina del \"Giornale\" fu in pratica la voce del ministero degli Affari esteri. Per questo, \"Il Giornale d'Italia\" divenne il quotidiano italiano pi\u00f9 citato all'estero.\nIl 15 luglio 1938 sulle colonne del \"Giornale d'Italia\" fu pubblicato un articolo anonimo dal titolo \"Il fascismo e i problemi della razza\", che venne poi ripreso dal resto della stampa italiana. L'articolo, in seguito comunemente chiamato \"Manifesto degli scienziati razzisti\", anticip\u00f2 le leggi razziali del regime.\nNel 1938 l'editrice del \"Giornale d'Italia\" (che gestiva il quotidiano e comprendeva anche le testate \"Il Piccolo\", \"La Voce d'Italia\" e \"Il Giornale d'Italia agricolo\") fu ceduta alla Confederazione fascista degli agricoltori. Nel 1942 il nuovo proprietario divenne la Banca Nazionale dell'Agricoltura.\nTra il 1941 al 1943 la Terza pagina del quotidiano si arricch\u00ec della collaborazione di Silvio D'Amico, uno dei massimi critici teatrali del suo tempo. L'esperienza di Gayda al \"Giornale\" si concluse dopo il 25 luglio 1943, con l'arresto di Mussolini e la conseguente caduta del regime.\nIl dopoguerra.\nLe vicende della seconda guerra mondiale portarono l'Italia ad un radicale cambiamento dell'assetto istituzionale: fu abolita la monarchia e fu instaurata la repubblica. Venne a mancare cos\u00ec una delle ragioni d'essere del quotidiano.\nNel 1946 il quotidiano era tornato nelle edicole dopo un anno di sospensione, con la nuova testata \u00abIl Nuovo Giornale d'Italia\u00bb. La propriet\u00e0 venne restituita alla famiglia Armenise, che affid\u00f2 la direzione del quotidiano a Santi Savarino, letterato e senatore del Regno, con Remigio Rispo vice direttore. Il quotidiano si stampava in cinque edizioni, che uscivano in momenti diversi della giornata, dalla mezzanotte fino alle 18:30; quella principale era l'edizione \"pomeridiana\" (pronta nelle edicole alle 11 di mattina). La tiratura prevista fu di 60.000 copie.\nNel 1950 Osvaldo Restaldi, fotoreporter romano inviato in Sicilia per il \"Corriere della sera\" e \"Il Giornale d'Italia\" fotograf\u00f2 il corpo senza vita del pericoloso latitante Salvatore Giuliano. Fu uno \"scoop\".\nIl 13 maggio 1954, sulle colonne del \"Giornale\", don Luigi Sturzo (fondatore nel 1919 del Partito Popolare) accus\u00f2 il sindaco di Firenze Giorgio La Pira di statalismo. L'articolo ebbe larga risonanza, ne nacque una polemica aspra ma di alta levatura culturale tra i due intellettuali.\nIl principale collaboratore di Savarino era Rocco Mor\u00e0bito, caporedattore. La redazione esteri era composta da: Osea Felici, Giuseppe Piazza e Amedeo Ambrosi. Il \"Giornale\" aveva un corrispondente in ogni grande capitale del mondo (Parigi, Bruxelles, Londra, New York). Le firme principali erano Giuseppe Solari Bozzi, Bruno Tedeschi, Mario Franchini e Nantas Salvalaggio. Il vaticanista era Filippo Pucci (che fece poi carriera a \"La Stampa\"). Scrivevano i loro elzeviri sulla Terza pagina Elio Battistini e Laudomia Bonanni. Negli Spettacoli apparivano le firme di: Raul Radice per il teatro, Gino Visentini per il cinema (era stato presidente della Mostra di Venezia) e del maestro Ferdinando Lunghi per la musica. Dello sport si occupava Maurizio Barendson.\nAl \"Giornale\" di Savarino crebbero giornalisti che poi diventarono firme di primo piano: Gaspare Barbiellini Amidei (futuro direttore de \"Il Tempo\"), Alberto Sensini (che avrebbe poi diretto \"La Nazione\" di Firenze), Aldo Rizzo (che avrebbe diretto il \"Gr1\"), Federico Orlando (che avrebbe codiretto dapprima \"Il Giornale\" e in seguito \"La Voce\" di Indro Montanelli).\nIl successore, Angelo Magliano, prosegu\u00ec la linea politica del \"Giornale\" improntata al centrismo. Il quotidiano si posizion\u00f2 al fianco della corrente dorotea della DC, in opposizione ad Amintore Fanfani.\nNei primi anni cinquanta il \"Giornale d'Italia\" fu acquistato dalla Confindustria. Negli anni sessanta l'organizzazione nomin\u00f2 l'industriale Giovanni Balella, responsabile dei rapporti esterni, direttore amministrativo del \"Giornale\" e lo incaric\u00f2 di rilanciare il quotidiano.\nGiovanni Balella costitu\u00ec una nuova societ\u00e0 editrice, la STEC (\u00abSociet\u00e0 tipografico-editoriale capitolina\u00bb) e acquist\u00f2 un'area edificabile in piazza Indipendenza, in zona Castro Pretorio. Nel 1965 il \"Giornale\" cambi\u00f2 sede per la prima volta dalla sua fondazione: da Palazzo Sciarra-Colonna si trasfer\u00ec nel nuovo edificio, a due passi dalla Stazione Termini. Il piano di Balella prevedeva, anche, che una parte dell'edificio sarebbe stata data in affitto ad altri giornali, ammortizzando gli alti costi di gestione. Furono impiantate nuove rotative Mann.\nNel 1969 l'industriale Attilio Monti, rilev\u00f2 il quotidiano dalla Confindustria. Sconfessando il piano Balella, Monti decise di trasferire la sede del giornale in un edificio di sua propriet\u00e0 nella zona a sud di Roma. In attesa del trasferimento sulla Via Appia Nuova, il quotidiano venne ospitato presso uno stabilimento tipografico sulla via Tiburtina, allargato per ospitare anche la redazione e potenziato con l'adozione della stampa in offset. \"Il Giornale\" usc\u00ec in due edizioni giornaliere.\nLa direzione fu affidata a Nino Badano, che aveva gi\u00e0 diretto \"Il Quotidiano\", organo della Conferenza Episcopale Italiana. Badano chiam\u00f2, in virt\u00f9 di un'amicizia di lunga data, Randolfo Pacciardi nel ruolo di editorialista. Inoltre lanci\u00f2 nuove firme come Giano Accame, Gianfranco De Turris, Carlo De Risio e Mauro Mita.\nQuando lo stabilimento in Via Appia Nuova fu pronto, il quotidiano vi si trasfer\u00ec. La nuova sede non port\u00f2 fortuna: le vendite calarono ancora e \"Il Giornale d'Italia\" non si risollev\u00f2 pi\u00f9 dallo stato di sofferenza. Il quotidiano fu chiuso definitivamente con il numero del 24 luglio 1976. Celebre, anche se funesto, il titolo dell'articolo di fondo: \"Silenzio, si chiude\".\nDopo il 1976 la testata \u00abIl Giornale d'Italia\u00bb venne tenuta in vita facendo uscire un numero all'anno. Nel 1980 fu acquistato da Luigi d'Amato (1924-1993), giornalista e deputato, che lo pubblic\u00f2 con la propria societ\u00e0 editrice \u00abEsedra\u00bb e ne fece l'organo del partito \"Pensionati Uomini vivi\". La direzione fu affidata all'esperto Franco Simeoni. Sotto la direzione di Simeoni prima, e di Angelo Frignani dopo, il giornale visse momenti di modesta ripresa. Nel 1998 subentr\u00f2 alle eredi di d'Amato, moglie e figlia, l'architetto Massimo Bassoli, che invece port\u00f2 il quotidiano alla chiusura definitiva.\nDirettori.\n\"Graditi al regime fascista\"\n\"Dopo la caduta del fascismo: nomina approvata dal Minculpop defascistizzato\"\n\"Graditi al regime della R.S.I.\"\nSospeso per deliberazione dell'\u00abAllied Publication Board\u00bb anglo-americano il 7 giugno 1944, le pubblicazioni riprendono il 9 aprile 1946 con la testata \"Il nuovo Giornale d'Italia\".\n\"Scelti dalla Confindustria\"\n\"Scelti dal gruppo Monti\"\n\"Dopo la rifondazione della testata\""}
{"id": "1687622", "revid": "767487", "url": "https://it.wikipedia.org/wiki?curid=1687622", "title": "Bruna Lelli", "text": "Biografia.\nDopo aver iniziato a cantare nelle balere della sua regione entra, per qualche tempo, nell'orchestra del maestro Cinico Angelini.\nOttenuto un contratto discografico con la Cetra, incide nel 1959 \"Tanto da morire\", scritta da Alberto Testa per le parole e da Franco Pisano per la musica.\nNel 1961 partecipa alla manifestazione Sei giorni della canzone, che si svolge a Milano, con il brano \"Un whisky e un blues\".\nViene scelta poi da Mike Bongiorno come valletta per il programma \"La fiera dei sogni\", continuando comunque l'attivit\u00e0 di cantante.\nNel 1962 partecipa al Festival di Sanremo con \"L'ultimo pezzo di terra\", interpretato in coppia con Nunzio Gallo, che non entra in finale.\nL'anno successivo partecipa al Cantagiro con \"Verrai verrai verrai\" e vince in Messico il premio \"Leopardo d'oro\" al Festival di Acapulco: Bruna Lelli ha avuto infatti negli anni precedenti un buon successo in America latina, in particolare con \"Mi burbuja azul\", versione in spagnolo de \"Le mille bolle blu\", successo di Mina.\nNel 1965, pur essendo di cittadinanza italiana, partecipa con \"Tu sei\" alla selezione svizzera per l'Eurovision Song Contest 1965: il suo nuovo discografico (\u00e8 passata dalla Cetra alla Jolly), Walter Guertler, \u00e8 cittadino svizzero, e in qualche modo riesce a farle rappresentare la Svizzera italiana insieme a Wilma Goich (altra cantante della stessa etichetta).\nNel 1967 ottiene un buon successo con \"Che vita la mia\", canzone che viene presentata in molti programmi televisivi come \"Eccetera eccetera\" (presentato da Pippo Baudo e Gino Bramieri) ed \"Emiliana\" (condotto da Raffaele Pisu).\nNel 1970 viene pubblicata \"Ciao, devo andare\" (canzone scritta da Giorgio Calabrese per il testo e da Pino Calvi per la musica), sigla del programma televisivo \"Senza rete\", interpretato nella versione originale da Annamaria Baratta.\nL'anno successivo incide una cover in italiano di \"House of the King\" per la piccola etichetta Jet, distribuita dalla Ariston.\nPassa poi alla Fonit Cetra, per la quale incide alcuni dischi in cui si avvicina al liscio; entra quindi come cantante nell'orchestra di Vittorio Borghesi, continuando l'attivit\u00e0 negli anni successivi.\nNel 1976, insieme a Bruno Lauzi e Peppino Gagliardi, conduce il programma televisivo \"Bim bum bam\" su Rai 2.\nNel 2002 il suo paese natale, Meldola di Forl\u00ec, l'ha insignita del \"Premio Hesperia\" per la carriera."}
{"id": "1687627", "revid": "71155", "url": "https://it.wikipedia.org/wiki?curid=1687627", "title": "Times Online", "text": ""}
{"id": "1687628", "revid": "599013", "url": "https://it.wikipedia.org/wiki?curid=1687628", "title": "Berry van Aerle", "text": "Carriera.\nClub.\nNato a Helmond, nel Nord Brabante, van Aerle gioc\u00f2 per 13 anni nel , in Eredivisie. Con il PSV vinse 5 campionati, giocando da centrocampista difensivo poich\u00e9 il posto da terzino destro era occupato dal veterano belga Eric Gerets. Per inciso, l'olandese trascorse un anno in quel paese, in prestito al .\nVan Aerle gioc\u00f2 la finale della Coppa dei Campioni 1987-1988, vinta ai rigori contro il Benfica, dopo un 0-0. Dopo il ritiro di Gerets, nel 1992, van Aerle ebbe diversi infortuni ma riusc\u00ec comunque a disputare pi\u00f9 di 300 partite prima della sua partenza.\nDopo una sola stagione con la squadra della sua citt\u00e0 natale, l'Helmond Sport, si ritir\u00f2. Lavor\u00f2 per un breve tempo come postino, prima di tornare al PSV come talent scout.\nNazionale.\nVan Aerle ottenne la sua prima convocazione per la nazionale olandese il 14 ottobre 1987. L'anno successivo vinse gli Europei, giocando da titolare tutte le partite.\nIn totale van Aerle gioc\u00f2 35 partite senza segnare nessun gol in nazionale, venendo convocato per i mondiali del 1990 e per gli europei del 1992, formando un'efficace coppia con Adri van Tiggelen, che fu anche suo compagno di club tra il 1991 e il 1994."}
{"id": "1687629", "revid": "1873017", "url": "https://it.wikipedia.org/wiki?curid=1687629", "title": "Campionati europei di karate 2003", "text": "La 38\u00aa edizione del campionato europeo di karate si \u00e8 svolta a Brema dal 9 all'11 maggio 2003."}
{"id": "1687634", "revid": "123009891", "url": "https://it.wikipedia.org/wiki?curid=1687634", "title": "Sjaak Troost", "text": "Carriera.\nMilit\u00f2 per tutta la sua carriera al , giocando in tutto 329 partite tra il 1978 e il 1992.\nCon la Nazionale olandese gioc\u00f2 4 partite tra il 1987 e il 1988 e prese parte al vittorioso senza entrare in campo.\nDal 24 maggio al 20 novembre 2019 \u00e8 direttore tecnico del Feyenoord per poi lasciare il posto a Frank Arnesen.\nAl 2021 \u00e8 membro del consiglio direttivo del Feyenoord."}
{"id": "1687641", "revid": "484362", "url": "https://it.wikipedia.org/wiki?curid=1687641", "title": "Icona russa", "text": ""}
{"id": "1687653", "revid": "1310927", "url": "https://it.wikipedia.org/wiki?curid=1687653", "title": "Arnold M\u00fchren", "text": "A livello internazionale \u00e8 stato uno dei nove calciatori capaci di conquistare le tre maggiori competizioni europee per club nonch\u00e9 uno dei sei calciatori vincitori di tutte le manifestazioni calcistiche confederali all'epoca vigenti.\nCarriera.\nClub.\nMilit\u00f2 nell'Ajax, nel Twente, nell'Ipswich Town e nel Manchester United.\nAll'Ajax nel 1988, all'et\u00e0 di 37 anni e 125 giorni, ha segnato un gol in campionato, diventando il giocatore pi\u00f9 vecchio della storia dei lancieri ad aver segnato un gol in campionato. Questo record verr\u00e0 battuto da Andr\u00e9 Ooijer il 6 maggio 2012 dopo aver segnato un gol al VVV-Venlo all'et\u00e0 di 37 anni e 200 giorni.\nNazionale.\nA livello di nazionale vinse il Campionato europeo di calcio 1988, fornendo l'assist ad un gol storico siglato da Marco Van Basten, in una magnifica vol\u00e9e dalla linea di fondo."}
{"id": "1687655", "revid": "1086846", "url": "https://it.wikipedia.org/wiki?curid=1687655", "title": "Atalanta Bergamasca Calcio 1968-1969", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1968-1969.\nStagione.\nNella stagione 1968-1969 l'Atalanta si classifica all'ultimo posto della classifica con 19 punti retrocedendo dopo un lungo periodo di permanenza in Serie A. \nNemmeno tre cambi di allenatori riescono a raddrizzare la stagione. L'Atalanta accoglie solo quattro vittorie su trenta partite.\nMiglior marcatore nerazzurro Sergio Clerici autore di nove reti in campionato ed una in Coppa Italia.\nIn Coppa Italia il cammino dei neroazzurri si interrompe al primo turno a gironi, nonostante i pareggi con e , e la vittoria con il .\n\u00c8 in testa al girone 5, ma viene eliminata per peggior differenza reti rispetto a e , pure vincitori con 4 punti, rispettivamente nei gironi 2 e 8.\nAnche in Mitropa Cup la squadra viene eliminata al primo turno, per opera della , vincente sia all'andata che al ritorno.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1687656", "revid": "15089781", "url": "https://it.wikipedia.org/wiki?curid=1687656", "title": "Wombats", "text": ""}
{"id": "1687658", "revid": "112108212", "url": "https://it.wikipedia.org/wiki?curid=1687658", "title": "Lagna", "text": "Lagna \u00e8 una frazione del comune di San Maurizio d'Opaglio. Insieme a Briallo costituisce il nucleo originale di San Maurizio d'Opaglio.\nL'abitato di \u00e8 il primo a comparire nella documentazione pi\u00f9 antica, in collegamento diretto con la pieve isolana. Nell'anno 800, infatti, sarebbe stato rogato in Lagna un atto notarile (sulla cui reale esistenza sono stati sollevati dubbi) con cui Richelda di nazione longobarda (\"ex genere Langobardorum\"), avrebbe donato dei beni alla chiesa di San Giulio dell'Isola di San Giulio. Un secondo documento (di sicura attestazione), risulta redatto in \"loco Alagna, iusta lacum Sancti Iulii\" il 10 giugno 1001. Ottone I, imperatore del Sacro Romano Impero, secondo la tradizione vi pose il suo comando durante l'assedio posto all'Isola di San Giulio nel 962 dopo Cristo. E forse da questa presenza viene il nome dell'abitato (Alemania-Alania-Lagna). Nella seconda met\u00e0 del XIX secolo la frazione contava 4 mulini alimentati dalla roggia derivata dal torrente Lagna: uno destinato a muovere il maglio di un'officina di fabbro, il secondo una serie di martelli per polverizzare sostanze coloranti per tinture (era presente nel villaggio una stamperia di stoffe con antichi stampi in legno gestita dalla famiglia Franzinetti), il terzo per fornire energia ad una piccola filanda. Il quarto mulino, caratterizzato da uno splendido tetto in piode ed un comignolo di forma molto particolare, \u00e8 ancora visibile ed era destinato alla macina di prodotti alimentari.\n\u00c8 inoltre presente una peschiera documentata dal XIII secolo e alcune ville con grandi giardini affacciati sul lago. Fino ai primi anni del XX secolo il piccolo porto di Lagna \u00e8 stato un importante snodo di commerci e trasporti per tutta la sponda occidentale del lago.\nUn altro fattore caratterizzante della frazione \u00e8 un lavatoio realizzato e donato dalla Famiglia Pozzi in ricordo di un'antenata.\nSituata sulle sponde del Lago d'Orta, la frazione \u00e8 caratterizzata dalla piccola Chiesa dedicata a San Rocco, santo festeggiato il 16 agosto con una grande festa organizzata da un gruppo denominato \"Gli Amici di Lagna\".\nLa strada, un tempo tutta realizzata in ciottoli e lastre di sasso, attraversa la frazione portando i visitatori fino alla riva, dove si trova la piccola spiaggia utilizzata per lo pi\u00f9 dai residenti ed il pontile in legno, recentemente restaurato, dal quale \u00e8 possibile imbarcarsi sui battelli che fanno servizio sul Lago d'Orta. Da questo punto si gode di una magnifica vista, sia di giorno che di notte, sull'Isola di San Giulio e sulla costa di Orta."}
{"id": "1687660", "revid": "709565", "url": "https://it.wikipedia.org/wiki?curid=1687660", "title": "Paolo Signorelli", "text": ""}
{"id": "1687665", "revid": "198277", "url": "https://it.wikipedia.org/wiki?curid=1687665", "title": "Wim Koevermans", "text": "Carriera.\nMilit\u00f2 in Fortuna Vlaardingen, FC Vlaardingen, Fortuna Sittard e tra il 1978 e il 1990 e fece parte della nazionale olandese che vinse il ."}
{"id": "1687667", "revid": "580", "url": "https://it.wikipedia.org/wiki?curid=1687667", "title": "Cimavilla", "text": "Cimavilla \u00e8 una frazione del comune di Codogn\u00e8, in provincia di Treviso, sviluppa principalmente lungo la SP15 Via Cadore-Mare.\nEconomia.\nLe principali attivit\u00e0 della zona sono l'agricoltura e le piccole industrie attive nel settore della meccanica e del legno."}
{"id": "1687670", "revid": "767487", "url": "https://it.wikipedia.org/wiki?curid=1687670", "title": "Wilbert Suvrijn", "text": "Caratteristiche tecniche.\nGiocava come laterale sinistro.\nCarriera.\nMilit\u00f2 nel Fortuna Sittard, nel Roda e nel (in Francia).\nCon l' gioc\u00f2 in tutto 9 partite debuttando il 29 aprile 1986 contro la (0-0) e partecip\u00f2 al vittorioso dove collezion\u00f2 due presenze, una contro l'Inghilterra ed una contro la Germania."}
{"id": "1687677", "revid": "287204", "url": "https://it.wikipedia.org/wiki?curid=1687677", "title": "Antonio Santarelli", "text": ""}
{"id": "1687678", "revid": "198277", "url": "https://it.wikipedia.org/wiki?curid=1687678", "title": "Hendrie Kr\u00fczen", "text": "Carriera.\nUtilizzato in prevalenza come ala sinistra viene ingaggiato durante la stagione 1988-1989 dal , club con cui vince il campionato e la Coppa. Vanta cinque presenze nella nazionale dei , con la quale partecipa alla vittoriosa spedizione di pur senza mai scendere in campo.\nTerminata la carriera agonistica diventa allenatore."}
{"id": "1687679", "revid": "164044", "url": "https://it.wikipedia.org/wiki?curid=1687679", "title": "Hendrik Kr\u00fczen", "text": ""}
{"id": "1687680", "revid": "110157", "url": "https://it.wikipedia.org/wiki?curid=1687680", "title": "Alagoinha (Para\u00edba)", "text": "Alagoinha \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Guarabira."}
{"id": "1687682", "revid": "287204", "url": "https://it.wikipedia.org/wiki?curid=1687682", "title": "Ara\u00e7agi", "text": "Ara\u00e7agi \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Guarabira."}
{"id": "1687683", "revid": "287204", "url": "https://it.wikipedia.org/wiki?curid=1687683", "title": "Cai\u00e7ara (Para\u00edba)", "text": "Cai\u00e7ara \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Guarabira."}
{"id": "1687685", "revid": "122616476", "url": "https://it.wikipedia.org/wiki?curid=1687685", "title": "Carlo Figoli", "text": "Biografia.\nNasce a Nizza Marittima da Francesco Figoli e Margherita Casaccia. Industriale e commerciante, svolse il ruolo di agente della compagnia di navigazione Cunard Line. Nel 1866 \u00e8 cofondatore della succursale di Genova del Banco anglo-italiano e nel 1873 della Compagnia generale delle miniere.\nA maggio del 1860, durante la VII legislatura del Regno di Sardegna, viene eletto deputato dal collegio di Novi Ligure e si iscrive al gruppo della Destra liberale.\nViene nominato senatore il 9 novembre 1872 appartenendo alla categoria 21 (\"le persone che da tre anni pagano tremila lire d'imposizione diretta in ragione dei loro beni o della loro industria\")."}
{"id": "1687687", "revid": "599013", "url": "https://it.wikipedia.org/wiki?curid=1687687", "title": "Enrico Dordoni", "text": "Per la stagione 2008-2009 \u00e8 stato opinionista sportivo per conto della televisione regionale ligure Primocanale.\nCaratteristiche tecniche.\nEra un difensore esterno utilizzato sia a sinistra che a destra.\nCarriera.\nCresce nella che lo manda a fare esperienza alla Lucchese in Serie B prima e alla Vis Pesaro (Serie C) poi.\nTorna quindi alla Sampdoria, disputando con i blucerchiati quattro stagioni da terzino titolare, di cui tre in Serie A, e conquistando con la formazione ligure la vittoria nel campionato cadetto nella stagione 1966-1967.\nPassa quindi all'Atalanta, sempre nel massimo campionato, per la stagione 1968-1969 in cui ottiene 13 presenze chiudendo il torneo all'ultimo posto. Dopo un altro anno alla Sampdoria, senza scendere in campo, conclude la carriera nello Spezia, in Serie C.\nIn carriera ha totalizzato complessivamente 78 presenze in Serie A e 47 in Serie B."}
{"id": "1687688", "revid": "1748167", "url": "https://it.wikipedia.org/wiki?curid=1687688", "title": "Luciano Innocenzi", "text": "Biografia.\nNasce a Cerreto d'Esi, dove vive gli anni dell'infanzia e dell'adolescenza. Ben presto mostra propensione per la poesia, accostandosi alla lettura de I fiori del male di Charles Baudelaire, testo che ha lasciato un segno nella successiva formazione letteraria. Trascorre lunghi periodi estivi a Ortona Foro, paese d'origine dei nonni materni e qui ha modo di vivere, tra Francavilla e la foce del fiume Foro, il respiro del mare e il colore della terra di Gabriele D'Annunzio con la sua esuberante creativit\u00e0 artistica. Nel contempo si accosta al Pragmatismo letterario americano e approfondisce la poesia di Ezra Pound. Ai primi anni sessanta d\u00e0 la sua collaborazione al periodico locale \u00abAll'ombra della torre\u00bb, ma lascia il suo paese natale per recarsi a Roma, dove si iscrive alla Facolt\u00e0 di Lettere Classiche alla Sapienza. Attratto dall'inquieto e innovativo mondo artistico della capitale, frequenta giovani pittori delle cui opere scrive recensioni. \n\u00c8 particolarmente vicino in questo periodo all'opera poetica dell'ultimo Pavese, ma la sua espressivit\u00e0 confluisce sempre pi\u00f9 nei dettami dell'Ermetismo di Ungaretti. Sono gli anni di via della Scrofa, dove vive rapporti di vera amicizia e di disperante essenzialit\u00e0 creativa. Laureatosi, si reca a Stresa dove esercita la sua attivit\u00e0 di docente. Sulle rive del Lago Maggiore, in un ambiente suggestivo e stimolante, si dedica con assiduit\u00e0 alla pittura, ma si accosta anche alla poesia di Clemente Rebora, che in quei luoghi ha vissuto parte della sua esistenza. \nL'Amore per la terra d'origine lo induce al ritorno nelle Marche. Dopo un breve soggiorno a Cerreto d'Esi, Serra de' Conti, Moie di Maiolati, si stabilisce a San Vittore di Cingoli dove tuttora vive. Qui approfondisce i suoi studi di carattere storico, divenendo collaboratore del Dipartimento di Scienze Archeologiche e Storiche dell'Antichit\u00e0 dell'Universit\u00e0 di Macerata, con pubblicazioni in \u00abPicus. Studi e ricerche sulle Marche nell'antichit\u00e0\u00bb, e scrive articoli culturali nel settimanale L'Azione. \nHa curato testi per opere teatrali nella scuola: \"La\" \"favola di Amore e Psiche\", \"Appunti di viaggio\", \"Tutto in un'ora\", \"Le strade del vento\". Sono suoi i dialoghi del film \"Il bivio della quercia caduta\" per la regia di Marco Cercaci. Ha pubblicato le seguenti raccolte di poesie: \"Nel canto della civetta\", Arti Grafiche Jesine, Jesi 1995; \"Le pietre di Decaulione\", Tipografia Leopardi, Moie di Maiolati 1997; \"Il\" \"cardellino cieco\", Tipografia Leopardi, Moie di Maiolati 2000; \"Appunti di viaggio\", Tipografia Leopardi, Moie di Maiolati 2002; \"Zattere e framment\"i, Tipografia Leopardi, Moie di Maiolati 2003; \"Arabeschi d'amore\", Edizioni Progetto Cultura, Roma 2007; \"Una vita in fuga\", Edizioni Progetto Cultura, Roma 2014: \"Il tronco del prugno\", Edizioni Progetto Cultura, Roma 2018; \"Un sussurro d'alba\", Edizioni Progetto Cultura, Roma 2020. Ha inoltre dato alle stampe il romanzo \"Il ragazzo di via Fierenzuola\", Edizioni Progetto Cultura, Roma 2022.\nBibliografia.\nScritti di carattere vario:\nScritti di argomento archeologico ed epigrafico inerenti alla citt\u00e0 romana di Tuficum, pubblicati sul settimanale \u00abL'Azione\u00bb di Fabriano:\nIbidem, sulle origini di Cerreto d'Esi:\n\u00ab\"Cereri Almae Sacrum\"\u00bb, n. 8, 22 febbraio 2003, p. 8; n. 9, 1\u00ba marzo 2003, p. 8; n. 10, 8 marzo 2003, p. 8; n. 11, 15 marzo 2003, p. 8.\nIbidem, sui parroci di Albacina nel 1800:\n\"Il parroco combattente. La storia di Don Paolo Gabrielli e il Callido di Albacina\", n. 32, 6 agosto 2005, p. 13.\n\"Don Ambrosini e la chiesa di San Venanzo\", n. 38, 1\u00ba ottobre 2005, p. 22.\n\"Lettera inedita di Don Ambrosini a G. Spontini\", n. 39, 8 ottobre 2005, p. 23.\nIbidem, scritti di carattere vario:\n\"Quando Gregorio XVI arriv\u00f2 ad Albacina e Fabriano\", n. 5, 4 febbraio 2006, p. 22.\n\"Repubblica Romana a Fabriano, momenti di apprensione in citt\u00e0 e nel territorio (1849)\", n. 36, 23 settembre 2006, p. 21; n. 37, 30 settembre 2006, p. 22.\n\"I soprannomi ad Albacina nel 1800\", n. 4, 28 gennaio 2006, p. 21.\n\"Carestia ad Alba (Albacina) \u2013 All'inizio dell' \u2018800, strani eventi atmosferici\", n. 7, 1\u00ba aprile 2006, p. 22.\n\"La contessa del Gonfalone. La lunga e affascinante storia della chiesa di Albacina\", n. 34, 3 settembre 2005, p. 22.\n\"Note sulla perduta chiesa di San Mariano ad Albacina\", n. 11, 17 marzo 2012, p. 24.\n\"Una festa religiosa e un furto sacrilego ad Albacina nell'Ottocento\", n, 13, 31 marzo 2012, p. 24.\n\"Supplica di Albacina a Pio IX\", n. 33, 8 settembre 2012, p. 24.\n\"La scultura in pietra di Sant' Amico presente nel giardino dei Ramell\"i, n. 37, 5 ottobre 2013, p. 24.\n\"Un sigillo del XIV secolo appartenente alla Confraternita dei Disciplinat\"i, n. 48, 21 dicembre 2013, p. 24.\n\"Una lettera inedita di S. Andrea Avellino\", n. 6, 12 febbraio 2022, p. 28. \nScritti pubblicati in \u00abPicus. Studi e Ricerche sulle Marche nell'antichit\u00e0\u00bb - Dipartimento di Scienze Archeologiche e Storiche dell'Antichit\u00e0, Universit\u00e0 degli studi di Macerata:\n\"Tuficum, notizia di un ritrovamento di un tesoretto di monete d'argento di epoca romana tardorepubblicana\", XXII (2002), pp. 261 ss.\n\"Iscrizioni tuficane in un ignorato manoscritto di Don Lorenzo Morelli\", XXIII (2003), pp. 188 ss. \n\"Tuficum. Annotazioni epigrafiche di don Raffaele Ambrosini\", XXIV (2004), pp. 241 ss.\nIn \u00abQuaderni storici esini\u00bb:\n\"L'iscrizione del prefetto del pretorio Caio Fulvio Plauziano ad Albacina\", III (2012), pp. 95-101.\n\"Note epigrafiche: la gens Aetria e Caesia a Tuficum\", IV (2013), pp. 175-192.\n\"Romualdo Sassi e il ritrovamento della testa bronzea di Albacina\", V (2014), pp. 195-200.\n\"Paolo Gabrielli curato e Vincenzo Liberati pittore\", VII (2016), pp. 187-199.\n\"L'epistolario tra Vincenzo Liberati e Severino Servanzi Collio\", VIII (2017), pp. 267-275.\n\"Due sonetti di Carlo Leopardi a una nota cantante lirica\", IX (2018), pp. 221-227.\n\"Un furto di quadri antichi nel 1924 a Cerreto D'Esi\", X (2019), pp. 219-223. \n\"La chiesina dell'Annunziata e cenni sulla vita e le opere di Luca delle Fibbie\", XII (2021), pp. 61-68. \nIn \u00abIl Mangiaparole. Trimestrale di poesia, critica e contemporaneistica\u00bb:\n\"Due sonetti di Carlo Leopardi a una nota cantante lirica\", I (2018), pp. 25-28.\n\"Memorie della famiglia Leopardi. Lettere inedite su debiti, doti e matrimoni\", II (2018), pp. 41-43.\n\"Corrispondenza privata di Marino Moretti\" (parte I), III (2018), pp. 15-18.\n\"Corrispondenza privata di Marino Moretti\" (parte II), IV (2018), pp. 19-23.\n\"D'Annunzio fra editori e imprese eroiche. Corrispondenza inedita\" (parte I), V (2019), pp. 22-25.\n\"D'Annunzio fra artisti e militari. Corrispondenza inedita\" (parte II), VI (2019), pp. 22-24.\n\"Alcuni inediti di Pietro Quattrini, poeta del tardo Settecento\", VII (2019), pp. 37-38.\n\"Documenti inediti di Federico De Maria. I tormentati rapporti con Filippo Maria Marinetti\", VIII (2019), pp. 42-43.\n\"Memorie di casa Leopardi. Corrispondenza tra Paolina e l'avvocato Pellegrini\", IX (2020), pp. 40-43.\n\"Lettera di un poeta fuori moda\", XI (2020), p. 56.\nDELLA SUA POESIA E DEI SUOI INTERVENTI LETTERARI HANNO SCRITTO:\nA. Crialesi, \"La voce pura di Innocenzi, \"in\" L'Azione \"n. 16, 21 aprile 2001, p. 6.\nIdem, \"Poesia e pittura insieme, \"Ibid. n. 9, 28 febbraio 2004, p. 8. \nS. Tiberi, \"Parliamone tra noi. Poeti e scrittori locali di oggi in un volume: Innocenzi, \"Ibid. n. 36, 20 settembre 2003, p. 10.\nIdem, \"Luciano Innocenzi in un nuovo volume, \"Ibid. n. 48, 13 dicembre 2003, p. 10.\nIdem, \"Le nostalgie e il vero amore, Ibid., \"19 gennaio 2008, p. 16.\nM. Palmolella, \"Un film per raccontare le vicende dei Fraticelli\", \"in La voce della Vallesina\", 8 giugno 2003, p. 6.\nL. Mazzolini, \"Forse verranno\", in \"L'Azione\" n. 2, 8 gennaio 2005, p. 7.\nIdem, \"Romanzo che fa storia\", \"Ibid. n. 4\", 22 gennaio 2005, p. 16.\nIdem, \"Arabeschi d'amore\", Ibid. n. 2, 18 gennaio 2008, p. 16.\nT. Tobaldi, \"Incontri tra poesia e musica con Luciano e Francesca Innocenzi\", in \"La voce della Vallesina,\" 10 febbraio 2008, p. 5.\nG. Gallo, Recensione di \"Il tronco del prugno\", in \u00abIl Mangiaparole\u00bb VII (2019), p. 54.\nUn suo testo poetico \u00e8 stato riportato nel volume \"Adolescenti tossicomani e famiglie\", Atti del corso di formazione regionale per operatori delle tossicodipendenze, Comune di Jesi 1993-1994 (a cura di F. Burattini). Altre sue poesie sono state pubblicate nel settimanale \"L'Azione \"e nelle antologie: \"Poeti di oggi nel fabrianese\" (2004); \"Il rifugio dell'aria. Poeti delle Marche\", a cura di Francesca Innocenzi (2010); \"Convivio in versi. Mappatura democratica della poesia marchigiana\", a cura di Lorenzo Spurio (2016)."}
{"id": "1687689", "revid": "120488490", "url": "https://it.wikipedia.org/wiki?curid=1687689", "title": "Gianfranco Couyoumdjian", "text": "Ha prodotto film divenuti dei cult movie, come \"Zombi 2\", \"Zombi Holocaust\", \"Emanuelle e gli ultimi cannibali\" e \"\" e molti film d'azione diretti dallo specialista Antonio Margheriti."}
{"id": "1687690", "revid": "712828", "url": "https://it.wikipedia.org/wiki?curid=1687690", "title": "Ciurma dei Giganti Guerrieri", "text": ""}
{"id": "1687691", "revid": "287204", "url": "https://it.wikipedia.org/wiki?curid=1687691", "title": "Mulungu (Para\u00edba)", "text": "Mulungu \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Guarabira."}
{"id": "1687692", "revid": "287204", "url": "https://it.wikipedia.org/wiki?curid=1687692", "title": "Serra da Raiz", "text": "Serra da Raiz \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Guarabira."}
{"id": "1687693", "revid": "767487", "url": "https://it.wikipedia.org/wiki?curid=1687693", "title": "Cuitegi", "text": "Cuitegi \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Guarabira."}
{"id": "1687694", "revid": "110157", "url": "https://it.wikipedia.org/wiki?curid=1687694", "title": "Duas Estradas", "text": "Duas Estradas \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Guarabira."}
{"id": "1687695", "revid": "1305772", "url": "https://it.wikipedia.org/wiki?curid=1687695", "title": "Guarabira", "text": "Guarabira \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Guarabira.\n\u00c8 il maggiore centro dell'entroterra della Para\u00edba."}
{"id": "1687696", "revid": "110157", "url": "https://it.wikipedia.org/wiki?curid=1687696", "title": "Lagoa de Dentro", "text": "Lagoa de Dentro \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Guarabira."}
{"id": "1687697", "revid": "287204", "url": "https://it.wikipedia.org/wiki?curid=1687697", "title": "Logradouro", "text": "Logradouro \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Guarabira."}
{"id": "1687698", "revid": "110157", "url": "https://it.wikipedia.org/wiki?curid=1687698", "title": "Pil\u00f5ezinhos", "text": "Pil\u00f5ezinhos \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Guarabira."}
{"id": "1687699", "revid": "287204", "url": "https://it.wikipedia.org/wiki?curid=1687699", "title": "Pirpirituba", "text": "Pirpirituba \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Guarabira."}
{"id": "1687700", "revid": "287204", "url": "https://it.wikipedia.org/wiki?curid=1687700", "title": "Sert\u00e3ozinho (Para\u00edba)", "text": "Sert\u00e3ozinho \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Guarabira."}
{"id": "1687701", "revid": "1543377", "url": "https://it.wikipedia.org/wiki?curid=1687701", "title": "Philippe Berger\u00f4o", "text": "Milit\u00f2 nel Bordeaux, nel Lilla e nel tra il 1971 e il 1988 e fece parte della rosa francese campione d'Europa nel 1984 e semifinalista nel Mondiale messicano 1986.\nNella stagione 2003-2004 ha allenato la Francia U-17 mentre in quella del 2010-2011 ha guidato la Francia U-19.\nDal 30 luglio 2013 al 9 settembre 2016 ha allenato la nazionale femminile della Francia."}
{"id": "1687702", "revid": "124838204", "url": "https://it.wikipedia.org/wiki?curid=1687702", "title": "Baldracco Malabayla", "text": "\u00c8 stato vescovo di Asti dal 1348 al 1354.\nBiografia.\nProveniente da una nobile famiglia astigiana, figlio di Francesco Malabayla signore di Pocapaglia, Baldracco venne consacrato da papa Clemente VI in seguito alla morte del suo predecessore Arnaldo De Rosette.\nBaldracco Malabayla insieme ai suoi fratelli, Giacomo, Guido (Guidetto) e Antonio, furono titolari e soci della Compagnia (Bodracus/Boderatus) Malabaila costituita ad Avignone nel 1342, unica compagnia accreditata da papa Clemente VI per il trasferimento dei capitali della Camera Apostolica.\nNel 1343 Baldracco Malabayla compare a Bruges con il socio Corrado di Vallescaria come \"mercatores Astenses tam in Romana Curia quam in partibus Flandre commorantes).\nNel 1346 lo si ritrova a Lincoln, in Inghilterra, come canonico locale: (Bodracus Malabayla, canonicus Lincolniensis, frater Iacobi, civis et mercator Astensis), infine il 15 agosto, 1348 venne eletto vescovo di Asti.\nAppena insidiatosi sulla sedia dell'episcopato, il vescovo cap\u00ec che doveva riportare in auge la signoria ecclesiastica e riun\u00ec tutti i diplomi, le concessioni, gli atti pubblici e privati di pertinenza della Chiesa di Asti, convoc\u00f2 tutti i vassalli ecclesiastici e li obblig\u00f2 a fare atto di sottomissione.\nQuesto provvedimento, in poco tempo consolid\u00f2 e rafforz\u00f2 il potere della Chiesa in tutti quei feudi che stavano rendendosi indipendenti.\nA questo atto, non risparmi\u00f2 neppure il padre Francesco a cui il vescovo aument\u00f2 di sessanta lire il proprio tributo.\nLa raccolta dei documenti ecclesiastici venne da allora denominata \"Libro Verde della Chiesa di Asti\" ed \u00e8 uno dei documenti pi\u00f9 importanti sia sotto il profilo storico che giuridico-amministrativo per la diocesi di Asti.\nAnche il Malabayla, come i suoi successori, si prodig\u00f2 nella ricostruzione della Cattedrale di Asti.\nMor\u00ec nel 1354 e venne murato nel primo pilastro a sinistra che sostiene la cupola della cattedrale, nella zona prospiciente la cappella di San Francesco di Sales. Il suo successore fu tal Giovanni Malabayla figlio del fratello Guidetto trasferito dalla sede di Treviso.\nA ricordo di tale sepoltura vi \u00e8 un bassorilievo raffigurante il vescovo nell'atto di benedire il popolo."}
{"id": "1687706", "revid": "101175", "url": "https://it.wikipedia.org/wiki?curid=1687706", "title": "Cagiva Aletta Rossa 200", "text": ""}
{"id": "1687710", "revid": "287204", "url": "https://it.wikipedia.org/wiki?curid=1687710", "title": "Maigret esita", "text": "Maigret esita (titolo originale francese \"Maigret h\u00e9site\", in italiano \u00e8 stato pubblicato anche con il titolo Maigret \u00e8 prudente) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 24 al 30 gennaio 1968 a Epalinges in Svizzera e pubblicato per la prima volta lo stesso anno.\n\u00c8 il sessantottesimo romanzo dedicato al celebre commissario.\nTrama.\nUna lettera anonima avverte Maigret che la sera stessa verr\u00e0 commesso un omicidio. Poich\u00e9 la carta \u00e8 preziosa e rara, \u00e8 facile capire che la lettera proviene da casa di \u00c9mile Parendon, giurista di fama, il quale autorizza il commissario a investigare come e quando crede in casa sua. Ma chi ha scritto la lettera e chi sar\u00e0 la vittima non \u00e8 facile da capire. Per due giorni Maigret investiga con l'aiuto dell'avvocato stesso che dimostra una intelligenza e capacit\u00e0 d'osservazione non comuni. Una seconda lettera avverte il commissario di essere stato troppo precipitoso, e che la sua presenza accelerer\u00e0 il crimine, che pu\u00f2 essere commesso da un momento all'altro. Nella casa, spaziosa e lussuosa, vivono l'avvocato e sua moglie, i figli Jacques, detto Gus, appassionato di elettronica, e Paulette, detta Bambi, studentessa di archeologia. Poi la segretaria, Antoinette Vague, molto formale e precisa ma che non disdegna per\u00f2 ogni tanto di accoppiarsi con il padrone in fretta sulla scrivania. C'\u00e8 poi il praticante d'ufficio Ren\u00e9 Tortu, l'impiegato Julien Baud, il maggiordomo Ferdinand, una cuoca, varie cameriere, e le visite quasi quotidiane dell'autista e del massaggiatore della signora, le sorelle di lei, gli amici dei figli. Molta gente avrebbe potuto avere accesso alla carta per scrivere le lettere anonime. Maigret capisce i conflitti latenti della coppia, lo sbilanciamento economico tra le due famiglie con il padre e il fratello di lui, entrambi medici, che non vengono quasi mai, e invece la presenza invasiva del suocero e della famiglia di lei, i Gassin de Beaulieu, molto pi\u00f9 ricchi. Arriva una terza lettera e subito dopo si trova la segretaria, la signorina Vague, alla sua scrivania con la gola tagliata. Maigret che provava simpatia per lei, ne resta molto colpito, convoca i suoi fedeli ispettori e spinge l'inchiesta fino a che diventa chiaro che le lettere le scriveva Gus e che l'assassino non pu\u00f2 essere che la signora Parendon, anche perch\u00e9 c'\u00e8 un testimone che dall'appartamento accanto ha visto tutto.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1968.\nIn Italia \u00e8 apparso per la prima volta nel 1968, tradotto da Sarah Cantoni con il titolo \"Maigret esita\" e pubblicato da Mondadori nella collana \"Le inchieste del commissario Maigret\" (n\u00b0 73). Sempre per lo stesso editore \u00e8 stato ripubblicato in altre collane o raccolte tra gli anni settanta e novanta. Nel 2010 il romanzo \u00e8 stato pubblicato presso Adelphi, con il titolo \"Maigret \u00e8 prudente\", tradotto da Simone Verde, nella collana dedicata al commissario (parte de \"gli Adelphi\", al n\u00b0 372).\nFilm e televisione.\nEsistono almeno tre trasposizioni del romanzo in televisione:"}
{"id": "1687711", "revid": "767487", "url": "https://it.wikipedia.org/wiki?curid=1687711", "title": "Carly Piper", "text": "Ai Giochi Olimpici estivi di Atene nel 2004, ha vinto la medaglia d'oro con la staffetta 4x200 stile libero, insieme a Natalie Coughlin, Kaitlin Sandeno e Dana Vollmer stabilendo anche il nuovo record del mondo.\nLa Piper si \u00e8 laureata all'Universit\u00e0 di Wisconsin-Madison nel 2006, dove ha gareggiato anche nella squadra di nuoto nelle vesti di capitano. Sempre nell'universit\u00e0 ha rivestito anche il ruolo di assistente tecnico delle squadre di nuoto sia maschili che femminili."}
{"id": "1687713", "revid": "122184334", "url": "https://it.wikipedia.org/wiki?curid=1687713", "title": "Alfio Caruso", "text": "Biografia.\nAlfio Caruso compie i suoi studi a Catania (laurea in lettere moderne). Dopo la collaborazione con il quotidiano La Sicilia viene assunto nel 1972 da Piero Ottone al \"Corriere della Sera\". Nel 1974 accoglie l'invito di Indro Montanelli e diventa cos\u00ec il pi\u00f9 giovane dei 54 fondatori de \"il Giornale\". Negli anni Ottanta lavora di nuovo al \"Corriere\" e alla \"Gazzetta dello sport\", dove ritrova il suo primo maestro, Candido Cannav\u00f2, rispettivamente come caporedattore e vicedirettore.\nNel 1996 \u00e8 nominato condirettore del \"Messaggero\" da Giulio Anselmi. Nello stesso anno diventa direttore editoriale del gruppo \"La Nazione - Il Resto del Carlino - Il Giorno\". Nel 2000 ha fondato e diretto un giornale \"Og\" (\"Oggi \u00e8 un altro giorno\") durato un solo mese. In seguito ha collaborato con l\"'Espresso\", \"La Stampa\", \"Il Corriere della Sera\". Nel 2011 si \u00e8 dimesso dall'Ordine dei giornalisti.\nParallelamente alla sua carriera giornalistica Caruso sviluppa una carriera letteraria scrivendo romanzi e thriller. \nDal 2000 inizia a pubblicare saggi sulla storia italiana: spazia dal calcio alla Sicilia, dalla storia criminale delle mafie ad episodi del Risorgimento italiano, al coinvolgimento militare italiano nella Seconda Guerra Mondiale: il sacrificio della divisione Acqui a Cefalonia, la straordinaria avanzata all'indietro degli alpini in Unione Sovietica e poi le battaglie di El Alamein, l'assedio di Stalingrado. Infine due incursioni nel costume: il 900 italiano raccontato attraverso la nazionale di calcio e 1960 il migliore anno della nostra vita."}
{"id": "1687718", "revid": "223454", "url": "https://it.wikipedia.org/wiki?curid=1687718", "title": "Live search", "text": ""}
{"id": "1687719", "revid": "223454", "url": "https://it.wikipedia.org/wiki?curid=1687719", "title": "Live Search", "text": ""}
{"id": "1687722", "revid": "287204", "url": "https://it.wikipedia.org/wiki?curid=1687722", "title": "L'amico d'infanzia di Maigret", "text": "L'amico d'infanzia di Maigret (titolo originale francese \"L'ami d'enfance de Maigret\") \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 18 al 24 giugno 1968 a Epalinges in Svizzera e pubblicato per la prima volta il 4 novembre dello stesso anno in Francia presso l'editore Presses de la Cit\u00e9.\n\u00c8 il sessantanovesimo romanzo dedicato al celebre commissario.\nTrama.\nMaigret indaga per aiutare un suo amico d'infanzia, L\u00e9on Florentin, con il quale \u00e8 stato compagno al Lyc\u00e9e Banville di Moulins, accusato dell'omicidio di una donna. L'amico era, ai tempi della scuola, il buffone della classe e un bugiardo patentato. Il commissario scopre che la donna uccisa, Jos\u00e9phine Papet, detta Jos\u00e9e, intratteneva rapporti con cinque uomini contemporaneamente, e tutti in modo discreto.\nQuasi nessuno degli uomini era a conoscenza degli altri. Dei cinque: Victor Lamotte, vignaio di Bordeaux, Fernand Courcel, affarista di Rouen, Fran\u00e7ois Par\u00e9, di Versailles, che lavorava al Ministero degli affari pubblici, Jean-Luc Bodard, giovane assicuratore, e lo stesso Florentin, solo gli ultimi due conoscevano la situazione.\nProprio per questo Florentin sostiene che era nell'appartamento ma si era nascosto sentendo arrivare qualcuno. Quando era uscito dal nascondiglio, quindici minuti pi\u00f9 tardi, aveva trovato la donna morta. Gli altri negano addirittura di conoscerla.\nLa portinaia, Madame Blanc, una donna di montagna, testarda e sicura di s\u00e9, sostiene che solo Florentin quel giorno \u00e8 salito in casa della vittima. Maigret decide di fare un confronto diretto tra gli uomini e la portinaia stessa.\nScopre anche soldi nascosti a casa di lei e di Florentin e quando ci sono soldi spesso c'\u00e8 un ricatto. Infatti lei viene pagata per tacere e lui ha tentato di ricattare Lamotte, il pi\u00f9 ricco degli amanti della vittima. I due uomini stavano quindi litigando quando un colpo \u00e8 partito e ha ucciso accidentalmente la donna.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1968. Usc\u00ec anche, in 25 puntate, su \"Le Figaro\" dal 3 al 31 dicembre dello stesso anno.\nIn Italia \u00e8 apparso per la prima volta nel 1968, tradotto da Sarah Cantoni e pubblicato da Mondadori nella collana \"Le inchieste del commissario Maigret\" (n\u00b0 76). Sempre per lo stesso editore \u00e8 stato ripubblicato in altre collane o raccolte tra gli anni settanta e novanta. Nel 2011 il romanzo \u00e8 stato pubblicato presso Adelphi, tradotto da Marina Karam, nella collana dedicata al commissario (parte de \"gli Adelphi\", al n\u00b0 384).\nFilm e televisione.\nTre sono gli adattamenti del romanzo per la televisione:"}
{"id": "1687727", "revid": "1258", "url": "https://it.wikipedia.org/wiki?curid=1687727", "title": "Fonduta valdostana", "text": ""}
{"id": "1687729", "revid": "15090368", "url": "https://it.wikipedia.org/wiki?curid=1687729", "title": "Montepoggiolo", "text": ""}
{"id": "1687730", "revid": "123861930", "url": "https://it.wikipedia.org/wiki?curid=1687730", "title": "Samantha Arsenault", "text": "Ai Giochi Olimpici estivi di Sydney 2000 vinse la medaglia d'oro nella staffetta 4x200 stile libero, insieme a Diana Munz, Lindsay Benko e Jenny Thompson. In questa occasione fu stabilito anche l'allora nuovo record del mondo con il tempo di 7:57.80."}
{"id": "1687731", "revid": "287204", "url": "https://it.wikipedia.org/wiki?curid=1687731", "title": "Maigret e il capellone imprudente", "text": "Maigret e il capellone imprudente (titolo originale francese \"Maigret et le tueur\", in italiano tradotto anche come Maigret e l'omicida di rue Popincourt) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 15 al 21 aprile 1969 a Epalinges in Svizzera e pubblicato per la prima volta il 30 ottobre dello stesso anno in Francia presso l'editore Presses de la Cit\u00e9.\n\u00c8 il settantesimo romanzo dedicato al celebre commissario.\nTrama.\nAntoine Batille, studente universitario e figlio di un noto industriale parigino, viene aggredito all'uscita di un caff\u00e8 in via rue Popincourt, vicino al quartiere della Bastiglia, e ucciso con sette coltellate inferte con grande violenza.\nIncaricato delle indagini, Maigret viene a sapere dalla sorella che Antoine coltivava la strana abitudine di frequentare locali pubblici malfamati, portando con s\u00e9 un magnetofono per registrare brandelli di conversazioni tra sconosciuti, allo scopo di ottenere materiale per un suo studio sulla psicologia umana.\nL'ascolto dell'ultimo nastro registrato mette la polizia sulle tracce di una banda specializzata in furti di quadri, i cui componenti vengono presto arrestati.\nIl caso parrebbe risolto felicemente, ma il fatto che l'assassino o gli assassini non abbiano pensato a far sparire il nastro dal magnetofono, lascia Maigret dubbioso sulla colpevolezza dei ladri.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1969.\nIn Italia \u00e8 apparso per la prima volta nel 1970, tradotto da Elena Cantini e pubblicato da Mondadori nella collana \"Oscar\" n\u00b0 255. Sempre per lo stesso editore \u00e8 stato ripubblicato in altre collane o raccolte tra gli anni settanta e novanta. Nel 2011 il romanzo \u00e8 stato pubblicato presso Adelphi, tradotto da Annamaria Carenzi Vailly, con il titolo \"Maigret e l'omicida di rue Popincourt\", nella collana dedicata al commissario (parte de \"gli Adelphi\", al n\u00b0 397).\nFilm e televisione.\nUn solo adattamento del romanzo \u00e8 stato fatto per la televisione:"}
{"id": "1687732", "revid": "1779418", "url": "https://it.wikipedia.org/wiki?curid=1687732", "title": "Lesina (torrente)", "text": "La Lesina (\"Lesna\" in bergamasco) \u00e8 un torrente della provincia di Bergamo.\nPercorso.\nIl torrente nasce alle pendici de monte Albenza a 380 metri. La Lesina prende corpo a monte della Cascina Cabacaccio a Carosso di Almenno San Bartolomeo, scorre quindi a nord della piana tra Palazzago e Barzana, nei pressi degli abitati di Brocchione, Longoni e Montebello, ed entra quindi in Barzana e Brembate di Sopra, dove riceve le acque del torrente Bregogna, o Borgogna.\nLa Lesina prosegue quindi verso Locate di Ponte San Pietro, dove riceve le acque del Prezzate. Viene quindi attraversato dalla statale Briantea e dalla ferrovia Bergamo-Carnate ed attraversa quindi il territorio di Presezzo. Superata la nuova Briantea, la Lesina attraversa Bonate Sopra e Bonate Sotto, rimanendone ad est, quindi soprappassa la Derivazione Basso Brembo (Roggia Masnada) e raggiunge i magredi del Brembo.\nDopo aver attraversato parte del territorio dell'isola bergamasca la Lesina affluisce nel fiume Brembo in territorio di Bonate Sotto, all'altezza dell'abitato di Madone, dopo circa 32 km dalla sua sorgente."}
{"id": "1687736", "revid": "2111283", "url": "https://it.wikipedia.org/wiki?curid=1687736", "title": "Pieve di Santa Reparata a Pimonte", "text": "La pieve di Santa Reparata a Pimonte si trova nel comune di Barberino di Mugello. La sua denominazione, \"Pimonte\", significa che \u00e8 situata ai piedi del monte.\nStoria e descrizione.\nLa pieve risale all'anno 1392; alla fine del Trecento fu affidata al patronato della famiglia Giugni dal papa Sisto IV.\nQuesta famiglia provvide al restauro, fece costruire nelle pareti laterali due finestrine oblunghe con cornici di pietrame e fece apporre il proprio stemma sulla facciata a capanna, il cui portale in pietra \u00e8 sovrapposto da un piccolo rosone con vetrata. \nNella Chiesa si trova un altare in pietra fatto costruire dal pievano Olivo Ulivi nel 1769, un fonte battesimale in pietra, attribuito a Neri di Bicci, del XV secolo. Il campanile, a forma di torre ha tre campane. Sulla destra della pieve si trova la canonica.\nNel Museo d'arte sacra e religiosit\u00e0 popolare \"Beato Angelico\" a Vicchio di Mugello \u00e8 conservato un dipinto di Neri di Bicci, eseguito per l'altare maggiore di questa pieve, fra il 1475 e il 1490, la \"Vergine in trono col Bambino e i Santi Giovanni Battista e Reparata, Bartolomeo e Antonio Abate, Caterina e Domenico\"."}
{"id": "1687739", "revid": "287204", "url": "https://it.wikipedia.org/wiki?curid=1687739", "title": "Maigret e il commerciante di vini", "text": "Maigret e il commerciante di vini (titolo originale francese \"Maigret et le marchand de vin\", in Italiano \u00e8 stato pubblicato anche con il titolo Maigret e il produttore di vino) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 23 al 29 settembre 1969 a Epalinges in Svizzera e pubblicato per la prima volta il 27 febbraio dell'anno successivo in Francia presso l'editore Presses de la Cit\u00e9.\n\u00c8 il settantunesimo romanzo dedicato al celebre commissario.\n\u00c8 uno dei pochissimi romanzi con Maigret protagonista nei quali si trova un preciso riferimento a fatti di attualit\u00e0 della Parigi dell'epoca: nel corso dell'inchiesta, infatti, si accenna al fatto che i mercati generali, che al momento della stesura del romanzo erano ancora situati a Les Halles, \"fra qualche mese saranno trasferiti a Rungins\", cosa che effettivamente avvenne nel 1971, circa un anno dopo la pubblicazione del libro.\nTrama.\nMentre Maigret sta interrogando Th\u00e9o Stiernet, un ragazzo che ha ucciso sua nonna per pochi franchi, arriva la notizia che per strada, nel XVII, \u00e8 stato ucciso Oscar Chabut, un ricco commerciante di vini. Maigret lascia l'interrogatorio del ragazzo a Lucas e si reca sul posto, in rue Fortuny, dove ogni mercoled\u00ec la vittima andava a un appuntamento con Anne-Marie Boutin, detta anche la Cavalletta, sua segretaria e in segreto amante. Poi va a far visita a Jeanne, sua moglie, nel loro appartamento di place des Vosges. Lei gli fornisce una lunga lista scritta di relazioni che il marito ha avuto negli anni. Durante l'inchiesta Maigret non si sente bene (sua moglie ha appena avuto l'influenza), indossa una sciarpa, ingoia un'aspirina, ma non demorde. Riceve una telefonata anonima dove un uomo gli dice che Chabut era un \"porco\", ma in fondo Maigret non crede sia un affare di gelosia. Piuttosto sospetta di Gilbert Pigou, una volta contabile dell'azienda Vin des Moines, di propriet\u00e0 della vittima, il quale \u00e8 stato licenziato sei mesi prima in modo brusco. \u00c8 lui che continua a telefonare e a seguire per strada il commissario che, a sua volta, lo sta facendo cercare. Poi una sera tardi Pogou si presenta a casa del commissario, stremato, e confessa. Ha ucciso lui Chabut, perch\u00e9 era cinico e sadico e non riusciva a provare compassione per i propri dipendenti, anzi aveva approfittato di un suo piccolo errore contabile per fargli una scenata umiliante, talmente plateale che da allora non era pi\u00f9 riuscito a trovare altro lavoro. Pogou confessa anche di essere stato costretto nei tre mesi precedenti l'omicidio a rubare, poich\u00e9 sua moglie lo accusava di non essere capace di guadagnare, proprio lei che aveva scoperto essere stata un'amante di Chabut, donnaiolo impenitente e sprezzante. Ora vorrebbe che tutto ci\u00f2 finisse. Maigret prova piet\u00e0 e persino simpatia per l'uomo, ma ha il dovere di farlo arrestare.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1969.\nIn Italia \u00e8 apparso per la prima volta nel 1970, tradotto da Sarah Cantoni e pubblicato da Mondadori nella collana \"Oscar\" n\u00ba 282. Sempre per lo stesso editore \u00e8 stato ripubblicato in altre collane e raccolte tra gli anni settanta e novanta. Nel 2010 il romanzo \u00e8 stato pubblicato presso Adelphi, tradotto da Elda Necchi, con il titolo \"Maigret e il produttore di vino\", nella collana dedicata al commissario (parte de \"gli Adelphi\", al n\u00ba 381).\nFilm e televisione.\nIl romanzo \u00e8 stato adattato almeno due volte per la televisione:"}
{"id": "1687740", "revid": "438678", "url": "https://it.wikipedia.org/wiki?curid=1687740", "title": "Ignazio Genuardi", "text": "Era figlio di Gerlando Genuardi e di Adriana Ricci Gramitto, e cugino dal lato materno di Caterina Ricci Gramitto, la madre del drammaturgo Luigi Pirandello. "}
{"id": "1687741", "revid": "599013", "url": "https://it.wikipedia.org/wiki?curid=1687741", "title": "Carlos Boozer", "text": "Carriera.\nHigh school e college.\nNato in una base militare della Germania Ovest ma cresciuto in Alaska, Boozer ha frequentato la \"Juneau-Douglas High School\", che ha guidato a due titoli statali consecutivi, venendo inserito per due anni di seguito nel primo quintetto dei migliori giocatori americani a livello liceale dalla rivista Parade.\nDopo essersi diplomato ha ricevuto offerte da numerose universit\u00e0, scegliendo l'Universit\u00e0 Duke, la cui squadra di pallacanestro era allenata da Mike Krzyzewski. Con la maglia di Duke ha vinto il titolo NCAA 2001. Nella stagione 2001-02 Boozer, Mike Dunleavy e Jay Williams hanno segnato tutti pi\u00f9 di 600 punti; solo Kyle Singler, Nolan Smith e Jon Scheyer hanno ripetuto questa impresa per Duke, nella stagione 2009-10. Nell'aprile ha annunciato di volersi dichiarare eleggibile al draft 2002, rinunciando al suo ultimo anno di universit\u00e0.\nNBA.\nCleveland Cavaliers e Utah Jazz.\nAl draft viene selezionato dai Cleveland Cavaliers con la 34\u00aa scelta assoluta. Chiude la sua prima stagione con 10,0 punti e 7,5 rimbalzi di media a partita, mentre nella sua seconda stagione chiude con 15,5 punti e 11,4 rimbalzi.\nAlla fine della stagione 2003-04, i Cavs, decidono di non esercitare un'opzione per rinnovare il suo contratto di un anno a 695.000 dollari, facendolo diventare \"free agent\" con restrizioni. Successivamente Boozer e i Cavs si accordano per un contratto di sei anni a 39 milioni di dollari. Il 30 luglio 2004 firma, per\u00f2, un contratto di sei anni, per 70 milioni di dollari, con gli Utah Jazz. A seguito del suo passaggio ai Jazz, Gordon Gund, proprietario dei Cavs, ha espresso la sua delusione nei confronti di Boozer, affermando che il giocatore si era impegnato a firmare il contratto proposto dalla sua squadra in cambio del non esercizio della clausola di rinnovo; Boozer ha tuttavia negato, in seguito, di essersi impegnato con i Cavs.\nAi Jazz Boozer diventa subito la colonna portante della squadra dal punto offensivo, chiudendo la sua prima stagione con 17 punti e 9 rimbalzi di media. Salta tuttavia l'ultima parte di stagione a causa di un infortunio. Anche per via della sua mancanza, i Jazz non si sono qualificati ai play-off per la seconda volta negli ultimi 22 anni. Larry Miller, proprietario degli Utah Jazz, lo ha pubblicamente criticato per la sua mancanza di impegno.\nA causa di vari infortuni salta anche la prima parte della stagione successiva, tornando solo a febbraio. Inizialmente parte dalla panchina, ma a marzo riesce a riconquistare il posto di titolare, chiudendo la stagione con 20 punti e 10 rimbalzi di media.\nInizia la stagione 2006-07 ottimamente e viene anche scelto come riserva all'All-Star Game, ma \u00e8 costretto a saltarlo a causa di un infortunio al perone destro. Nei play-off, eguaglia il suo \"career-high\" di 41 punti contro gli Houston Rockets e in gara-7 fa anche di pi\u00f9, guidando i Jazz oltre l'ostacolo Rockets, siglando 35 punti, con 14 rimbalzi e convertendo due tiri liberi chiave per la vittoria e il passaggio del turno. Finisce i play-off con una media di 23,5 punti e 12,2 rimbalzi a partita.\nNel novembre della stagione 2007-08 viene eletto Western Conference Player of the Month. A febbraio viene nuovamente scelto come riserva all'All-Star Game 2008, totalizzando 14 punti e 10 rimbalzi. Contro i Seattle SuperSonics ottiene la sua prima tripla doppia in carriera, con 22 punti, 11 rimbalzi e 10 assist. Nei play-off i Jazz devono affrontare di nuovo gli Houston Rockets, ma, malgrado la media realizzativa di Boozer continui a scendere (16 punti e 11 rimbalzi a partita), Utah riesce comunque a vincere 4-2. Al secondo turno, per\u00f2, i Jazz cadono contro i Los Angeles Lakers di Kobe Bryant sempre per 4-2.\nDurante la stagione 2008-09 ha saltato 44 partite a causa di un intervento chirurgico al ginocchio destro, scatenando numerose polemiche sulle sue precarie condizioni fisiche. In 37 partite disputate ha chiuso con 16,2 punti, 10,4 rimbalzi e 2,3 assist di media. Nonostante sembrasse destinato a lasciare la squadra a fine stagione, ha deciso di esercitare un'opzione per rinnovare il suo contratto di un altro anno.\nNella stagione 2008-09 riesce a ritrovare continuit\u00e0, disputando 78 partite su 82, con una media di 19,5 punti, 11,2 rimbalzi, e una percentuale al tiro pari al 56,2%.\nChicago Bulls e Los Angeles Lakers.\nL'8 luglio 2010 firma un contratto sign-and-trade con i Jazz e viene ceduto ai Chicago Bulls. Salta tuttavia la preparazione e le prime 23 partite di stagione regolare a causa di un infortunio. Esordisce in maglia Bulls contro gli Orlando Magic, partendo subito in quintetto e realizzando 5 punti in 22 minuti di gioco. Il 6 dicembre 2010 realizza la sua prima doppia doppia con Chicago, realizzando 29 punti e 12 rimbalzi contro gli Oklahoma City Thunder. Chiude la stagione regolare con una media di 17,5 punti e 9,6 rimbalzi, aiutando i Bulls a chiudere in testa alla Eastern Conference. Chiude invece i play-off con 12,6 punti e 9,7 rimbalzi a partita.\nNella sua seconda stagione chiude con 15 punti e 8,5 rimbalzi di media, ma riesce a disputare ben 66 partite.\nChiude la stagione 2012-13 con 16,2 punti e 9,8 rimbalzi di media, riuscendo a disputare 79 partite.\nIl 15 luglio 2014 viene tagliato dai Bulls, e due giorni dopo firma un contratto annuale con i Los Angeles Lakers, che si impegnano a pagare 3,25 dei 16,8 milioni di dollari previsti dal suo contratto con i Bulls, mentre i restanti 13,55 milioni vennero pagati dalla squadra di Chicago.\nCBA e ritiro.\nGuangdong Tigers.\nDopo un anno d'inattivit\u00e0 nell'estate del 2016 si trasferisce in Cina (nonostante fosse stato contattato dai San Antonio Spurs), ai Guangdong Southern Tigers, e in stagione tiene una media di 16,6 punti a partita.\nIl 18 dicembre 2017 annuncia il suo ritiro dal basket.\nNazionale.\nBoozer ha vestito la maglia della nazionale americana nelle Olimpiadi del 2004, vincendo la medaglia di bronzo e in quelle del 2008, dove ha vinto la medaglia d'oro.\nLa causa contro Prince.\nNel gennaio 2006, Boozer ha fatto causa al cantante Prince, riguardo ad una casa a Los Angeles che Prince aveva preso in affitto dalla societ\u00e0 immobiliare facente capo a Boozer, la \"C Booz Multifamily I LLC\".\nA febbraio venne raggiunto un accordo e la causa fu archiviata."}
{"id": "1687752", "revid": "923674", "url": "https://it.wikipedia.org/wiki?curid=1687752", "title": "Sigrun Wodars", "text": "Biografia.\nInizi\u00f2 con successo sulla distanza dei 400\u00a0m piani a Schwerin nei meeting giovanili. Successivamente cambi\u00f2 e pass\u00f2 agli 800\u00a0m piani cos\u00ec come la sua connazionale Christine Wachtel, che fu anche la sua principale rivale.\nVinse il suo primo titolo nazionale nel 1986, e fu seconda agli Europei 1986 a Stoccarda, dietro alla sovietica Nadija Olizarenko. L'anno successivo fu argento ai Mondiali indoor dietro alla Wachtel, ma si prese la rivincita nel mondiale all'aperto. La Wodars conquist\u00f2 allo stesso modo anche l'oro olimpico.\nWodars vinse l'oro poi anche agli Europei 1990 a Spalato, il suo ultimo titolo. Divorzi\u00f2 e prese parte come Sigrun Grau ai Mondiali 1991 ed ai Giochi olimpici di Barcellona 1992 ma in entrambi i casi non arriv\u00f2 in finale.\nHa stabilito la miglior prestazione mondiale stagionale degli 800 m piani nel 1987 e nel 1990."}
{"id": "1687753", "revid": "287204", "url": "https://it.wikipedia.org/wiki?curid=1687753", "title": "Maigret e la vecchia pazza", "text": "Maigret e la vecchia pazza (titolo originale francese \"La folle de Maigret\", tradotto anche come La pazza di Maigret) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 1\u00ba al 7 maggio 1970 a Epalinges in Svizzera e pubblicato per la prima volta il 5 novembre dello stesso anno in Francia presso l'editore Presses de la Cit\u00e9.\n\u00c8 il settantaduesimo romanzo dedicato al celebre commissario.\nTrama.\nUna vecchietta, L\u00e9ontine Antoine, cerca di vedere Maigret al Quai des Orf\u00e8vres. L'ispettore Lapointe la interroga e lei racconta che nel suo appartamento gli oggetti si muovono da soli e la inseguono. Quando riesce a fermare il commissario per strada, lui le promette che andr\u00e0 a farle visita, ma non ne ha occasione prima che venga ritrovata strangolata, nella sua casa dove abita da oltre quaranta anni. Eppure non era ricca e l'unico oggetto di valore potrebbe essere stata una pistola che lei teneva in un cassetto, come pare dalle tracce d'olio che vi ha lasciato.\nTra i sospettati, la nipote, Ang\u00e8le Louette, massaggiatrice che non vive lontano, e il suo fidanzato, detto \"Le Grand Marcel\", un barista che dopo aver incontrato il commissario vede bene di sparire andandosene a Tolone. Maigret riesce a sapere che prima di lasciare Parigi ha litigato con la ragazza; lo fa rintracciare e sorvegliare e intanto indaga sul passato della vecchia, che ha avuto due mariti, uno dei quali ha costruito da s\u00e9 la pistola scomparsa. Un amico di Maigret, Marella (un vecchio collega che conosceva tutti i delinquenti e le prostitute da Mentone a Marsiglia) lo avverte che Marcel al sud \u00e8 andato a trovare Giovanni Pepito, anziano criminale ritiratosi da loschi affari, e decide di partire.\nA Maigret e Marella per\u00f2 Pepito sfugge, ma riescono a vedere che si libera di un revolver gettandolo nel mare. Il giorno dopo, rientrato a Parigi, Maigret viene a sapere che Marcel \u00e8 stato trovato morto. A questo punto la sua ragazza confessa che era stato lui a voler prendere quella pistola speciale, capace di sparare in silenzio, e a cercare di venderla, ma era stato sorpreso dalla vecchia. Maigret decide di crederle, e considerata anche la non premeditazione del crimine, la lascia andare.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1970.\nIn Italia \u00e8 apparso per la prima volta nel 1970, tradotto da Elena Cantini e pubblicato da Mondadori nella collana \"Oscar\" n\u00b0 362. Sempre per lo stesso editore \u00e8 stato ripubblicato in altre collane o raccolte tra gli anni settanta e novanta. Nel 2011 il romanzo \u00e8 stato pubblicato presso Adelphi con il titolo \"La pazza di Maigret\", tradotto da Valeria Fucci, nella collana dedicata al commissario (parte de \"gli Adelphi\", al n\u00b0 402).\nFilm e televisione.\nEsistono almeno due adattamenti per la televisione:"}
{"id": "1687754", "revid": "124717456", "url": "https://it.wikipedia.org/wiki?curid=1687754", "title": "Cagiva Tamanaco", "text": "La Tamanaco (prodotta dal 1988 al 1991) \u00e8 una motocicletta da deserto-stradale ossia capace d'andare su terreni sabbiosi come sull'asfalto, prodotta dalla casa motociclistica Cagiva nella sola cilindrata da 125 cm\u00b3. Una variante della moto venne prodotta anche in versione 50\u00a0cm\u00b3 dal 1988 al 1990, ma venne commercializzata con il nome di Cocis.\nDescrizione.\nNacque nel 1988 come evoluzione della Cagiva Cruiser adottando un nuovo parafango anteriore con un profilo basso e il doppio faro rotondo al posto del faro singolo quadrato (in realt\u00e0 si tratta dello stesso doppio faro in corpo unico della Freccia C10, ricoperto da una griglia in plastica amovibile).\nLa moto si differenzia per il nuovo motore (cilindro e pistone), il nuovo telaio, sempre in acciaio ma rivisto, il nuovo forcellone, sempre scatolato in acciaio ma anch'esso rivisto, le forcelle maggiorate che diventano a steli rovesciati. Da rilevare l'adozione di un nuovo carburatore sempre da 28\u00a0mm (che dalla matricola 4P003106 ha configurazioni differenti, adoperando una valvola gas, uno spillo conico e un polverizzatore diversi).\nLa produzione di questa motocicletta continua dal 1990 al 1991 con la variante Cagiva N90. Il nuovo modello venne prodotto non come sostituzione, bens\u00ec come modello parallelo, pi\u00f9 votato all'aspetto stradale rispetto al Tamanaco, a discapito delle performance fuoristrada per via dell'assetto delle forcelle e del cambio a 7 rapporti (derivante da quello della Cagiva Mito, dalla quale deriva anche il gruppo ottico sempre ricoperto da una mascheratura, e non pi\u00f9 dalla Cagiva Freccia C10 a 6 rapporti, che fraziona meglio la potenza nell'impiego fuoristrada del mezzo). Si differenzia esteticamente dal precedente per le nuove carene pi\u00f9 tondeggianti, il blocco motore a 7 rapporti con avviamento ora esclusivamente elettrico e non pi\u00f9 combinato pedivella/elettrico, valvola allo scarico elettronica e non pi\u00f9 meccanica, l'assetto delle forcelle, gli pneumatici dalla tassellatura decisamente meno accentuata ed il nuovo quadro strumenti, entrambi pi\u00f9 simili a quelli della Cagiva Elefant 900i.e. vincitrice del Rally Parigi Dakar del 1990."}
{"id": "1687758", "revid": "339392", "url": "https://it.wikipedia.org/wiki?curid=1687758", "title": "Villa Comunale (Milano)", "text": ""}
{"id": "1687759", "revid": "121434640", "url": "https://it.wikipedia.org/wiki?curid=1687759", "title": "Figli di Priamo", "text": "Priamo, il leggendario re di Troia al tempo in cui la citt\u00e0 fu coinvolta nella famosa guerra, gener\u00f2 50 figli e (a seconda degli autori), anche 50 figlie. \nPriamo ebbe tre mogli: la prima, Arisbe, fu da lui ripudiata dopo la nascita del loro figlio Esaco, mentre le altre due, associate insieme alla dignit\u00e0 reale, furono Ecuba e Laotoe. \nDa Ecuba gli nacquero diciannove figli, mentre Laotoe fu madre di Licaone e del secondo Polidoro, il suo ultimogenito (omonimo di uno dei figli di Ecuba).\nPriamo ebbe diversi altri figli, generati con le numerose concubine. \nNon esiste una lista ufficiale della sua progenie, tuttavia attraverso i pi\u00f9 autorevoli testi greci \u00e8 stato possibile riunire ed elencare tutti i nomi.\nProgenie di Priamo secondo Omero.\nSuddivisi tra maschi e femmine.\nProgenie di Priamo secondo Apollodoro.\nSuddivisi tra maschi e femmine.\nProgenie di Priamo secondo Igino.\nSuddivisi tra maschi e femmine."}
{"id": "1687762", "revid": "76963", "url": "https://it.wikipedia.org/wiki?curid=1687762", "title": "Tisa Farrow", "text": "Figlia del regista John Farrow e dell'attrice Maureen O'Sullivan, suo padre mor\u00ec quando aveva 12 anni per un infarto. \u00c8 l'ultima di sette fratelli tra cui l'attrice Mia Farrow. Un suo fratello, Michael, \u00e8 morto nel 1958 a 19 anni. \u00c8 inoltre zia dell'attrice Soon-Yi Previn. \nHa avuto un figlio, Jason (1970-2008) morto in Iraq a 38 anni per un'accidentale overdose di droghe.\n\u00c8 nota principalmente per aver interpretato due horror italiani divenuti dei cult movie quali \"Zombi 2\" (1979) e \"Antropophagus\" (1980)."}
{"id": "1687763", "revid": "287204", "url": "https://it.wikipedia.org/wiki?curid=1687763", "title": "Maigret e l'uomo solo", "text": "Maigret e l'uomo solo (titolo originale francese \"Maigret et l'homme tout seul\", in italiano tradotto anche come Maigret e l'uomo solitario) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 1\u00ba al 7 febbraio 1971 a Epalinges in Svizzera e pubblicato per la prima volta il 10 maggio dello stesso anno in Francia presso l'editore Presses de la Cit\u00e9. In precedenza era uscito a puntate come \"feuilleton\" allegato a \"Le Figaro\", con il titolo \"Maigret et l'homme seul\".\n\u00c8 il settantatreesimo romanzo dedicato al celebre commissario.\nTrama.\nNell'afosa estate del 1965, viene ritrovato il cadavere di un uomo nella stanza di un edificio in attesa di demolizione del quartiere Les Halles.\nSi tratta di un vagabondo soprannominato \"l'Aristocratico\" o \"il Muto\", il quale conduceva un'esistenza talmente solitaria che nessuno \u00e8 in grado di fornire notizie circa la sua provenienza o il suo passato.\nDopo una lunga e paziente indagine, Maigret scopre l'identit\u00e0 della vittima e il suo collegamento a un delitto irrisolto, avvenuto molti anni prima.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1971.\nIn Italia \u00e8 apparso per la prima volta nel 1972, tradotto da Elena Cantini e pubblicato da Mondadori nella collana \"Oscar\" in confanetto senza numero insieme a \"Maigret e il signor Charles\" e alle ricette della signora Maigret. Sempre per lo stesso editore \u00e8 stato ripubblicato in altre collane o raccolte tra gli anni settanta e novanta. Nel 2011 il romanzo \u00e8 stato pubblicato presso Adelphi, tradotto da Simona Mambrini, con il titolo \"Maigret e l'uomo solitario\", nella collana dedicata al commissario (parte de \"gli Adelphi\", al n\u00b0 394).\nFilm e televisione.\nUn solo adattamento del romanzo \u00e8 stato fatto per la televisione:"}
{"id": "1687773", "revid": "767487", "url": "https://it.wikipedia.org/wiki?curid=1687773", "title": "Mark Mendoza", "text": "\u00c8 noto per essere componente dei Twisted Sister dal 1978.\nCarriera.\nInizia nel 1976 come bassista dei Dictators, band proto-punk fondata da Ross the Boss.\nNel 1978 si unisce ai Twisted Sister, di cui \u00e8 tuttora membro.\nNegli anni novanta, libero dagli impegni con i Twisted Sister (allora sciolti), entra a far parte per breve periodo dei Blackfoot."}
{"id": "1687778", "revid": "205250", "url": "https://it.wikipedia.org/wiki?curid=1687778", "title": "Francisco Giner de los R\u00edos", "text": "Biografia.\nNacque a Ronda in provincia di Malaga in Andalusia da una famiglia borghese i cui diversi membri si distinsero nella cultura e nella politica liberale della Spagna. \nStudi\u00f2 Filosofia a Barcellona e a Granada prima di trasferirsi a Madrid nel 1863 dove sub\u00ec l'influsso del professore Juli\u00e1n Sanz del R\u00edo che proprio l'anno prima aveva introdotto in Spagna le teorie del filosofo tedesco Karl Krause traducendone due testi fondamentali di cui dot\u00f2 la biblioteca dell'Universit\u00e0 madrilena\nTenne la cattedra di Filosofia del diritto e di Diritto internazionale all'Universit\u00e0 di Madrid dove fu apprezzato per il suo spirito critico ma soprattutto per il suo metodo di insegnamento diventando in breve una figura carismatica, ma anche controversa, dell'ambiente universitario madrileno della sua epoca.\nPi\u00f9 che come scrittore \u00e8 ricordato per essere stato uno dei fondatori nel 1876 della Instituci\u00f3n Libre de Ense\u00f1anza (ILE) dopo l'epurazione del 1875 dei professori dissidenti di matrice liberal-radicale, fra cui si annovera anche suo fratello Hermenegildo Giner de los R\u00edos.\nNel 1881 fu riammesso nel suo incarico universitario senza per questo cessare di essere un fervente \"krausista\" e repubblicano.\nAttraverso questa istituzione privata, la ILE, di cui sar\u00e0 il direttore e l'anima durante tanti anni, perseguir\u00e0 il suo ideale pedagogico e anche politico, basato essenzialmente sulla libert\u00e0 di pensiero e di espressione, rinnovando profondamente in senso moderno la cultura spagnola, i cui effetti si percepiscono ancora oggi.\n\u00c8 anche considerato un precursore della sociologia giuridica."}
{"id": "1687782", "revid": "729019", "url": "https://it.wikipedia.org/wiki?curid=1687782", "title": "Battaglia di Oldendorf", "text": "La battaglia di Hessisch-Oldendorf si svolse l'8 luglio 1633 e fu combattuta tra la Svezia e il Sacro Romano Impero, nel contesto della Guerra dei trent'anni. Essa si risolse in una netta vittoria svedese.\nAntefatti.\nNella campagna del 1633 al comando delle forze protestanti rimaneva in Vestfalia il solo duca Giorgio di Brunswick L\u00fcneburg. Il duca persuase il cancelliere Axel Oxenstierna a rinforzare la propria debole armata. Il cancelliere form\u00f2 quindi un'armata reale con elementi veterani provenienti dalla battaglia di L\u00fctzen al comando di Dodo Kniphausen. Questi soldati, uniti al contingente gi\u00e0 operativo dell'Assia, fornirono al duca Giorgio un esercito di 20.000 elementi. Al contrario, l'uscita di scena del Pappenheim aveva reso la posizione cattolica nella regione assai precaria, con le poche forze rimanenti disponibili sotto il comando del generale Bonninghausen.\nQuesta favorevole situazione spinse l'imprudente duca Giorgio di Brunswick L\u00fcneburg ad una decisa mossa offensiva, chiudendo ai primi di marzo i propri quartieri invernali e puntando direttamente verso la fortezza di Hameln difesa dal generale Gronsfeld. Hameln era una cittadina dotata di antiche fortificazioni medievali, cui i 2000 difensori avevano aggiunto alcune efficaci opere di trincea come moderni rivellini, piazzole d'artiglieria e altri lavori di fortificazioni. Apparve subito evidente agli attaccanti protestanti che la cittadina non poteva venire occupata senza un normale assedio, che per la verit\u00e0 si prolung\u00f2 pi\u00f9 del previsto, e che vide i cavalieri svedesi \u201cmarcire\u201d per settimane nelle scomode trincee di approccio.\nLa difesa di Hameln tenne impiegato l'esercito protestante per diversi mesi dell'anno; i comandanti cattolici tentarono quindi di reagire approfittando della situazione, convergendo nella citt\u00e0 di Minden ai primi di luglio. Bonninghausen, Gronsfeld e il generale Merode, che recentemente aveva reclutato un nuovo corpo imperiale nelle Fiandre, decisero di approntare un'armata con l'intenzione di investire gli assedianti di Hameln. Mentre questo nuovo esercito raggiunse la riva del Weser, il duca Giorgio gli si fece contro assumendo una posizione difensiva presso la cittadina di Oldendorf a circa 20\u00a0km a nord-ovest di Hameln, lasciando nelle trincee di approccio un sottile velo di truppe che confondesse i difensori della cittadina.\nSvolgimento della battaglia.\nL'armata protestante era formata di tre corpi distinti: gli svedesi, i soldati dell'Assia Kassel e i soldati di L\u00fcneburg, per un totale di 14.500 uomini divisi in 7000 fanti, 7500 cavalieri e 37 cannoni. Le forze cattoliche erano invece composte da soldati imperiali, della Lega cattolica e da contingenti spagnoli, pi\u00f9 alcune truppe inviate dalla citt\u00e0 di Colonia. Al loro comando erano il generale Bonninghausen e Gronsfeld con 10.000 fanti, 4000 cavalieri e 12 cannoni, ad effettivi praticamente uguali a quelli degli avversari con una sostanziale differenza di cavalieri e cannoni.\nLa battaglia inizi\u00f2 l'otto luglio alle ore 9.30 con un intenso fuoco d'artiglieria su tutto il fronte, mentre i primi movimenti si ebbero sulla sinistra cattolica dove il generale Merode tent\u00f2 un attacco diretto contro la cavalleria svedese. L'attacco fu facilmente respinto, mentre sul resto del fronte continuava il cannoneggiamento a chiaro favore delle truppe di Giorgio di Brunswick L\u00fcneburg che disponeva di pezzi d'artiglieria pi\u00f9 numerosi oltre che di migliore qualit\u00e0. Venne quindi ordinato un contrattacco sull'ala sinistra cattolica, che port\u00f2 all'immediata rottura dalla linea di difesa. Incoraggiato da questo successo, il comandante dell'armata protestante ordin\u00f2 l'avanzata, che provoc\u00f2 stavolta il collasso dell'ala destra cattolica.\nIl generale Merode nel frattempo tentava disperatamente di riordinare i suoi soldati con eroica ostinazione. L'esercito cattolico si ritir\u00f2 quindi su Minden inseguito dalla cavalleria svedese che riusc\u00ec a catturare interi reggimenti nemici. Gli imperiali lamentarono la perdita di pi\u00f9 di 3000 uomini fra morti e feriti, 1000 prigionieri, 74 bandiere e 12 cannoni. Per contro i protestanti se la cavarono con meno di 700 perdite. La presenza cattolica in Vestfalia fu definitivamente cancellata dalla vittoria svedese, mentre lo sconfitto Gronsfeld radun\u00f2 le restanti truppe e guarnigioni ripiegando su Colonia. La responsabilit\u00e0 della sconfitta venne convenientemente attribuita allo scomparso Merode."}
{"id": "1687784", "revid": "599013", "url": "https://it.wikipedia.org/wiki?curid=1687784", "title": "Christine Wachtel", "text": "Biografia.\nTra il 1983 e il 1990 ha rappresentato la Germania dell'Est. Tra il 1991 e il 1993, una volta unita, la Germania.\nAltri risultati negli 800 m piani:\nHa vinto poi un bronzo nella staffetta 4\u00d7400 metri ai Mondiali 1991 (3'21\"25).\nHa partecipato ai Giochi olimpici di Barcellona 1992, ma \u00e8 stata eliminata nelle qualificazioni degli 800 m piani."}
{"id": "1687785", "revid": "106876354", "url": "https://it.wikipedia.org/wiki?curid=1687785", "title": "Maigret e l'informatore", "text": "Maigret e l'informatore (titolo originale francese \"Maigret et l'indicateur\") \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 5 all'11 giugno 1971 a Epalinges in Svizzera e pubblicato per la prima volta il 30 ottobre dello stesso anno in Francia presso l'editore Presses de la Cit\u00e9.\n\u00c8 il settantaquattresimo romanzo dedicato al celebre commissario.\nTrama.\nMaurice Garcia, proprietario di un ristorante di fama a Parigi, viene trovato assassinato in Avenue Junot, dove il suo corpo \u00e8 stato chiaramente trasportato da altro luogo del delitto. L'ispettore Louis, del quartiere dove si trova il ristorante, viene avvisato da una soffiata anonima che l'omicidio \u00e8 stato commesso da uno dei fratelli Mori, noti criminali. Questi individui sono infatti ritenuti parte della \"banda dei castelli\", ladri di antichit\u00e0 in ville e castelli della Francia. Maigret li fa sorvegliare, insieme alla moglie del morto, Line Garcia, che ha detto di non sapere nulla, ma il Commissario dubita di lei e crede che stia mentendo.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1971.\nIn Italia \u00e8 apparso per la prima volta nel 1991, tradotto da Mario Morelli sulla rivista \"Panorama\" dal 28 luglio all'8 agosto 1991. L'editore della rivista, Mondadori, l'ha poi ripubblicato in volume in qualche collana degli anni novanta. \u00c8 stato quindi pubblicato presso Adelphi nel 2012, tradotto da Eliana Vicari Fabris, nella collana dedicata al commissario (parte de \"gli Adelphi\", al n\u00b0 407).\nFilm e televisione.\nEsiste un solo adattamento del romanzo per la televisione:"}
{"id": "1687786", "revid": "83531", "url": "https://it.wikipedia.org/wiki?curid=1687786", "title": "Sebastiano Canterzani", "text": "Figlio del matematico Giuseppe Canterzani, frequent\u00f2 le scuole secondarie dai Gesuiti. Nel 1760 fu nominato professore di matematica all'Universit\u00e0 di Bologna. Nel 1766, allorch\u00e9 Francesco Maria Zanotti divenne presidente dell'Istituto delle scienze di Bologna, Canterzani ne fu nominato Segretario. I suoi numerosi studi riguardarono soprattutto l'analisi matematica. Si interess\u00f2 anche di astronomia e partecip\u00f2 al gruppo di studio che il 6 giugno 1761 calcol\u00f2 l'orbita di Venere. Fu allontanato dall'insegnamento nel 1796 con l'arrivo a Bologna delle truppe francesi, ma riebbe la cattedra nel 1802.\nFu socio di varie accademie, fra cui l'Accademia nazionale delle scienze, e rimase in corrispondenza con numerosi scienziati. \u00c8 per es. a Canterzani che Vincenzo De Filippis dedicher\u00e0 la sua memoria sul terremoto del 1783 in Calabria."}
{"id": "1687797", "revid": "25884", "url": "https://it.wikipedia.org/wiki?curid=1687797", "title": "Laurance F. Safford", "text": ""}
{"id": "1687798", "revid": "124838186", "url": "https://it.wikipedia.org/wiki?curid=1687798", "title": "Giovanni Malabayla", "text": "\u00c8 stato vescovo di Treviso dal 1352 al 1355, vescovo di Asti dal 1355 al 1376, in seguito trasferito a San Giovanni di Moriana.\nBiografia.\nDella stessa nobile famiglia del suo predecessore Baldracco Malabayla, il vescovo Giovanni venne promosso all'episcopato da papa Clemente VI.\nAlcuni storici affermano che Giovanni fosse stato precedentemente canonico di Vercelli e poi vescovo di Treviso.\nIn seguito ai contrasti tra Galeazzo Visconti ed il marchese del Monferrato per il dominio della contea di Asti, si crearono attriti tra Galeazzo ed il clero astigiano, che parteggiava per la fazione avversa.\nPapa Innocenzo VI mand\u00f2 in Asti il suo commissario apostolico Nicola Spinelli perch\u00e9 prendesse possesso della citt\u00e0 e del suo territorio.\nIl Visconti, nel 1354, fece arrestare il vescovo Giovanni e, noncurante delle scomuniche papali, lo fece imprigionare a Bra. Quando tutti i patrizi astigiani furono dalla parte viscontea, Galeazzo nel 1356 liber\u00f2 il vescovo che fu costretto a dimorare presso il castello di Cisterna, visto che il Castel vecchio di Asti era ormai la sede della guarnigione militare.\nIl pontefice, a ricompensa dei due anni di prigionia di Giovanni, nel 1373 lo trasfer\u00ec alla sede di San Giovanni di Moriana in Savoia.\nLa sede di Asti rimase vacante fino al 1375, quando venne consacrato Francesco Morozzo."}
{"id": "1687799", "revid": "599013", "url": "https://it.wikipedia.org/wiki?curid=1687799", "title": "Ellen van Langen", "text": "Conquist\u00f2 questo titolo correndo in 1'55\"54, tuttora record nazionale dei Paesi Bassi. Dopo questo successo fu colpita da numerosi infortuni ed il suo risultato di maggior rilievo fu un 6\u00ba posto ai Mondiali del 1995. Nel 1992 \u00e8 stata eletta sportiva olandese dell'anno."}
{"id": "1687801", "revid": "30610", "url": "https://it.wikipedia.org/wiki?curid=1687801", "title": "Maigret e il signor Charles", "text": "Maigret e il signor Charles (titolo originale francese \"Maigret et Monsieur Charles\") \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 5 all'11 febbraio 1972 a Epalinges in Svizzera e pubblicato per la prima volta il 20 luglio dello stesso anno in Francia presso l'editore Presses de la Cit\u00e9.\n\u00c8 il settantacinquesimo e ultimo romanzo dedicato al celebre commissario e l'ultimo romanzo scritto da Georges Simenon: il 7 febbraio 1973 infatti, lo scrittore annuncia tramite un'intervista al quotidiano francese \"24 heures\" la sua decisione di smettere di scrivere. La sua produzione letteraria seguente si limiter\u00e0 ad alcuni \"dettati\" autobiografici.\nTrama.\nNella stessa mattina in cui al commissario Maigret, ormai prossimo alla pensione, viene offerto l'incarico di Direttore della polizia giudiziaria (offerta che Maigret rifiuta), una donna si presenta al Quai des Orf\u00e8vres e chiede di parlare personalmente con il commissario stesso. Si tratta di Nathalie Sabin-Levesque ed \u00e8 visibilmente alticcia. Nathalie comunica a Maigret la scomparsa del marito, G\u00e9rard, un notaio apprezzato dalla buona societ\u00e0 che \u00e8 assente da casa da pi\u00f9 di un mese; i due si erano conosciuti una quindicina d'anni prima presso un avvocato dove lei lavorava come impiegata. Racconta che il marito era solito allontanarsi senza avvisare, ma queste sue scappatelle duravano pochi giorni, al massimo una settimana; rimaneva per\u00f2 sempre in contatto con il sostituto dello studio al quale impartiva telefonicamente gli ordini. Maigret intuisce subito che l'alcolismo della moglie del notaio \u00e8 dovuto a solitudine e disperazione. Inizia cautamente l'indagine e scopre che il matrimonio di Sabin-Levesque \u00e8 un totale fallimento, i due infatti non hanno praticamente mai fatto una vita di coppia. Subito dopo il matrimonio G\u00e9rard ha continuato nelle sue abitudini da scapolo, frequentando i locali notturni dove era noto come signor Charles, da tutti visto come un uomo allegro e spensierato. Era nei cabaret che incontrava le donne di mestiere con le quali si appartava per qualche giorno.\nScavando nel passato di Nathalie, Maigret scopre che lei non \u00e8 mai stata segretaria e che ha conosciuto il futuro marito quando anch'essa intratteneva i clienti di un locale dove era nota con il nome di Trika. Una volta sposati, per\u00f2 le cose non si sono evolute e le loro vite si sono sempre pi\u00f9 allontanate, mantenendo solo l'apparenza del matrimonio. Se G\u00e9rard si tuffava nella vita notturna, Nathalie trovava nell'alcool la consolazione alla solitudine e alle sue mancate aspirazioni.\nNel frattempo, il cadavere di G\u00e9rard Sabin-Levesque riaffora casualmente dalle acque della Senna, gonfio e in avanzato stato di decomposizione. Non \u00e8 morto annegato ma ucciso da diversi colpi che gli hanno fracassato il cranio. Maigret sospetta che Natahalie, sempre pi\u00f9 ubriaca e per la quale prova una forma di piet\u00e0, sia in qualche modo coinvolta nella faccenda e la pone sotto stretta sorveglianza anche telefonica.\nDa una serie di piccoli fatti si convince che effettivamente le sue intuizioni sono fondate. Un secondo delitto viene commesso: la vittima, uccisa da cinque colpi di pistola, \u00e8 un ex barista ed ex-magnaccia di nome Jo Fazio. Si scopre che il gigol\u00f2 era mantenuto da una donna, la quale altri non \u00e8 che Nathalie Sabin-Levesque.\nAlla fine, Nathalie confessa. Ormai avanti negli anni, Joe Fazio rappresentava l'ultima possibilit\u00e0 di avere un rapporto se non profondo, almeno un po' affettivo con una persona. Di comune accordo avevano progettato di uccidere il notaio per vivere insieme, ma poi lui aveva deciso di ricattarla, cosa che Nathalie non aveva tollerato.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1972.\nIn Italia \u00e8 apparso per la prima volta nel 1972, tradotto da Elena Cantini e pubblicato da Mondadori nella collana \"Oscar\" in confanetto senza numero insieme a \"Maigret e l'uomo solo\" e alle ricette della signora Maigret. Sempre per lo stesso editore \u00e8 stato ripubblicato in altre collane o raccolte tra gli anni settanta e novanta. \u00c8 stato quindi pubblicato presso Adelphi nel 2012, tradotto da Laura Frausin Guarino, nella collana dedicata al commissario (parte de \"gli Adelphi\", al n\u00b0 411).\nFilm e televisione.\nUn solo adattamento del romanzo per la televisione:"}
{"id": "1687803", "revid": "122898666", "url": "https://it.wikipedia.org/wiki?curid=1687803", "title": "Monte San Gabriele", "text": "Il Monte San Gabriele (in sloveno \u0160kabrijel) \u00e8 un monte di della Slovenia occidentale, a in linea d'aria dalla citt\u00e0 di Gorizia.\nSi trova attualmente all'interno dell'insediamento di Moncorona (\"Kromberk\") del comune di Nova Gorica. Ai suoi piedi, verso sud-ovest si trova il colle di Santa Caterina (\"Kekec / Sv. Katarina\") di .\nStoria.\nDurante la prima guerra mondiale fu un'inespugnabile roccaforte austroungarica, piena di gallerie e trincee. La sua conquista da parte italiana, dopo la presa del Monte Santo, inizi\u00f2 il 2 settembre 1917.\nIl 4 settembre la 2\u00aa Armata italiana, dopo un bombardamento molto intenso, per il quale erano state concentrate nel breve tratto tra il San Gabriele e il San Marco oltre 700 bocche da fuoco di medio e grosso calibro, iniziava l'attacco dell'arco di alture che cinge Gorizia. L'11\u00aa Divisione del VI Corpo dava quindi la scalata alle pendici del San Gabriele, riuscendo a raggiungere la linea di cresta tra la quota 552 e quota 646 (il I reparto d'assalto di arditi conquist\u00f2 il fortino sommitale e vi piant\u00f2 la bandiera italiana) e catturando circa 200 prigionieri.\nLa vetta venne tenuta dagli italiani solo per due giorni, in quanto durante la notte del 6 settembre si scaten\u00f2 la controffensiva del generale austroungarico Boroevi\u0107, obbligando gli italiani a ritirarsi a un centinaio di metri al di sotto della vetta.\nNei giorni seguenti, fino al 10 settembre 1917, il San Gabriele fu teatro di una lotta incessante e sanguinosa. Il Comando della 2\u00aa Armata pens\u00f2 di poter vincere la resistenza dei difensori del San Gabriele isolandoli con un nutrito bombardamento senza tregua del territorio circostante, dal quale per\u00f2 dovette desistere dopo qualche giorno sia per l'enorme consumo di munizioni, sia per i poderosi lavori di caverne e gallerie costruite dagli austro-ungarici che gli permettevano di resistere senza molte difficolt\u00e0.\nAll'alba dell'11 settembre 1917, poi, tutte le attigue posizioni italiane dalla Sella di Dol (\"Preval\") a Santa Caterina (\"Kekec\" / \"Sv. Katarina\") vennero violentemente bombardate dagli avversari. Gli italiani, con diversi scaglioni di fanteria, attaccarono il vicino Col Grande (\"Veliki Hrib\") e il San Gabriele, e dopo un primo indietreggiamento, riuscirono a ristabilire la situazione. Il giorno seguente il contrattacco austro-ungarico si estese anche allo stesso San Gabriele, la cui cima fu conquistata dall'una e dall'altra parte nove volte in cinque giorni: durante l'attacco, condotto prima con un massiccio bombardamento di artiglieria (45.000 proiettili di medio e grosso calibro sparati in poche ore) e poi con la fanteria ungherese, furono uccise persone.\nVerso la fine della Seconda guerra mondiale, nel gennaio 1945, vi furono sia sulle sue pendici sia sulla sua cima dei combattimenti, nella cosiddetta \u201cBattaglia di Tarnova\u201d, tra i battaglioni della X\u00aa Flottiglia MAS e dei battaglioni Mussolini dei bersaglieri da una parte e quelli del IX Korpus jugoslavo dall'altra, inquadrati nel delicato scacchiere per la presa di Gorizia e preludio della futura linea Morgan nella spartizione della Venezia Giulia.\nGeografia.\nRappresentato in parte nella carta IGM al 25.000: 40A-IV-NE"}
{"id": "1687807", "revid": "1566286", "url": "https://it.wikipedia.org/wiki?curid=1687807", "title": "Joe Dempsie", "text": "Biografia e carriera.\nDempsie \u00e8 stato educato nella \"West Bridgford School\" a Nottingham e ha studiato recitazione alla Central Junior Television Workshop.\nPrima di raggiungere popolarit\u00e0 televisiva grazie al ruolo di \"Chris Miles\" in \"Skins\", Dempsie appare in altre serie televisive come \"Doctors\", \"Peak Practice\", \"Born and Bred\", e ottiene piccoli ruoli nei film britannici \"Heartlands\" e \"One for the Road\". Dopo la svolta del 2007, Dempsie ha fatto brevi apparizioni nelle serie \"Doctor Who\" e \"Merlin\" per poi entrare nel cast principale delle miniserie britanniche di successo \"This Is England '86\" e \"This Is England '90\". Nel 2011 Dempsie recita nella serie \"The Fades\" creata da Jack Thorne (gi\u00e0 scrittore di \"Skins\" e \"This Is England\"). Nello stesso anno \u00e8 nel cast della serie statunitense \"Il Trono di Spade\". Il suo personaggio, Gendry Waters, lascia la serie dopo la terza stagione e fa ritorno nella settima.\nDoppiatori italiani.\nNelle versioni in italiano dei suoi film, Joe Dempsie \u00e8 stato doppiato da:"}
{"id": "1687808", "revid": "1776051", "url": "https://it.wikipedia.org/wiki?curid=1687808", "title": "Ercole Lanza di Trabia", "text": "Membro di una delle pi\u00f9 antiche famiglie nobiliari di Sicilia, i Lanza, fu nominato senatore nel 1872."}
{"id": "1687809", "revid": "28026", "url": "https://it.wikipedia.org/wiki?curid=1687809", "title": "Maigret et Monsieur Charles", "text": ""}
{"id": "1687812", "revid": "28026", "url": "https://it.wikipedia.org/wiki?curid=1687812", "title": "Maigret et monsieur Charles", "text": ""}
{"id": "1687818", "revid": "56620", "url": "https://it.wikipedia.org/wiki?curid=1687818", "title": "Raffaele Santanello", "text": "Nominato Senatore del Regno d'Italia il 9 settembre del 1872."}
{"id": "1687821", "revid": "767487", "url": "https://it.wikipedia.org/wiki?curid=1687821", "title": "Jamie Rauch", "text": "Ai Giochi Olimpici estivi di Sydney 2000 ha conquistato la medaglia d'argento con la staffetta 4x200 stile libero insieme a Scott Goldblatt, Josh Davis e Jamie Rauch."}
{"id": "1687823", "revid": "640277", "url": "https://it.wikipedia.org/wiki?curid=1687823", "title": "Adiri (Titano)", "text": "Adiri \u00e8 una vasta e luminosa area della superficie di Titano, il principale satellite naturale di Saturno. Il suo nome deriva dal termine utilizzato nella mitologia dei popoli della Melanesia per indicare il paradiso. \u00c8 posizionata ad ovest della regione Shangri-La.\nAdiri \u00e8 una regione di altopiani ed appare essere solcata da canali di drenaggio.\nNel 2005, la sonda Huygens dell'Agenzia Spaziale Europea \u00e8 atterrata poco oltre la \"costa\" nord-occidentale della regione, nella pianura che fa parte di Shangri-La."}
{"id": "1687825", "revid": "89688", "url": "https://it.wikipedia.org/wiki?curid=1687825", "title": "Piero Tosi", "text": "Biografia.\nFiglio di un fabbro ha da sempre coltivato la passione per il teatro e la moda, e fin da giovane leggeva Shakespeare e ne immaginava i costumi. Studia a Firenze all'Accademia delle Belle Arti ed \u00e8 allievo di Ottone Rosai. Da giovane viene introdotto da Franco Zeffirelli nel mondo artistico del dopoguerra, e viene preso come assistente alla regia da Luchino Visconti per uno spettacolo del Maggio Musicale Fiorentino. In seguito inizia a lavorare nel cinema come costumista, sempre per Visconti, e debutta con il film Bellissima nel 1948 disegnando i costumi per Anna Magnani.\nHa dato il meglio di s\u00e9 con Luchino Visconti, nella prosa (\"La locandiera\"), nella lirica (\"La sonnambula\", \"Macbeth\") e nel cinema (\"Senso\", \"Rocco e i suoi fratelli\", \"Le notti bianche\", \"Il gattopardo,\" \"Morte a Venezia\"); nonch\u00e9 con altri registi, tra i quali Mauro Bolognini, Vittorio De Sica, Federico Fellini, Liliana Cavani, Franco Zeffirelli e Pier Paolo Pasolini.\nNella sua carriera Tosi ha vestito i pi\u00f9 importanti divi del cinema italiano, come Anna Magnani, Marcello Mastroianni, da Sophia Loren a Silvana Mangano e Claudia Cardinale; contribuendo cos\u00ec alla creazione dell'immaginario collettivo del primo dopoguerra e alla costruzione delle pietre miliari dell'industria cinematografica italiana.\nTosi ha operato presso alcune tra le principali sartorie teatrali di prestigio, come quella di Umberto Tirelli.\nPer molti anni ha insegnato alla Scuola nazionale di cinema presso il Centro Sperimentale di Cinematografia di Roma, dove dal 1997 al 2000 viene girato il documentario \"Chiari e morbidi tessuti - L'arte di Piero Tosi\" di Matteo Pedani poi proiettato nella cerimonia degli Oscar alla carriera. Nel 2008 il Centro Sperimentale di Cinematografia gli ha dedicato il documentario di Francesco Costabile \"L'abito e il volto - Incontro con Piero Tosi\", vincitore del premio del pubblico al Biografilm Festival.\nPiero Tosi \u00e8 morto a Roma e le sue ceneri sono state deposte a Firenze nella tomba di famiglia del collega e amico Franco Zeffirelli. \nEstetica.\nPiero Tosi \u00e8 stato uno dei primi costumisti a considerare il costume come una parte estesa del personaggio, un modo per raccontarne la storia, l'umore e il carattere. Studiava gli abiti con una minuziosa attenzione al particolare ed un inconfondibile amore per il dettaglio. I suoi costumi non erano solo parte del contesto e non avevano solo il compito di renderlo realistico, ma una vera e propria sottotrama. Tosi lavorava cercando una bellezza raffinata ed elegante, mai visionaria seppur originale, che ricorda i quadri e le arti figurative. Molti sono i costumisti che hanno poi dichiarato di essersi ispirati al suo lavoro tra cui Milena Canonero e Gabriella Pesucci. Conduceva lunghe ricerche per creare abiti storicamente esatti, ma spesso inseriva dei dettagli che ricordavano la modernit\u00e0, anche se impercettibili. Lavorava con gli attori che avrebbero indossato i suoi costumi, affinch\u00e9 questi fossero un aiuto nella recitazione ed esaltassero i protagonisti. Quasi mai era completamente soddisfatto del suo lavoro, e ha rinunciato a diverse collaborazioni, si \u00e8 negato ad esempio a Stanley Kubrick. Si dice che amava dormire con i tessuti prima di sceglierli, per ascoltare ci\u00f2 che avevano da dire e per capirli meglio.\nRiconoscimenti.\nDal 2009 il Bif&amp;st di Bari conferisce un Premio intitolato a Piero Tosi per il \"miglior costumista\" tra i film del festival.\nNel 2013 l'Academy of Motion Picture Arts and Sciences, che assegna annualmente i premi Oscar, ha deciso di conferirgli un premio alla carriera: per l'occasione, la Galleria del costume di Palazzo Pitti ha dedicato una mostra ai suoi costumi di scena.\nLa Mostra si \u00e8 svolta dal 1\u00ba ottobre 2014 all\u201911 gennaio 2015 presso la Galleria del Costume di Palazzo Pitti. La mostra ha reso omaggio al grande maestro esponendo circa una quindicina di abiti di scena di Piero Tosi. Nell'allestimento sono stati inseriti anche un nucleo di importanti abiti storici provenienti dalla donazione di Umberto Tirelli alla Galleria del Costume nel 1986."}
{"id": "1687832", "revid": "110157", "url": "https://it.wikipedia.org/wiki?curid=1687832", "title": "Agrestina", "text": "Agrestina \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del Brejo Pernambucano."}
{"id": "1687833", "revid": "767487", "url": "https://it.wikipedia.org/wiki?curid=1687833", "title": "Altinho", "text": "Altinho \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del Brejo Pernambucano."}
{"id": "1687834", "revid": "49969409", "url": "https://it.wikipedia.org/wiki?curid=1687834", "title": "Mi/h", "text": ""}
{"id": "1687835", "revid": "767487", "url": "https://it.wikipedia.org/wiki?curid=1687835", "title": "Barra de Guabiraba", "text": "Barra de Guabiraba \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del Brejo Pernambucano."}
{"id": "1687836", "revid": "547992", "url": "https://it.wikipedia.org/wiki?curid=1687836", "title": "Salvatore Borgese", "text": " \nBiografia.\nNato a Roma da padre calabrese e madre siciliana. Borgese ha partecipato come stuntman e attore a oltre 80 film di vario genere, dalle commedie, ai western, ai film d'avventura. In seguito divenne anche maestro d'armi. Ha lavorato anche con Bud Spencer e Terence Hill nei seguenti film: \"Si pu\u00f2 fare... amigo\" (1972), \"...e poi lo chiamarono il Magnifico\" (1972), \"Pari e dispari\" (1978), \"Poliziotto superpi\u00f9\" (1980) e \"Chi trova un amico trova un tesoro\" (1981). Ha inoltre partecipato a due puntate della fiction \"Don Matteo\": \"La strategia dello scorpione\" (prima serie, 2000) e \"Falsa partenza\" (quinta serie, 2006).\nAltri suoi film sono: \"La battaglia di El Alamein\" (1969), \"Il corsaro nero\" (1971), \"Lo chiamavano Tresette... giocava sempre col morto\" (1973), \"Il Corsaro Nero\" (1976), \"\" (1977) (nel ruolo di Kammamuri), \"La banda del gobbo\" (1978), \"Ciao nemico\" (1982), \"I picari\" (1988), \"Natura contro\" (1988), \"Il padrino - Parte III \"(1990), \"Le comiche\" (1990) e \"Johnny Stecchino\" (1991).\nNei titoli di testa \u00e8 stato accreditato come Sal Borgese, Salvatore Borgese, Salvatore Borghese, Michael Franz, Dick Gordon. Nel 1995 gli \u00e8 stata conferita una menzione speciale per il \"doppiaggio fisico\" alla prima edizione del Leggio d'oro. Suo figlio, Alessandro Borgese, \u00e8 a sua volta stuntman e stunt coordinator.\nOmaggi.\nNel 2020 la band svizzera The Vad Vuc ha omaggiato l\u2019attore nel brano \"Bud &amp; Terence\"."}
{"id": "1687837", "revid": "599013", "url": "https://it.wikipedia.org/wiki?curid=1687837", "title": "Crit\u00e9rium International 2008", "text": "Il Crit\u00e9rium International 2008, trentesima edizione della corsa, fu disputata il 29 e 30 marzo 2008 su un percorso di 299,8\u00a0km. Fu vinta dal tedesco Jens Voigt, campione della corsa per la terza volta, che concluse in 7h29'01\"."}
{"id": "1687839", "revid": "110157", "url": "https://it.wikipedia.org/wiki?curid=1687839", "title": "Bonito (Pernambuco)", "text": "Bonito \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del Brejo Pernambucano."}
{"id": "1687843", "revid": "767487", "url": "https://it.wikipedia.org/wiki?curid=1687843", "title": "Camocim de S\u00e3o F\u00e9lix", "text": "Camocim de S\u00e3o F\u00e9lix \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del Brejo Pernambucano."}
{"id": "1687844", "revid": "729019", "url": "https://it.wikipedia.org/wiki?curid=1687844", "title": "Ri\u017eskaja", "text": "Ri\u017eskaja () \u00e8 una stazione della Linea Kalu\u017esko-Ri\u017eskaja, la linea 6 della Metropolitana di Mosca. Prende il nome dal vicino terminal ferroviario Ri\u017eskij, che serve i treni da e per Riga, la capitale della Lettonia, e fu disegnata dagli architetti lettoni A. Reinfelds e V. Apsitis.\nLe brillanti ceramiche lettoni impiegate nella stazione la rendono riconoscibile all'istante. I pilastri, che seguono la curvatura del tunnel, sono ricoperti in piastrelle rosso-marrone e sono inframmezzati da mura ricoperte in piastrelle giallo limone decorate con cornici dorate. Le griglie di ventilazione al di sopra dei pilastri sono decorate con lo stemma della Repubblica Socialista Sovietica della Lettonia; la stazione fu inaugurata il 1\u00ba maggio 1958.\nL'ingresso circolare, disegnato da S.M. Kravets, Yu.A. Kolesnikova e G.E. Golubev, \u00e8 situato sul lato orientale di Prospekt Mira, all'altezza di Piazza Ri\u017eskaja.\nAttacco terroristico alla stazione Ri\u017eskaja del 2004.\nLa stazione Ri\u017eskaja fu lo scenario di un attentato terroristico di separatisti ceceni avvenuto poco dopo le 20:00 del 31 agosto 2004, durante il quale fu detonata una bomba che uccise 10 persone e ne fer\u00ec altre 50, di cui 30 furono feriti gravi. Inizialmente era stato progettato un attacco suicida a opera di Roza Nagaeva, che prese poi parte all'assedio della scuola di Beslan che inizi\u00f2 il giorno seguente nell'Ossezia del Nord; Roza fu uccisa durante lo sgombero della scuola da parte dell'esercito diversi giorni dopo."}
{"id": "1687845", "revid": "124578903", "url": "https://it.wikipedia.org/wiki?curid=1687845", "title": "Deep house", "text": "La deep house \u00e8 un genere di musica dance nato a Chicago nella seconda met\u00e0 degli anni ottanta come sotto-genere della musica house. Rispetto alla Chicago House \u00e8 pi\u00f9 lenta (120-128 bpm), dall'andamento quasi ipnotico, e melodica; incorpora al suo interno anche influenze jazz. La denominazione \"Deep\" (profonda) deriva dal profondo suono di basso elettrico presente solitamente nelle canzoni di questo genere.\nCaratteristiche strutturali del genere.\nIn genere le tracce Deep sono caratterizzate da pad che danno un suono profondo, simili a quelli usati nella chill out e nella lounge. Importantissimi sono i pianoforti elettrici, primo fra tutti il Fender Rhodes, nei suoi modelli Mark I e Mark II, seguiti dai piani Wurlitzer. Nelle tracce sono presenti spesso soli di strumenti a fiato tipicamente jazz come il sax o la tromba. Inoltre gli accordi e le scale della parte melodica dei pezzi Deep sono sempre degli standard soul e soprattutto jazz. Per queste sue caratteristiche, con un ritmo andante e rilassato e i suoi suoni raffinati, la Deep House viene spesso usata nelle sfilate di moda e viene considerata come la versione dance di generi come il Nu jazz e la Lounge.\nStoria del genere.\nLa nascita della Deep house si fa convenzionalmente risalire al 1986, quando Larry Heard (Mr. Fingers) lanci\u00f2 il singolo \"Can you feel it\" (pubblicato poi nel 1988). Fecero seguito Fast Eddie con \"Can U Still Dance\" (1988) e Marshall Jefferson con \"Truth Open Your Eyes\" (1988). Questi DJ non fecero altro che fondere il suono della Chicago house con quello della garage house newyorkese, dando vita a un nuovo e originale suono destinato a diventare uno dei pi\u00f9 influenti della scena house.\nRecentemente, a partire dal secondo decennio degli anni 2000, il genere Deep House \u00e8 rilanciato fortemente dalle case discografiche maggiori di musica elettronica (come Defected in the House). La Deep House a partire dal 2010 presenta sonorit\u00e0 leggermente pi\u00f9 aggressive, con un basso pi\u00f9 tagliente ma senza mai sfociare nel ritmo della Techno. Si applica spesso alle voci un Pitch shift per abbassarne notevolmente il tono."}
{"id": "1687848", "revid": "121084593", "url": "https://it.wikipedia.org/wiki?curid=1687848", "title": "Cagiva Aletta Oro", "text": "La Cagiva Aletta Oro \u00e8 una motocicletta stradale presentata nella versione \"S1\" ed evoluta poi nella versione \"S2\", munita di miscelatore e prodotta dalla Cagiva dal 1985 al 1987 nella sola cilindrata di 125 cc; tale modello venne in seguito sostituito dalla pi\u00f9 sportiva Freccia.\nQuesta moto ha avuto come concorrente la Honda NS 125, la Aprilia AS 125 R, la Garelli GTA, le HRD 125 Silver Horse e Red Horse e le Gilera KZ e KK (carenate).\nDescrizione.\nLa moto utilizzava dei cerchi a tre razze (verranno utilizzati anche con la Freccia), la piastra di sterzo \u00e8 munita di attacchi per i semimanubri e il blocchetto d'accensione, il serbatoio ha uno sfiato per i vapori della benzina che termina sul dado delle piastre, coperto da un elemento in gomma.\nLe carenature lasciano scoperto parte del motore, del telaio e dell'espansione, la quale non \u00e8 munita di spillo e termina direttamente sul silenziatore, le carenature laterali hanno uno sportellino per poter rabboccare il livello del liquido per il radiatore, inoltre presentano delle piccole prese d'aria per quest'ultimo.\nLa sella del passeggero \u00e8 in unico pezzo con quella del pilota, le frecce sono squadrate, il faro \u00e8 rettangolare e il cupolino molto grande, per quanto riguarda i freni anteriori sono del tipo a doppio disco e con pinze a singolo pistoncino.\nStrumentazione.\nLa strumentazione \u00e8 disposta su un quadro che va a chiudere la carenatura nella parte alta, dove il contagiri \u00e8 posizionato in alto a sinistra ed \u00e8 lo strumento di maggiori dimensioni, con fondoscala a 11000 rpm e con la zona rossa a 9000; il tachimetro e il contachilometri sono disposti a destra, il tachimetro ha la scala sia in Km/h che in mi/h, mentre il contachilometri solo in Km.\nL'indicatore della temperatura del liquido refrigerante \u00e8 situato sotto il tachimetro; sotto il contagiri, in fila, da sinistra, si trovano l'indicatore del livello della benzina munito di cinque led ( spia singola per versione s2) e le spie luminose delle luci abbaglianti, delle luci di posizione, del folle, degli indicatori di direzione, la spia dell'olio e del cavalletto laterale abbassato (da non confondersi con il simbolo quattro frecce presente sulle autovetture), mentre al centro spicca l'indicatore a LED che indica la marcia inserita.\nDifferenze tra la S1 e S2.\nLe differenze tra le due moto sono minime. La S1 \u00e8 stata prodotta nel 1985 con il nome di \"Aletta Oro S1\", mentre la S2 \u00e8 stata prodotta dal 1986 al 1987 con il nome \"Aletta Oro S2\" con l'aggiunta dell'avviamento elettrico, di un nuovo cilindro - ma non ancora munito di valvola allo scarico - ed adottava un polmone di recupero per migliorare l'erogazione e la potenza."}
{"id": "1687851", "revid": "110157", "url": "https://it.wikipedia.org/wiki?curid=1687851", "title": "Cupira", "text": "Cupira \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del Brejo Pernambucano."}
{"id": "1687852", "revid": "124696813", "url": "https://it.wikipedia.org/wiki?curid=1687852", "title": "Museo civico d'arte siamese Stefano Cardu", "text": "Il Museo civico d'arte siamese (MAS), intitolato a Stefano Cardu, si trova all'interno della Cittadella dei musei, il polo museale situato nel Castello di Cagliari.\nStoria.\nNelle sale del Museo Cardu, l'unico dedicato all'arte orientale in Sardegna, si trova esposta la pi\u00f9 ampia collezione d'arte siamese in Europa, frutto delle ricerche del collezionista cagliaritano Stefano Cardu che, nel 1914, fece dono al comune di Cagliari di una parte degli oggetti da lui acquistati durante la sua permanenza in Siam, attuale Thailandia, e in occasione dei suoi viaggi in tutta la penisola indocinese, in Cina, in Giappone e in India. La collezione venne esposta in un primo momento nel palazzo Civico, dal 1977 nella Galleria comunale d'arte e dal 1981 nella Cittadella dei musei.\nI primi studi sulla collezione vengono effettuati da Gildo Fossati nel 1969. Nel 2007-2008 \u00e8 stato curatore scientifico del museo l'orientalista Ruben Fais. Lo studioso, massimo esperto della collezione, inoltre, nel 2009-2011 ha curato il prestito permanente e lo studio specialistico della collezione Canese, una preziosa e rara raccolta d'arte buddhista birmana, composta da statuaria, vasi e manoscritti, risalenti all'epoca di Konbaung (1752-1885).\nDescrizione.\nLa collezione siamese \u00e8 composta da dipinti raffiguranti episodi del Ramakien, manoscritti, sculture buddhiste in bronzo, avorio, legno, argenteria a niello e a sbalzo, databili tra il XVII-XIX secolo. Di grande pregio sono i numerosi okimono e i netzuke giapponesi di epoca Meiji, e le porcellane cinesi e siamesi, risalenti alla dinastia \"Ming\" e \"Qing\" (XIV-XIX secolo). \nDi particolare interesse \u00e8 altres\u00ec la collezione di monete orientali. La collezione comprende inoltre l'unica raccolta di armi provenienti dall'Asia sud orientale in Italia)."}
{"id": "1687853", "revid": "767487", "url": "https://it.wikipedia.org/wiki?curid=1687853", "title": "Cheng Zongyou", "text": "La biografia.\nNato in Shu (\u5c5e) nella provincia di Anhui nel 1561. Durante la sua infanzia dimostr\u00f2 un'intelligenza sopra la norma e precocemente studi\u00f2 i classici, pratic\u00f2 il Wushu e visit\u00f2 numerosi maestri vicini e lontani. In seguito si rec\u00f2 al Tempio Shaolin dove si ferm\u00f2 a studiare dai monaci per una decina di anni. Durante questi anni apprese l'utilizzo della Balestra (nu \u5f29), del dao, del gun, del qiang. Dal monaco Hongji (\u6d2a\u7eaa) apprese il metodo del bastone (Gunfa); da Liu Yunfeng (\u5218\u4e91\u5cf0) dello Zhejiang apprese un metodo della sciabola (Daofa) ripreso da quello dei pirati giapponesi; da Liu Guangdu (\u5218\u5149\u6e21) dell'Henan apprese un metodo della lancia (Qiangfa) derivato dalla Bamuqiang (\u516b\u6bcd\u67aa) e dalla Liuheqiang (\u516d\u5408\u67aa). All'et\u00e0 di 62 anni venne chiamato da un ispettore imperiale a Tianjin con ottanta discepoli e l\u00ec insegn\u00f2 all'esercito.\nGli scritti.\nI suoi scritti sono riconosciuti come documenti importantissimi per lo studio del Wushu, del suo sviluppo, della sua storia.\nNel 1616 egli fin\u00ec Dandao fa xuan (\u5355\u5200\u6cd5\u9009) sull'utilizzo della sciabola.\nTra le altre sue opere ricordiamo: Shaolin Gunfa Chan Zong (\u5c11\u6797\u68cd\u6cd5\u9610\u5b97); Jue Zhangxin Fa (\u8e76\u5f20\u5fc3\u6cd5); Changqiang fa xuan (\u957f\u67aa\u6cd5\u9009); ecc."}
{"id": "1687857", "revid": "767487", "url": "https://it.wikipedia.org/wiki?curid=1687857", "title": "Ibirajuba", "text": "Ibirajuba \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del Brejo Pernambucano."}
{"id": "1687858", "revid": "339392", "url": "https://it.wikipedia.org/wiki?curid=1687858", "title": "L'amante sconosciuta (film 1954)", "text": ""}
{"id": "1687860", "revid": "767487", "url": "https://it.wikipedia.org/wiki?curid=1687860", "title": "Lagoa dos Gatos", "text": "Lagoa dos Gatos \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del Brejo Pernambucano."}
{"id": "1687862", "revid": "283026", "url": "https://it.wikipedia.org/wiki?curid=1687862", "title": "Vozdu\u0161no-kosmi\u010deskie sily", "text": "Le Forze aerospaziali o VKS RF (, traslitterato: Vozdu\u0161no-Kosmi\u010deskie Sily Rossijskoj Federacii), sono le forze aerospaziali delle Forze armate della Federazione Russa, istituite per decreto ministeriale il 1\u00ba agosto 2015 a partire dalle ceneri dell'Aeronautica militare (VVS), delle Forze di difesa aerospaziale (VVKO) e delle Forze spaziali (KS) del Paese. Istituite per permettere una maggiore efficienza di esercizio e coordinamento tra tutti i corpi che la compongono, sono alle dipendenze del Ministero della Difesa russo ed hanno sede a Mosca.\nAl 2019, la componente aerea pu\u00f2 contare su pi\u00f9 di 4.000 velivoli ad ala fissa e rotante, e su una forza di circa 160.000 uomini incluse le truppe di contraerea. Con questi numeri, le Forze aerospaziali russe si attestano, a seconda della grandezza presa in considerazione (numero di aerei o di personale in organico), al secondo o terzo posto tra le aviazioni militari pi\u00f9 grandi al mondo dietro la United States Air Force e l'Aeronautica militare della Repubblica Popolare Cinese.\nAl 2021, la forza armata \u00e8 sotto il comando del colonnello generale Sergej Vladimirovi\u010d Surovikin.\nOrganizzazione.\nLe Forze aerospaziali russe sono composte da tre corpi specializzati:\ne risultano organizzate nelle seguenti Armate:\nAlto Comando delle Forze Aeree (\"\u0413\u043b\u0430\u0432\u043d\u043e\u0435 \u043a\u043e\u043c\u0430\u043d\u0434\u043e\u0432\u0430\u043d\u0438\u0435 \u0412\u0412\u0421\") - Mosca\nComando delle Forze di Difesa Aerea e di Difesa Anti-missili Balistici (\"\u041a\u043e\u043c\u0430\u043d\u0434\u043e\u0432\u0430\u043d\u0438\u0435\" \"\u0432\u043e\u0439\u0441\u043a \u041f\u0412\u041e-\u041f\u0420\u041e\") - Mosca\nComando delle Forze Spaziali (\"\u041a\u043e\u043c\u0430\u043d\u0434\u043e\u0432\u0430\u043d\u0438\u0435 \u043a\u043e\u0441\u043c\u0438\u0447\u0435\u0441\u043a\u0438\u0445 \u0432\u043e\u0439\u0441\u043a\") - Krasnoznamensk, Oblast' di Mosca"}
{"id": "1687865", "revid": "767487", "url": "https://it.wikipedia.org/wiki?curid=1687865", "title": "Panelas", "text": "Panelas \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del Brejo Pernambucano."}
{"id": "1687867", "revid": "110157", "url": "https://it.wikipedia.org/wiki?curid=1687867", "title": "Sair\u00e9", "text": "Sair\u00e9 \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del Brejo Pernambucano."}
{"id": "1687868", "revid": "15091994", "url": "https://it.wikipedia.org/wiki?curid=1687868", "title": "Cheng Chongdou", "text": ""}
{"id": "1687869", "revid": "56257", "url": "https://it.wikipedia.org/wiki?curid=1687869", "title": "Artlang", "text": ""}
{"id": "1687874", "revid": "327094", "url": "https://it.wikipedia.org/wiki?curid=1687874", "title": "S\u00e3o Joaquim do Monte", "text": "S\u00e3o Joaquim do Monte \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione del Brejo Pernambucano."}
{"id": "1687881", "revid": "1543377", "url": "https://it.wikipedia.org/wiki?curid=1687881", "title": "Buor-Jurjach (affluente della Alazeja)", "text": "Il Buor-Jurjach () \u00e8 un fiume della Russia siberiana orientale, affluente di destra della Alazeja. Scorre nella Sacha-Jakuzia.\nIl fiume ha origine sull'altopiano dell'Alazeja; scorre dapprima in direzione sud-orientale poi mediamente nord-orientale in un corso molto tortuoso in una zona ricca di laghi. Il basso corso si svolge parallelo all'Alazeja dove sfocia a 1\u00a0012\u00a0km dalla foce. Ha una lunghezza di 244\u00a0km; l'area del suo bacino \u00e8 di 5\u00a0170\u00a0km\u00b2. "}
{"id": "1687884", "revid": "400694", "url": "https://it.wikipedia.org/wiki?curid=1687884", "title": "Ian McCulloch (attore)", "text": "Biografia.\nHa interpretato i due horror italiani \"Zombi 2\", diretto da Lucio Fulci nel 1979, e \"Zombi Holocaust\", diretto da Marino Girolami nel 1980. Ha inoltre interpretato molte serie televisive ed \u00e8 stato protagonista della serie di fantascienza post-apocalittica \"I sopravvissuti\" (1975-1977)."}
{"id": "1687886", "revid": "287204", "url": "https://it.wikipedia.org/wiki?curid=1687886", "title": "La matrice spezzata", "text": "La matrice spezzata (\"Schismatrix\") \u00e8 un romanzo di fantascienza di Bruce Sterling pubblicato nel 1985.\nIl ciclo \"Shaper/Mechanist\".\nIl romanzo \u00e8 ambientato in uno scenario futuro che l'autore aveva in precedenza tratteggiato in cinque racconti, pubblicati tra il 1982 e il 1984. I racconti sono stati successivamente presentati nel 1989 nella prima antologia di Sterling, \"Crystal Express\", e poi nel 1996 insieme al romanzo in un volume intitolato \"Schismatrix Plus\".\nTrama.\nIl protagonista del romanzo \u00e8 Abelard Lindsay, abitante della Repubblica Corporativa Circumlunare di Mare Serenitatis. Insieme a Philip Constantine e Vera Kelland sta portando avanti una battaglia preservazionista contro l'aristocrazia locale, sempre pi\u00f9 vicina ai cartelli mechanist. Per protestare contro questa deriva, Vera e Abelard decidono di compiere il gesto estremo del suicidio. Vera riesce nell'intento, mentre Abelard fallisce: sentitosi tradito, Constantine diviene suo principale antagonista. Lindsay viene esiliato dalla Repubblica per essere stato accusato ingiustamente dell'omicidio di suo zio (ucciso in realt\u00e0 da Constantine) e spedito nello Zaibatsu Circumlunare del Popolo del Mare Tranquillitatis, un marcio ecosistema frequentato quasi esclusivamente da criminali, assassini e reietti della societ\u00e0 che infestano il sistema, i cosiddetti cani solari. Qui conosce Ryumin, un vecchio giornalista mechanist di origini siberiane, e Kitsune, una giovane prostituta plasmatrice a capo della Banca Geisha. Grazie alle sue abilit\u00e0 diplomatiche e all'aiuto di Ryumin, Lindsay mette in piedi un'impresa teatrale, ma non riuscir\u00e0 a goderne i profitti perch\u00e9 braccato da un sicario di Constantine, che nel frattempo ha preso il potere di Mare Serenitatis ed ha abbracciato la causa dei plasmatori. Lindsay trova rifugio nella Red Consensus, un'astronave-stato di pirati mechanist incontrati sullo Zaibatsu, e diviene parte dell'equipaggio. La Red Consensus si imbatte in un asteroide, Esairs XII, abitato da una famiglia di plasmatori. Lindsay incontra Nora Mavrides, uno degli abitanti dell'asteroide, e insieme a lei cerca di evitare una guerra tra i due gruppi, ma falliscono nell'intento. Pur di salvarsi, i due uccidono anche i membri del proprio gruppo.\nA questo punto una razza di alieni fa la loro comparsa nel sistema solare. Questa viene identificata come la razza degli \u201cinvestitori\u201d, perch\u00e9 ossessionata dall'accumulo di ricchezze e dal commercio. Grazie agli investitori, questo periodo si caratterizza da una relativa pace tra le due fazioni, che invece di farsi guerra si focalizzano sugli scambi commerciali. Nel frattempo Lindsay e Mavrides si sono innamorati l'un dell'altro e sono divenuti leader plasmatori. Tuttavia la pax solaris giunge presto al termine; Constantine ha conquistato il potere nel Consiglio dell'Anello, l'istituzione principale dei plasmatori, e mentre Mavrides cerca di combatterlo, Lindsay trova rifugio presso il Cartello Dembowska. In seguito fonder\u00e0 la Repubblica Corporativa Popolare di Czarina Kluster insieme a Wellspring, rappresentante principale dell'ideologia postumanista. Aiutata da Lindsay, Mavrides cerca di raggiungere la nuova colonia, ma Constantine scopre il suo piano e la costringe ad uccidersi. Sconvolto per la morte di Mavrides, Lindsay sceglie di sfidare Constantine in uno scontro mentale che lascer\u00e0 entrambi in uno stato di catatonia, ma in cui Lindsay risulter\u00e0 vincitore. Dopo cinque anni, Lindsay si risveglia nella vecchia Repubblica di Mare Serenitatis ora chiamata Repubblica Culturale Neotecnica, perch\u00e9 governata dai preservazionisti. Lindsay comincia ad apprezzare le idee postumaniste di Wellspring e decide di tornare su Czarina Kluster per unirsi al suo clan. Mentre Wellspring pianifica la terraformazione di Marte, Lindsay invece si impegna nella creazione di un ecosistema vivibile su Europa, uno dei satelliti naturali di Giove. Lindsay convince la figlia di Constantine Vera (creata con il DNA di Vera Kelland) ad aiutarlo nell'impresa e insieme esplorano gli abissi marini della Terra in cerca di organismi da portare su Europa per dare vita all'ecosistema. Lindsay in seguito fa visita a Constantine, malconcio e con problemi deambulatori, i due si riappacificano, ma quest'ultimo si suicida non prima di confessargli che Vera ha anche il suo DNA. Nel frattempo su Europa si sono trasferiti degli umani trasformatisi in ibridi uomini-pesce chiamati Angeli. Lindsay ritorna sul satellite e l\u00ec viene avvicinato da un essere la cui presenza era stata gi\u00e0 avvertita in precedenza da Vera. Questo si palesa di fronte ai suoi occhi e gli offre la possibilit\u00e0 di esplorare le infinite meraviglie dell'universo, Lindsay accetta e divenendo un tutt'uno con l'essere, parte alla scoperta dell'indefinito."}
{"id": "1687887", "revid": "256896", "url": "https://it.wikipedia.org/wiki?curid=1687887", "title": "Stazione meteorologica di Venegono Inferiore", "text": "La stazione meteorologica di Venegono Inferiore \u00e8 la stazione meteorologica di riferimento relativa alla localit\u00e0 di Venegono Inferiore.\nCoordinate geografiche.\nLa stazione meteo si trova nell'Italia nord-occidentale, in Lombardia, in provincia di Varese, nel comune di Venegono Inferiore, a 365 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,3\u00a0\u00b0C; quella del mese pi\u00f9 caldo, luglio, \u00e8 di +21,7\u00a0\u00b0C.\nLe precipitazioni medie annue sono superiori ai 1.250\u00a0mm, mediamente distribuite in 92 giorni, e presentano con picco primaverile ed autunnale e minimo relativo invernale ."}
{"id": "1687888", "revid": "80339", "url": "https://it.wikipedia.org/wiki?curid=1687888", "title": "Sukhona", "text": ""}
{"id": "1687903", "revid": "984922", "url": "https://it.wikipedia.org/wiki?curid=1687903", "title": "Stazione meteorologica di Cuasso al Monte", "text": "La stazione meteorologica di Cuasso al Monte \u00e8 la stazione meteorologica di riferimento relativa alla localit\u00e0 di Cuasso al Monte.\nCoordinate geografiche.\nLa stazione meteo si trova nell'Italia nord-occidentale, in Lombardia, in provincia di Varese, nel comune di Cuasso al Monte, a 740 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,8\u00a0\u00b0C; quella del mese pi\u00f9 caldo, luglio, \u00e8 di +20,1\u00a0\u00b0C.\nLe precipitazioni medie annue sono superiori ai 2.100\u00a0mm, mediamente distribuite in 99 giorni, e presentano con picco primaverile ed autunnale e minimo relativo invernale ."}
{"id": "1687918", "revid": "114034394", "url": "https://it.wikipedia.org/wiki?curid=1687918", "title": "Reyner Banham", "text": "Biografia.\nMeglio conosciuto per il suo libro \"Architettura della prima et\u00e0 della macchina\" (Theory and Design in the First Machine Age, 1960) e per \"Los Angeles: The Architecture of Four Ecologies\" (Los Angeles: l'architettura delle quattro ecologie, 1971) nel quale classificava l'architettura di Los Angeles in quattro diversi modelli ecologici: Surfurbia, Foothills, The Plains of Id e Autopia.\nVisse quasi sempre a Londra, ma si trasfer\u00ec negli Stati Uniti nel 1976. Studi\u00f2 con Anthony Blunt, Siegfried Giedion e Nikolaus Pevsner. Pevsner lo stimol\u00f2 a studiare la storia dell'architettura moderna, ma nel suo \"Architettura della prima et\u00e0 della macchina\" (1960), Banham and\u00f2 anche oltre le teorie di Pevsner, analizzando una serie di edifici modernisti e dimostrando che il loro funzionalismo era ancora sottoposto a limitazioni e restrizioni. \nNel 1962 scrisse una guida all'architettura moderna pi\u00f9 tardi intitolata \"Age of Masters, a Personal View of Modern Architecture\" (\"L'et\u00e0 dei maestri, una visione personale dell'architettura moderna\").\nDurante la sua attivit\u00e0 critica ebbe forti connessioni con l'Independent Group, partecipando all'allestimento del \"This is Tomorrow Show\" del 1956, considerato l'atto di nascita della pop art inglese. Fu amico di Peter e Alison Smithson e di James Stirling, apprezzando il loro stile che definiva New Brutalism e che document\u00f2 in un saggio omonimo del 1955. Predisse una \u00abseconda et\u00e0\u00bb delle macchina legata ai meccanismi del consumo di massa. Nel suo \"The Architecture of Well-Tempered Environment\" (L'architettura dell'ambiente ben-temperato, 1969) seguiva le teorie di Giedion, considerando le tecnologie abitative (impianti elettrici, riscaldamento, condizionamento d'aria) come anche pi\u00f9 importanti delle strutture formali degli edifici. Queste idee, negli anni Sessanta, influenzarono particolarmente Cedric Price, Peter Cook e il gruppo di Archigram.\nIl pensiero ecologista e, successivamente, lo shock petrolifero del 1973, influenzarono profondamente le teorie di Banham negli anni successivi. Si trasfer\u00ec negli USA e studi\u00f2 Los Angeles, imparando a guidare per poterla \u00ableggere in lingua originale\u00bb, per la BBC gir\u00f2 un documentario sulla citt\u00e0 intitolato \"Reyner Banham Loves Los Angeles\" (\"Reyner Banham ama Los Angeles\"). Consider\u00f2 il postmoderno come un modello sconfortante e ruppe con l'utopia della tecnica. Nel suo \"Deserti americani\" (\"America Deserts\", 1982) e \"A Concrete Atlantis\" (\"Un'Atlantide di cemento\", 1986) approfondisce il tema dello spazio aperto e d\u00e0 anticipazioni sulla sua idea di futuro.\nCome professore, Banham insegn\u00f2 all'universit\u00e0 di Londra, alla State University di New York (SUNY) a Buffalo e all'Universit\u00e0 della California a Santa Cruz. Ricopr\u00ec anche la cattedra Sheldon H. Solow presso l'Istituto di Belle Arti della New York University a New York."}
{"id": "1687922", "revid": "6340", "url": "https://it.wikipedia.org/wiki?curid=1687922", "title": "Spice Girl", "text": ""}
{"id": "1687929", "revid": "105124365", "url": "https://it.wikipedia.org/wiki?curid=1687929", "title": "Stazione meteorologica di Vizzola Ticino", "text": "La stazione meteorologica di Vizzola Ticino \u00e8 la stazione meteorologica di riferimento relativa alla localit\u00e0 di Vizzola Ticino.\nCoordinate geografiche.\nLa stazione meteo si trova nell'Italia nord-occidentale, in Lombardia, in provincia di Varese, nel comune di Vizzola Ticino, a 221 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,0\u00a0\u00b0C; quella del mese pi\u00f9 caldo, luglio, \u00e8 di +21,9\u00a0\u00b0C.\nLe precipitazioni medie annue sono superiori ai 1.200\u00a0mm, mediamente distribuite in 76 giorni, e presentano accentuati picchi primaverile ed autunnale e minimi relativi invernale ed estivo ."}
{"id": "1687932", "revid": "287204", "url": "https://it.wikipedia.org/wiki?curid=1687932", "title": "Schiumino", "text": "Lo schiumino (in inglese \"foamie\") \u00e8 un tipo di modello di aereo radiocomandato monoala (tuttala) a freccia positiva e profilo autostabile realizzato in materiale plastico espanso, di solito polistirolo o depron, o recentemente in EPP (polipropilene espanso) o Elapor. Originario degli Stati Uniti si \u00e8 diffuso velocemente in tutto il mondo. In Italia sono arrivati grazie a Beppe Ghisleri, che ne ha scritto in due articoli comparsi sui numeri 25 e 34 di \"Modellismo\".\nLa fortuna di questi modelli \u00e8 dovuta al basso costo di realizzazione (il nome, \"schiumini\", deriva dal materiale usato), alla costruzione molto veloce e alle buone caratteristiche di volo. La struttura permette di mantenere un basso peso (meno di 650 grammi) e una buona resistenza agli urti, consentendo a questi modelli di resistere a pressoch\u00e9 qualunque tipo di atterraggio o di maltrattamento, tanto che \u00e8 possibile realizzare un vero e proprio combattimento aereo, con tanto di scontri fisici tra aeromodelli. Con la giusta motorizzazione (ad esempio con motori elettrici passo passo, brushless e batterie Lipo a polimeri di litio) possono anche raggiungere grandi velocit\u00e0 permettendo manovre acrobatiche mozzafiato.\nAvendo a disposizione solo due alettoni che agiscono sia come timoni di profondit\u00e0 sia per virare, per volare con lo schiumino \u00e8 indispensabile una radio che supporti la miscelazione elettronica dei segnali di controllo dei timoni di profondit\u00e0/alettoni; solitamente questa funzione viene chiamata \"V-Tail\" o \"Delta\" ed \u00e8 presente in qualsiasi radio digitale, permettendo di miscelare il movimento dei due servocomandi facendo agire in ogni istante gli alettoni sia come timoni di profondit\u00e0 che per virare. Se la radio \u00e8 sprovvista di tale funzione, in commercio si trovano miscelatori elettronici che svolgono la medesima funzione."}
{"id": "1687937", "revid": "1025692", "url": "https://it.wikipedia.org/wiki?curid=1687937", "title": "Seconda rivolta serba", "text": "La Seconda rivolta serba (in serbo \u0414\u0440\u0443\u0433\u0438 \u0441\u0440\u043f\u0441\u043a\u0438 \u0443\u0441\u0442\u0430\u043d\u0430\u043a, \"Drugi srpski ustanak\") fu la fase conclusiva dell'insurrezione del popolo serbo contro la dominazione ottomana. Dur\u00f2 dal 1815 al 1817 e port\u00f2 all'indipendenza del Principato di Serbia.\nQuadro storico.\nNel 1804 i Serbi che vivevano nelle regioni intorno a Belgrado iniziarono un'insurrezione capitanata da Kara\u0111or\u0111e Petrovi\u0107, che nel gennaio 1806 liber\u00f2 la citt\u00e0. Kara\u0111or\u0111e si autoproclam\u00f2 principe di Serbia, e fino al 1812 il Paese, che si diede istituzioni autonome, godette di un'indipendenza di fatto.\nNel 1812 Alessandro I di Russia, che era in guerra con l'Impero ottomano, ritir\u00f2 l'esercito dai territori intorno al Danubio per farlo confluire in Russia e difenderla dalla campagna militare di Napoleone. Il sultano Mahmud II fu, cos\u00ec, libero di attaccare nuovamente i serbi per riprendersi i territori che si erano resi indipendenti.\nAll'interno della dirigenza serba erano sorti numerosi contrasti. In particolare, diversi notabili contestavano l'assolutismo di Kara\u0111or\u0111e, pretendendo un potere pi\u00f9 partecipato.\nTra costoro c'era Milo\u0161 Obrenovi\u0107 che da alleato di Kara\u0111or\u0111e si trasform\u00f2 nel suo pi\u00f9 grande avversario.\nApprofittando dei dissidi politici serbi, l'esercito turco riprese facilmente il controllo delle citt\u00e0 liberate, e il potere ottomano fu ben presto ripristinato. Numerosi capi della rivolta, tra cui lo stesso Kara\u0111or\u0111e, fuggirono in Austria. Obrenovi\u0107, invece, si consegn\u00f2 alle autorit\u00e0 del sultano e fu insignito del titolo di principe.\nIn Serbia fu proclamata il jih\u0101d il che signific\u00f2 l'estromissione dei sudditi cristiani da ogni protezione legale. Le terre furono confiscate, gli uomini venivano condotti nelle zone agricole turche per lavorare in schiavit\u00f9 e molte donne furono costrette a servire negli harem dei nobili ottomani.\nLa regione di Belgrado perdette il 35% della popolazione, e decine di villaggi furono totalmente evacuati.\nLa ripresa del banditismo.\nRipristinato il controllo turco sulla Serbia, la popolazione iniziarono nuovamente a vivere nel terrore di repressioni e di razzie da parte dei giannizzeri e di vessazioni delle autorit\u00e0 imperiali.\nMolti uomini fuggirono sulle montagne, nei boschi o nei villaggi abbandonati per sfuggire ai rapimenti e alle repressioni. Il nuovo governatore di Belgrado, S\u00fcleyman Pa\u015fa, nel 1813 inaspr\u00ec le leggi fiscali nel suo territorio, costrinse la popolazione a riparare senza salario la fortezza (Kalemegdan) danneggiata durante l'assedio che liber\u00f2 la citt\u00e0 nel 1806, obblig\u00f2 molte donne a lavorare nell'harem. La polizia politica (\"Tefti\u0161\") inizi\u00f2 rastrellamenti nei villaggi disabitati, alla ricerca di hajduk o di rivoltosi. I trasgressori delle leggi venivano imprigionati e uccisi, anche arsi vivi o impalati.\nLa rivolta di Had\u017ei Prodan.\nUno dei veterani della rivolta del 1804, Had\u017ei Prodan Gligorijevi\u0107, lanci\u00f2, nel 1814 una nuova insurrezione. Il popolo partecip\u00f2 alle rivolte, mentre Milo\u0161 Obrenovi\u0107, che godeva di un grande prestigio a motivo del riconoscimento turco della sua personalit\u00e0, ritenendo prematura una rivoluzione, neg\u00f2 il suo appoggio. L'esercito turco sed\u00f2 nel sangue la rivolta e Gligorijevi\u0107 dovette fuggire in Austria per sottrarsi alla morte.\nLa ribellione caus\u00f2 da parte ottomana una fortissima repressione. Le intenzioni delle autorit\u00e0 turche erano di paralizzare nella paura la popolazione per evitare nuove sommosse. Fu cos\u00ec che S\u00fcleyman Pa\u015fa fece arrestare e impalare circa trecento uomini, inclusi alcuni capi villaggio e numerosi capi della prima rivolta che si erano consegnati alle autorit\u00e0 e che avevano ricevuto il perdono.\nLa seconda rivolta.\nDopo gli eccidi seguiti alla ribellione di Had\u017ei Prodan, il numero di hajduk che si rifugiarono nei boschi e si diedero ad atti di brigantaggio e sabotaggio aument\u00f2 considerevolmente. La stessa polizia politica non aveva il coraggio, in molti casi, di inoltrarsi nelle zone lontane dai centri fortificati.\nNel febbraio del 1815 S\u00fcleyman Pa\u015fa ordin\u00f2 ai capi villaggio serbi di recarsi alla fortezza di Belgrado. Questo invito fu visto con terrore dai nobili, memori dell'eccidio dei notabili che aveva dato l'avvio alla prima rivolta. In molti decisero di non ubbidire.\nMilo\u0161 Obrenovi\u0107 and\u00f2 e gli altri capi villaggio decisero che, non appena fosse tornato, sarebbe iniziata la rivolta armata su tutto il territorio della regione di Belgrado.\nIl 23 aprile 1815, il Consiglio nazionale dei serbi si riun\u00ec a Takovo e lanci\u00f2 l'insurrezione che fu guidata dallo stesso Obrenovi\u0107. Saputo della sollevazione, le autorit\u00e0 turche mobilitarono l'esercito. Ci furono battaglie a \u010ca\u010dak, Po\u017earevac, Dublje, Pale\u017e e Ljubic. L'intera regione di Belgrado fu espugnata e i turchi ne furono espulsi.\nLe conseguenze.\nNel giugno del 1815 le autorit\u00e0 turche iniziarono una nuova fase delle relazioni con i notabili. Il governatore ottomano dei Balcani, Tepedelenli Ali Pa\u015fa che risiedeva a Ioannina, intraprese trattative politiche con Milo\u0161 Obrenovi\u0107 per concedere una maggiore autonomia alla Serbia.\nNel 1816 fu siglato un trattato con cui Istanbul riconosceva ufficialmente il Principato di Serbia, autonomo nell'ambito dell'Impero ottomano, debitore di un tributo annuale e soggetto alla presenza di un contingente militare turco a Belgrado.\nNel 1817 Obrenovi\u0107 pose fine definitivamente ad ogni azione bellicosa. Kara\u0111or\u0111e Petrovi\u0107, visto il nuovo clima di libert\u00e0 e non sentendosi pi\u00f9 minacciato di morte, decise di tornare a Belgrado, ma fu raggiunto da alcuni sicari di Obrenovi\u0107 che ne temeva la popolarit\u00e0, e venne assassinato.\nMilo\u0161 Obrenovi\u0107, che aveva ricevuto il titolo di principe gi\u00e0 nel 1812 rest\u00f2 l'unico sovrano della Serbia autonoma che diventer\u00e0 indipendente solo nel 1878 col Trattato di Berlino."}
{"id": "1687938", "revid": "119972967", "url": "https://it.wikipedia.org/wiki?curid=1687938", "title": "Rivendicazione territoriale", "text": "Una rivendicazione territoriale \u00e8 una dichiarazione legale di desiderato controllo di un'area. \nViene spesso usata da un Paese come casus belli contro un altro: ad esempio, la Seconda guerra mondiale nacque da una rivendicazione della Germania sul Corridoio di Danzica che, passando per l'omonima citt\u00e0, avrebbe ricongiunto lo stato e l'exclave Prussia Orientale. Altre rivendicazioni tedesche erano quelle sul Lussemburgo e sull'Alsazia-Lorena. Delle rivendicazioni territoriali causarono anche le guerre balcaniche e la guerra Iran-Iraq."}
{"id": "1687951", "revid": "4711", "url": "https://it.wikipedia.org/wiki?curid=1687951", "title": "Seconda Rivolta Serba", "text": ""}
{"id": "1687952", "revid": "174925", "url": "https://it.wikipedia.org/wiki?curid=1687952", "title": "BMTA", "text": ""}
{"id": "1687958", "revid": "709565", "url": "https://it.wikipedia.org/wiki?curid=1687958", "title": "Stazione meteorologica di Chiavenna", "text": "La stazione meteorologica di Chiavenna \u00e8 la stazione meteorologica di riferimento relativa alla localit\u00e0 di Chiavenna.\nCoordinate geografiche.\nLa stazione meteorologica \u00e8 situata nell'Italia nord-occidentale, in Lombardia, in provincia di Sondrio, nel comune di Chiavenna, a 332 metri s.l.m. e alle coordinate geografiche .\nDati climatologici.\nSecondo la classificazione K\u00f6ppen, il clima di Chiavenna \u00e8 Cfb, ossia temperato umido con estate calda e piovosit\u00e0 annua significativa.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta ai +2,7\u00a0\u00b0C, mentre quella del mese pi\u00f9 caldo, luglio, \u00e8 di +22,4\u00a0\u00b0C.\nLe precipitazioni medie annue, attorno ai 1.300 mm, si distribuiscono mediamente in 85 giorni, con un minimo relativo in inverno ed un picco molto prolungato ed accentuato tra la primavera, l'estate e l'autunno."}
{"id": "1687973", "revid": "1935652", "url": "https://it.wikipedia.org/wiki?curid=1687973", "title": "Giovanni Paolo Zedda", "text": "Biografia.\n\u00c8 nato ad Ingurtosu, frazione mineraria del comune di Arbus, oggi nella provincia del Sud Sardegna e diocesi di Ales-Terralba, l'8 settembre 1947.\nFormazione e ministero sacerdotale.\nHa frequentato il liceo nel seminario diocesano di Villacidro, successivamente ha studiato filosofia e teologia nel Pontificio Seminario Regionale Sardo a Cuglieri, conseguendo la licenza in teologia nel 1970.\nIl 28 agosto 1971 \u00e8 stato ordinato presbitero, ad Arbus, dal vescovo Antonio Tedde.\n\u00c8 stato rettore del seminario diocesano di Villacidro dal 1983 al 1992.\nMinistero episcopale.\nL'8 marzo 2007 papa Benedetto XVI lo ha nominato vescovo di Iglesias; \u00e8 succeduto a Tarcisio Pillolla, dimessosi per raggiunti limiti di et\u00e0. Il 13 maggio successivo ha ricevuto l'ordinazione episcopale da Antonino Orr\u00f9, vescovo emerito di Ales-Terralba, co-consacranti Tarcisio Pillolla, suo predecessore, e Giovanni Dettori, vescovo di Ales-Terralba. Il 17 giugno ha preso possesso della diocesi di Iglesias.\nIl 23 gennaio 2013 \u00e8 stato colto da un malore mentre celebrava la messa: \u00e8 stato subito soccorso da un'ambulanza del 118 e ricoverato nell'ospedale cittadino.\n\u00c8 membro della Conferenza episcopale sarda.\nGenealogia episcopale.\nLa genealogia episcopale \u00e8:"}
{"id": "1687979", "revid": "857138", "url": "https://it.wikipedia.org/wiki?curid=1687979", "title": "Zakrzewo", "text": "Zakrzewo pu\u00f2 riferirsi a diversi comuni della Polonia:"}
{"id": "1687981", "revid": "599013", "url": "https://it.wikipedia.org/wiki?curid=1687981", "title": "Zakrzew", "text": ""}
{"id": "1687984", "revid": "767487", "url": "https://it.wikipedia.org/wiki?curid=1687984", "title": "L'amore fatale (film)", "text": "L'amore fatale (\"Enduring Love\") \u00e8 un film del 2004 diretto da Roger Michell, tratto dall'omonimo romanzo di Ian McEwan.\nIl film \u00e8 dedicato alla memoria di Mary Selway (responsabile di casting), deceduta a 68 anni nell'aprile 2004.\nTrama.\nIl romantico picnic di Joe e Claire viene bruscamente interrotto dall'arrivo di una mongolfiera rossa di cui il suo conducente ha perso il controllo. Joe e altre persone presenti al parco si apprestano ad aiutare l'uomo nel tentativo di tenere la mongolfiera a terra, visto che il nipotino dell'uomo \u00e8 rimasto nella cesta, ma ogni tentativo \u00e8 vano, cos\u00ec gli uomini lasciano a uno a uno la presa dalla corda; l'ultimo rimasto, il medico John Logan, purtroppo muore precipitando al suolo. Durante una cena con gli amici Robin e Rachel, Joe rende chiaro l'impatto che l'incidente ha avuto sulla sua psiche; inoltre scopre che la mongolfiera \u00e8 atterrata in sicurezza lasciando il bambino illeso. Sentendosi in colpa, Joe passa molto tempo a cercare di individuare modi che avrebbero potuto salvare l'uomo.\nUn giorno riceve una strana telefonata da Jed (uno dei soccorritori, col quale and\u00f2 a recuperare il corpo di John) che gli chiede di parlare dell'accaduto; sebbene riluttante Joe accetta, ma gli strani discorsi di Jed lo mettono a disagio, cos\u00ec si allontana lasciandolo solo. Mentre visita una libreria, Joe rimane confuso e arrabbiato dall'arrivo improvviso di Jed, che gli dice di \"essere coraggioso\" e di non lasciarlo come ha fatto con John; lo sorprende nuovamente alla mensa del college dove Joe insegna, ribadendogli di dover essere coraggioso, ma si allontana quando Joe gli intima di lasciarlo in pace.\nJoe visita la vedova di John, e la donna gli confida di credere che il marito avesse una relazione extraconiugale dopo che la polizia le ha restituito un cestino da picnic per due che era stato trovato nella sua automobile, insieme a una sciarpa di donna. Claire organizza per il compleanno di Joe una cena speciale, che per\u00f2 viene rovinata dall'indifferenza del fidanzato, molto turbato per ci\u00f2 che sta vivendo. Il giorno successivo Joe va a nuotare, e oltre le finestre della piscina vede Jed; dopo avergli chiesto un chiarimento, Joe rimane ancora pi\u00f9 a disagio. La sera, Joe e Claire vengono raggiunti da Robin, Rachel, Frank (il fratello di Claire) e la nuova ragazza di quest'ultimo; Joe rivela a Claire che aveva pianificato di chiederle di sposarlo il giorno dell'incidente, e quando lei gli domanda se ha cambiato idea, lui rimane in silenzio.\nJed si presenta nella classe di Joe e canta una canzone d'amore; Joe si allontana per strada, ma Jed lo segue e gli parla dei presunti \"segnali\" che gli starebbe inviando, riferendosi in particolare ai movimenti delle tende. Quella notte Joe fa delle ricerche in proposito, e quando guarda dalla finestra scopre Jed a fissarlo; dopo averlo spiegato a Claire e averle chiesto di guardare anche lei, Claire lo ignora e torna a dormire. Il mattino seguente, Claire comunica a Joe che la loro relazione \u00e8 conclusa. Joe affronta furiosamente Jed, poi si ubriaca e chiede ospitalit\u00e0 a Robin e Rachel. Al suo risveglio, gli amici gli dicono che Claire ha appena chiamato dicendogli di venire perch\u00e9 a casa loro si \u00e8 presentato Jed.\nJoe corre a casa e nel soggiorno trova Jed e Claire seduti l'uno accanto all'altra sul divano: Jed, che sembra essere stato picchiato, incolpa Joe, e Claire sembra credergli. Joe perde la pazienza e all'improvviso Jed, convinto che Claire sia di ostacolo, la accoltella all'addome. Per poterla salvare, Joe finge di accettare le avances di Jed e, mentre si lascia baciare, ne approfitta per accoltellarlo.\nJoe accompagna la moglie e la figlia di John al campo dove tutto \u00e8 iniziato; poco dopo vengono raggiunti da una coppia che le spiega che suo marito non l'aveva affatto tradita, ma anzi stava dando alla coppia un passaggio in macchina: il cestino da picnic e la sciarpa quindi appartenevano a loro, ma erano troppo imbarazzati per intercedere dato che la ragazza, Penny, \u00e8 molto pi\u00f9 giovane del compagno, che \u00e8 anche un suo professore di universit\u00e0. La moglie \u00e8 felice nello scoprire la verit\u00e0, e Joe racconta alla figlia che suo padre era un uomo molto coraggioso. Pi\u00f9 tardi Joe si riunisce con Claire, sopravvissuta alla pugnalata: Joe cerca di trovare parole per scusarsi per quello che \u00e8 successo, ma Claire gli chiede di non dire niente.\nL'ultima scena durante i titoli di coda mostra Jed, internato in un ospedale psichiatrico, mentre scrive una lettera, alza lo sguardo e sorride verso la telecamera.\nColonna sonora.\nLa colonna sonora, composta da Jeremy Sams, \u00e8 stata eseguita dall'Orchestra Filarmonica Ceca e pubblicata dall'etichetta MellowDrama Records il 13 marzo 2006.\nAccoglienza.\nIl film ha ricevuto recensioni positive dalla critica cinematografica. Sono stati lodato molto i due protagonisti principali e i loro personaggi interpretati:, cos\u00ec come la sorprendente scena iniziale e la trasformazione dal dramma al thriller psicologico con sequenze di scene scioccanti nella sua nemesi.\nSul sito Rotten Tomatoes il film ha ricevuto recensioni contrastanti e positive, con una percentuale di gradimento del 59%, il consenso dei critici dice \" \nSebbene metta a dura prova la credibilit\u00e0 e alla fine non sia cos\u00ec profondo come potrebbe sembrare a prima vista, Enduring Love \u00e8 ancora un thriller intrigante alimentato da forti interpretazioni di Rhys Ifans e Daniel Craig\" \nSu Metacritic il film detiene una valutazione del 61 % indicando \"recensioni generalmenti favorevoli\"\nRoger Ebert gli ha assegnato 3 stelle su 4 \nLa rivista Empire lo ha classificato al 426 posto nella lista dei 500 film pi\u00f9 belli mai realizzati "}
{"id": "1687985", "revid": "984922", "url": "https://it.wikipedia.org/wiki?curid=1687985", "title": "Stazione meteorologica di Sondrio", "text": "La stazione meteorologica di Sondrio \u00e8 la stazione meteorologica di riferimento relativa alla citt\u00e0 di Sondrio.\nCoordinate geografiche.\nLa stazione meteorologica \u00e8 situata nell'Italia nord-occidentale, in Lombardia, nel comune di Sondrio, a 298 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta ai +0,9\u00a0\u00b0C, mentre quella del mese pi\u00f9 caldo, luglio, \u00e8 di +21\u00a0\u00b0C ."}
{"id": "1687987", "revid": "470747", "url": "https://it.wikipedia.org/wiki?curid=1687987", "title": "Joaquima de Vedruna i Vidal", "text": ""}
{"id": "1687988", "revid": "1492194", "url": "https://it.wikipedia.org/wiki?curid=1687988", "title": "Giorgio Rondelli", "text": "Biografia.\nDopo una breve carriera di atleta con discreti risultati nel mezzofondo, tanto da vestire per quattro volte la maglia della nazionale juniores, Giorgio Rondelli, nella seconda met\u00e0 degli anni settanta, \u00e8 divenuto allenatore per il medesimo settore di una delle pi\u00f9 antiche societ\u00e0 sportive italiane, la Pro Patria Milano (oggi CUS Pro Patria Milano, dopo la fusione con il CUS Milano), ruolo che tuttora ricopre.\nIn oltre quarant'anni di carriera, Rondelli ha allenato molti dei principali atleti italiani: oltre 60 di questi sono stati convocati nelle nazionali maggiori e, a oggi, gli atleti da lui allenati hanno vinto 110 campionati italiani nelle diverse specialit\u00e0 e categorie. Attualmente allena un gruppo di atleti di varie nazionalit\u00e0 di cui alcuni in grado di qualificarsi per le olimpiadi di Londra nel mezzofondo veloce (800-1500 metri).\nAlla carriera di allenatore affianca da tempo l'attivit\u00e0 di giornalista sportivo con il Corriere della Sera e la rivista specializzata Correre e di telecronista ed opinionista per Sportitalia e la RSI (Radiotelevisione della svizzera italiana).Nell'agosto 2014 \u00e8 commentatore tecnico per la Rai ai campionati europei di atletica leggera 2014 a Zurigo. Durante i Giochi olimpici di Rio de Janeiro del 2016 \u00e8 commentatore tecnico per la Rai nelle gare di atletica leggera. \u00c8 stato professore di educazione fisica in alcune scuole medie primarie di Milano. Interista doc ed amante della musica rock, Giorgio Rondelli ha tre figlie Alessandra nata nel 2005 e Anna e Sofia nate nel 2009\nPrincipali successi degli atleti allenati.\nGli atleti allenati da Giorgio Rondelli hanno inoltre vinto diverse medaglie ai Giochi del Mediterraneo e la Pro Patria \u00e8 stata due volte Campione europeo a squadre nel cross."}
{"id": "1687989", "revid": "599013", "url": "https://it.wikipedia.org/wiki?curid=1687989", "title": "L'amore fatale", "text": ""}
{"id": "1687997", "revid": "729019", "url": "https://it.wikipedia.org/wiki?curid=1687997", "title": "Babu\u0161kinskaja", "text": "Babu\u0161kinskaja () \u00e8 una stazione della Metropolitana di Mosca, situata sulla Linea Kalu\u017esko-Ri\u017eskaja.\nPrende il nome da Michail Babu\u0161kin (1893\u20131938), aviatore polare. Babu\u0161kinskaja \u00e8 una stazione a singola volta, decorata con marmo grigio. Tutti i segnali e gli impianti di illuminazione sono attaccati al soffitto, pertanto la banchina \u00e8 completamente aperta, eccetto per alcune panchine minimaliste situate lungo l'asse centrale. Al termine della banchina, sopra le scale di uscita, vi \u00e8 una scultura di A. M. Mosichuk che commemora il volo sull'Artico di Babushkin. La stazione fu inaugurata nel 1978 e i suoi architetti furono Klokov e Popov.\nGli ingressi della stazione sono situati all'incrocio tra le vie Yenisejskaja e Men\u017einskogo."}
{"id": "1688001", "revid": "585241", "url": "https://it.wikipedia.org/wiki?curid=1688001", "title": "Street basketball", "text": ""}
{"id": "1688002", "revid": "984922", "url": "https://it.wikipedia.org/wiki?curid=1688002", "title": "Stazione meteorologica di Lanzada", "text": "La stazione meteorologica di Lanzada \u00e8 la stazione meteorologica di riferimento relativa alla localit\u00e0 di Lanzada.\nCoordinate geografiche.\nLa stazione meteorologica \u00e8 situata nell'Italia nord-occidentale, in Lombardia, in provincia di Sondrio, nel comune di Lanzada, a 983 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta ai -3,7\u00a0\u00b0C, mentre quella del mese pi\u00f9 caldo, luglio, \u00e8 di +16,0\u00a0\u00b0C ."}
{"id": "1688005", "revid": "767487", "url": "https://it.wikipedia.org/wiki?curid=1688005", "title": "L'ultima cena (film 1949)", "text": "L'ultima cena \u00e8 un film del 1949 diretto da Luigi Giachino con la supervisione di Charles Reisner, basato sulla vita del pittore italiano Leonardo da Vinci."}
{"id": "1688009", "revid": "80339", "url": "https://it.wikipedia.org/wiki?curid=1688009", "title": "\u00cbmtsa", "text": ""}
{"id": "1688012", "revid": "80339", "url": "https://it.wikipedia.org/wiki?curid=1688012", "title": "Emtsa", "text": ""}
{"id": "1688017", "revid": "125166209", "url": "https://it.wikipedia.org/wiki?curid=1688017", "title": "Campagna di Norvegia", "text": "La campagna di Norvegia o campagna norvegese \u00e8 stata un'operazione bellica della seconda guerra mondiale avvenuta nel teatro di guerra scandinavo dal 9 aprile al 10 giugno 1940, e che rappresent\u00f2 il primo scontro diretto tra le forze degli Alleati (Regno Unito e Francia) e la Germania nazista.\nLa Norvegia entr\u00f2 fin da subito nelle mire espansionistiche tedesche per l'abbondanza di miniere di minerali ferrosi, le cui materie prime erano trasportabili via nave dal porto norvegese di Narvik. Nonostante il blocco navale atlantico, l'occupazione militare imped\u00ec alla marina britannica operazioni di sbarco in Scandinavia (le montagne costiere conferivano un enorme vantaggio difensivo).\nLe basi aeree norvegesi, come la Sola Air Station a Stavanger, aumentarono la loro importanza dell\"escalation\" militare nella battaglia dell'Atlantico, poich\u00e9 permettevano le missioni di ricognizione dei velivoli tedeschi di ampio raggio sopra il Nord Atlantico, evitando il Regno Unito.\nLa guerra e l'occupazione dell'aspro territorio norvegese (caratterizzato quasi esclusivamente da fiordi, montagne, isole sconnesse e coste rocciose) impegn\u00f2 molte risorse della marina e dell'esercito tedesco.\nImportanza della Norvegia.\nIl Regno Unito e la Francia avevano firmato trattati di assistenza militare con la Polonia e due giorni dopo l'invasione della Polonia, il 1\u00ba settembre 1939, dichiararono guerra alla Germania.\nTuttavia, esse non aprirono un fronte di guerra occidentale contro la Germania per diversi mesi. Per questo motivo questa situazione venne soprannominata la \"strana guerra\".\nDurante questo periodo, entrambe le parti si misero alla ricerca di fronti secondari. Gli Alleati, in particolare la Francia, desideravano evitare la guerra di trincea, com'era avvenuto lungo il confine franco-tedesco durante la prima guerra mondiale. L'alto comando tedesco non era inoltre convinto di avere le risorse necessarie per lanciare un assalto alla Francia in quel momento. La Norvegia era considerata da entrambi come una regione da cui lanciare un'offensiva contro il nemico.\nLa Norvegia, nonostante fosse neutrale, era considerata di importanza strategica da entrambi i belligeranti per due motivi principali. Innanzitutto, era importante il porto di Narvik, dal quale venivano esportate grandi quantit\u00e0 di ferro provenienti dalle miniere della Svezia, necessarie alla Germania; quella rotta era particolarmente importante durante i mesi invernali, quando il Mar Baltico era ghiacciato; Narvik aument\u00f2 ulteriormente la sua importanza per gli inglesi quando divenne chiaro che il progetto Catherine, un piano per controllare il Mar Baltico, non era praticabile.\nIn secondo luogo, i porti norvegesi potevano diventare un varco nel blocco navale della Germania, permettendo l'accesso a quest'ultima verso l'Oceano Atlantico. La Norvegia era inoltre significativa simbolicamente per il partito nazista di Adolf Hitler, poich\u00e9 era considerata da molti come la culla della cosiddetta razza ariana.\nGuerra d'inverno.\nQuando l'Unione Sovietica invase la Finlandia, il 30 novembre 1939, gli Alleati si ritrovarono allineati con la Norvegia e la Svezia nel sostenere la Finlandia contro l'aggressore: questa fu un'opportunit\u00e0 per gli Alleati che, mentre erano in sintonia con Helsinki, videro anche la possibilit\u00e0 di usare quest'azione come pretesto per inviare delle truppe di appoggio e occupare le miniere svedesi e i porti norvegesi. Inizialmente venne pianificato un corpo di spedizione consistente in due divisioni, con la possibilit\u00e0 di essere rafforzato fino a 150\u00a0000 unit\u00e0.\nQuesto piano gener\u00f2 molta preoccupazione in Germania. Il patto Molotov-Ribbentrop aveva posto la Finlandia nella sfera d'interesse sovietica, quindi i tedeschi si dichiararono neutrali nel conflitto: questa linea d'azione provoc\u00f2 un sentimento antitedesco in tutta la Scandinavia, poich\u00e9 era opinione comune che Berlino si sarebbe alleata con i sovietici. Inizi\u00f2 ad emergere nell'alto comando tedesco il timore che la Norvegia e la Svezia avrebbero permesso alle truppe alleate di aiutare la Finlandia.\nGli Alleati attesero tanto ad inviare forze militari anche perch\u00e9 Oslo e Stoccolma erano state particolarmente caute ad accettare truppe alleate dopo aver assistito al \"tradimento dell'occidente\" durante la campagna polacca e non volevano rischiare la propria neutralit\u00e0, poich\u00e9 l'ingresso delle truppe anglo-francesi attraverso i propri confini le avrebbe coinvolte nella guerra (Norvegia e Svezia avevano conseguentemente gi\u00e0 negato il permesso di sbarco e transito agli Alleati). Difatti, l'unica via di rifornimento della Finlandia passava attraverso il porto norvegese di Narvik, essendo il Baltico bloccato dai tedeschi.\nNarvik divenne quindi un importante obiettivo logistico anglo-francese. Tra l'altro, l'obbiettivo non dichiarato del corpo di spedizione era non tanto quello di aiutare la Finlandia nelle operazioni, ma quello mettere al sicuro i giacimenti di petrolio, le miniere di ferro e le varie risorse naturali della Lapponia svedese e finlandese.\nCon il trattato di pace di Mosca, firmato il 12 marzo 1940 fra Unione Sovietica e Finlandia, gli Alleati annullarono il progetto; il mancato sbarco fece cadere il governo francese presieduto da \u00c9douard Daladier. Il 28 marzo 1940, alle ore 10, in una riunione a Downing Street del consiglio supremo interalleato si decide di consegnare il 2 aprile una nota diplomatica intimidatoria agli svedesi e norvegesi e minare il 4 aprile in pi\u00f9 punti la linea costiera norvegese.\nA seguito di questa considerazione fu deciso il contemporaneo sbarco di truppe, con la consapevolezza che il giorno seguente i tedeschi avrebbero reagito. L'operazione Wilfred fu posticipata: all'8 aprile la posa di mine, al 9 aprile lo sbarco dei britannici nei porti di Narvik, Trondheim, Bergen, Stavanger. Le navi impiegate furono gli incrociatori HMS \"Devonshire\", HMS \"Berwick\", HMS \"York\", HMS \"Glasgow\". Il porto di partenza designato fu Rosyth. L'8 aprile alle ore 18.45 il mercantile tedesco \"Rio de Janeiro\", carico di soldati, venne affondato nelle acque norvegesi dal sottomarino polacco ORP \"Orze\u0142\"; nella stessa data l\"Orze\u0142\" venne dato per disperso, e successive analisi lo diedero per affondato in un campo minato tedesco. Le teste di ponte anglo-francesi in Norvegia all'8 maggio risultavano: Aandalsnes (15\u00aa brigata britannica) e Namsos (5\u00ba reggimento truppe alpine francesi).\nL'incontro con Quisling.\nInizialmente il comando tedesco riteneva che la neutralit\u00e0 della Norvegia fosse vantaggiosa: fino a quando gli Alleati non avessero potuto entrare nelle acque norvegesi, ci sarebbe stato un passaggio sicuro per le navi mercantili che viaggiavano lungo la costa e trasportavano le risorse provenienti dalla Svezia. Tuttavia il \"Gro\u00dfadmiral\" Erich Raeder era favorevole ad un'invasione e riteneva che i porti norvegesi avrebbero potuto offrire le migliori infrastrutture per gli \"U-Boot\" utilizzati per assediare le isole britanniche; inoltre pensava che ci fosse la possibilit\u00e0 che gli Alleati atterrassero in Scandinavia.\nL'11 dicembre 1939 Hitler e Raeder si incontrarono con Vidkun Quisling, un ex Ministro della Difesa norvegese simpatizzante per i nazisti: quest'ultimo rifer\u00ec che c'era un alto rischio d'invasione da parte dell'Inghilterra e che il governo norvegese avrebbe segretamente appoggiato l'occupazione della Germania (quest'ultima affermazione, alla luce dei fatti, si sarebbe dimostrata falsa); inoltre li inform\u00f2 che era nella posizione per assicurare la massima cooperazione con le forze tedesche. Tre giorni dopo il dittatore tedesco ordin\u00f2 all\"Oberkommando der Wehrmacht\" di preparare i piani per una possibile invasione della Norvegia.\nDurante un secondo incontro con Quisling, avvenuto il 18 dicembre, Hitler sottoline\u00f2 il suo desiderio di mantenere la Norvegia neutrale ma annunci\u00f2 anche che, se le forze Alleate avessero esteso la guerra nella Scandinavia, egli avrebbe reagito in modo appropriato. In seguito il F\u00fchrer annull\u00f2 le future collaborazioni con Quisling, sospettando che avesse sovrastimato le proprie forze per trarne profitto.\nL'incidente dell'Altmark.\nIl 14 febbraio 1940 il vascello tedesco \"Altmark\", che trasportava 303 prigionieri di guerra inglesi, venne autorizzato all'attraversamento delle acque territoriali norvegesi. In base alle leggi internazionali, tutti i vascelli non combattenti appartenenti ad una nazione in conflitto potevano cercare rifugio per un certo periodo di tempo in acque neutrali, se autorizzati. Quando un gruppo di cinque cacciatorpediniere inglesi lo intercett\u00f2, l\"Altmark\" cerc\u00f2 rifugio in un fiordo: ignorando gli accordi internazionali e la neutralit\u00e0 norvegese, l'HMS \"Cossack\" entr\u00f2 nel fiordo e abbord\u00f2 la nave tedesca.\nL'operazione si concluse con l'uccisione di sette soldati tedeschi e la liberazione dei prigionieri: questa violazione della sua neutralit\u00e0 irrit\u00f2 la Norvegia e suscit\u00f2 dibattiti in entrambe le fazioni. L'evento port\u00f2 gli Alleati a dubitare della capacit\u00e0 della Norvegia di controllare il proprio territorio ed iniziarono a preparare un piano, proposto per la prima volta dopo la caduta della Polonia da Winston Churchill, per depositare delle mine navali nella regione. Quest'operazione venne in seguito rinviata nella speranza che la Norvegia accettasse il dispiegamento di truppe Alleate per fornire aiuto alla Finlandia.\nI tedeschi dedussero che la Norvegia non era in grado di mantenere la sua neutralit\u00e0 e che il governo di Londra non la rispettava. Hitler ordin\u00f2 quindi di accelerare i piani d'invasione, per anticipare i piani di Churchill ed impedirgli di controllare il porto di Narvik. Il 21 febbraio seguente il generale Nikolaus von Falkenhorst fu incaricato di pianificare l'invasione e gli venne consegnato il comando delle forze di terra.\nPiani iniziali.\nPiani Alleati.\nCon il termine della Guerra d'Inverno, gli Alleati convennero che qualunque occupazione della Norvegia o della Svezia avrebbe arrecato pi\u00f9 danno che utile, rischiando di trascinare le nazioni neutrali in alleanze con la Germania. Tuttavia, il nuovo Primo ministro francese Paul Reynaud intraprese una nuova linea di azione, pi\u00f9 aggressiva rispetto a quella del suo predecessore, desiderando che fosse compiuta qualche forma di azione contro la Germania. Churchill era un forte sostenitore dell'invasione della Norvegia, poich\u00e9 desiderava l'allontanamento degli scontri dall'Inghilterra e dalla Francia per evitare la devastazione del loro territorio, come nella guerra precedente.\nVenne deciso di mettere in pratica l'idea delle mine navali di Churchill, chiamata Operazione Wilfred, per obbligare le navi da trasporto ad entrare in acque internazionali dove potevano essere intercettate e distrutte dalla \"Royal Navy\". Venne inoltre pianificato il \"piano R4\", un'operazione da effettuare in caso di una reazione della Germania all'operazione Wilfred, che prevedeva l'occupazione di Trondheim e Bergen e la distruzione della base aerea di Sola.\nVenne proposta anche l'Operazione Royal Marine, che prevedeva la posa di mine anche nel fiume Reno, ma l'esecutivo di Parigi si oppose. L'operazione Wilfred, pianificata per il 5 aprile, venne ritardata fino all'8 aprile, quando la Gran Bretagna acconsent\u00ec ad effettuare le operazioni nello Stato scandinavo separatamente da quelle nel continente.\nPiani tedeschi.\nL\"operazione Weser\u00fcbung\" era gi\u00e0 in pianificazione da molto tempo, anche se con bassa priorit\u00e0, e con il susseguirsi degli eventi acquist\u00f2 una nuova importanza dopo l'incidente dell\"Altmark\". Gli obiettivi principali dell'invasione erano la messa in sicurezza dei porti e delle miniere, con particolare rilievo per il porto di Narvik; inoltre era previsto il controllo stabile della nazione per evitare la collaborazione di questa con gli Alleati. Venne presentata come una \"protezione armata\" alla neutralit\u00e0 norvegese.\nUna delle questioni che venne dibattuta pi\u00f9 intensamente tra gli strateghi teutonici fu la necessit\u00e0 di occupare la Danimarca, come parte del piano principale: il piccolo Stato confinante era considerato vitale per la sua posizione, che garantiva un controllo navale e aereo migliore della zona. Mentre alcuni desideravano semplicemente mettere sotto pressione la Danimarca in modo che accettasse, venne infine deciso che sarebbe stato pi\u00f9 sicuro per l'operazione occupare la nazione con la forza.\nIn quel periodo era in pianificazione anche l'invasione della Francia, che avrebbe richiesto l'impiego di buona parte delle forze tedesche: poich\u00e9 alcuni reparti erano necessari per entrambe le invasioni, esse non potevano essere effettuate contemporaneamente. Per la copertura delle forze navali era necessario compiere operazioni durante la notte, ma essa si accorciava man mano che si avvicinava la primavera: per questo motivo, l'operazione Weser\u00fcbung venne compiuta prima della Campagna transalpina.\nL'operazione richiedeva la cattura di sei obiettivi primari per poter compiere gli sbarchi con i mezzi anfibi: Oslo, Kristiansand, Egersund, Bergen, Trondheim e Narvik. Inoltre, con l'appoggio dei paracadutisti (\"Fallschirmj\u00e4ger\"), era pianificata la cattura di altre posizioni chiave, come le basi aeree di Fornebu, nei pressi di Oslo, e di Sola, vicino a Stavanger. Si sarebbe dovuta sopraffare velocemente la difesa della Norvegia ed occupare queste aree principali prima che si potesse formare una resistenza organizzata. Vennero impiegate le seguenti forze:\nOltre a queste vennero inviati gl'incrociatori da battaglia \"Scharnhorst\" e \"Gneisenau\", per scortare i gruppi 1 e 2, e altri scaglioni di navi per il trasporto di truppe ausiliarie, carburante ed equipaggiamento militare. Contro la Danimarca vennero inviate due brigate motorizzate per catturare i ponti e le truppe; la \"Luftwaffe\" si sarebbe occupata della presa di Copenaghen ed i paracadutisti di controllare le basi aeree a nord. La Germania, nella speranza di evitare il confronto armato con la popolazione in entrambe le nazioni, diede alle sue truppe l'ordine di fare fuoco solo se attaccati.\nInvasione.\nMovimento della flotta.\nL'invasione inizi\u00f2 il 3 aprile 1940, quando navi di appoggio iniziarono a guidare la flotta principale. Gli Alleati diedero il via ai loro piani il giorno successivo, con l'invio di 16 sottomarini a Skagerrak e Kattegat come sentinelle: dodici cacciatorpediniere salparono da Scapa Flow verso i Vestfjord alla guida dell'Ammiraglio William Whitworth.\nIl 7 aprile le condizioni meteorologiche nella regione iniziarono a peggiorare, con mare agitato e una densa nebbia, che resero difficile la navigazione: in una forte tempesta di neve, l'HMS \"Glowworm\", uno dei cacciatorpediniere di scorta, dovette lasciare la formazione per recuperare un uomo in mare. Tuttavia il tempo aiut\u00f2 i tedeschi, poich\u00e9 forn\u00ec una copertura per le loro forze, e nella prima mattina questi inviarono i gruppi 1 e 2, che avevano la distanza maggiore da percorrere.\nAnche se le ricognizioni erano difficili, i due gruppi tedeschi vennero scoperti a 170\u00a0km sud di Naze (la parte pi\u00f9 a sud della Norvegia), poco dopo le 08:00 dai pattugliatori della RAF: una squadra di bombardieri venne inviata all'attacco delle navi, ma questi non riuscirono a causare danni rilevanti. Dalle informazioni ricevute sui movimenti tedeschi, l'ammiragliato giunse alla conclusione che la Germania cercava di forzare il blocco navale alleato posto per fermare le rotte commerciali atlantiche.\nL'ammiraglio Charles Forbes, comandante in capo della flotta britannica, venne informato degli eventi ed inizi\u00f2 l'intercettazione alle 20:15. Le fazioni, non al corrente della portata della situazione, procedettero secondo i piani: la HMS \"Renown\" giunse a Vestfjord a tarda notte e mantenne la posizione nei pressi dell'entrata mentre i dragamine procedettero nei loro compiti; nel frattempo, i tedeschi lanciarono il resto della loro forza d'invasione. Il primo contatto diretto tra le due parti avvenne il mattino seguente in modo non intenzionale.\nLa \"Glowworm\", che procedeva per riunirsi alla \"Renown\", giunse dietro al cacciatorpediniere \"Z11 Bernd von Arnim\" e successivamente al cacciatorpediniere \"Z18 Hans L\u00fcdemann\" l'8 aprile. Ne risult\u00f2 un duello, a cui si un\u00ec la \"Admiral Hipper\", che giunse in risposta alla richiesta di aiuto delle due navi. La \"Admiral Hipper\" danneggi\u00f2 la \"Glowworm\" e quest'ultima, nell'impossibilit\u00e0 di contrastare la nave tedesca pi\u00f9 grande, la speron\u00f2. La \"Hipper\" ricevette dei danni ingenti e rispose facendo fuoco sulla \"Glowworm\", che venne distrutta. Durante la battaglia, la \"Glowworm\" ruppe il silenzio radio e inform\u00f2 l'ammiragliato della situazione. Non fu in grado di completare la comunicazione, e al comando giunse solo l'informazione che la nave si stava confrontando con una grande nave tedesca, che era stato fatto fuoco e che non era stato ripristinato il contatto con il cacciatorpediniere.\nDi risposta, il comando ordin\u00f2 che la \"Renown\" e il suo cacciatorpediniere di scorta (gli altri due si erano diretti verso dei porti amici per il rifornimento di carburante) di abbandonare le posizioni a Vestfjord e dirigersi sull'ultima posizione conosciuta della \"Glowworm\". Alle 10:45 venne ordinato agli otto cacciatorpediniere restanti di unirsi. Nel pomeriggio, il sottomarino polacco \"Orze\u0142\" affond\u00f2 la nave tedesca di trasporto truppe \"Rio de Janeiro\" a Skagerrak. Anche se il sottomarino rifer\u00ec l'incidente, il comando era troppo impegnato con la situazione della \"Glowworm\" e la forzatura del blocco da parte dei tedeschi. Di conseguenza l'informazione non venne inoltrata.\nMolti dei soldati tedeschi vennero recuperati dai pescherecci norvegesi e sotto interrogatorio rivelarono che erano stati assegnati per proteggere Bergen dagli Alleati: questa informazione venne inoltrata ad Oslo, dove il parlamento norvegese liquid\u00f2 l'evento come un atto di ignoranza da parte dei soldati tedeschi e non stabil\u00ec misure difensive, tranne l'allerta della guardia costiera. Alle 14:00 l'ammiragliato ricevette l'informazione che i ricognitori aerei avevano localizzato un gruppo di navi tedesche a considerevole distanza a ovest-nordovest di Trondheim, dirette a ovest: questo rinforz\u00f2 la convinzione che i tedeschi stavano tentando di forzare il blocco e la flotta britannica cambi\u00f2 direzione da nordest verso nordovest per intercettare nuovamente le forze della Germania.\nInoltre, Churchill annull\u00f2 il piano \"R4\" e ordin\u00f2 ai 4 incrociatori che trasportavano le truppe di scaricarli assieme ai rifornimenti e unirsi alla flotta. In realt\u00e0 le navi tedesche, il Gruppe 2, stava solo effettuando delle manovre circolari di ritardo per avvicinarsi alla loro destinazione al momento stabilito. Quella notte, dopo essere giunto a conoscenza di molti avvistamenti di navi tedesche a sud della Norvegia, Charles Forbes inizi\u00f2 a dubitare che i tedeschi stessero forzando il blocco e ordin\u00f2 alla flotta di dirigersi in direzione sud verso Skagerrak e alla HMS \"Repulse\", assieme ad un altro incrociatore e a qualche cacciatorpediniere di dirigersi a nord e unirsi alla \"Renown\".\nAlle 23:00, quando Forbes venne informato dell'incidente con il sottomarino Orze\u0142, il Gruppe 5 tedesco si stava avvicinando al vascello di pattugliamento norvegese \"Pol III\" nei pressi dell'ingresso dell'Oslofjord. Il \"Pol III\" lanci\u00f2 velocemente un avvertimento alle batterie costiere a Rau\u00f8y (nell'omonima isola) e apr\u00ec il fuoco sulla torpediniera \"Albatros\" poco prima di collidere con essa. L\"Albatros\" e altre due navi risposero con la mitragliatrice antiaerea, uccidendo il capitano e dando fuoco alla nave. Il gruppo entr\u00f2 nell'Oslofjord e distrusse le batterie esterne senza incontrare troppi problemi. Diverse navi minori si staccarono dal gruppo per catturare le fortificazioni che erano state aggirate. Dopo aver raggiunto Oslo, il parlamento si riun\u00ec, ordinando la mobilitazione parziale e di non aprire il fuoco su navi inglesi e francesi.\nIn quel momento, pi\u00f9 a nord, la \"Renown\" stava tornando indietro verso Vestfjord dopo aver raggiunto l'ultima posizione nota della \"Glowworm\" e non aver trovato nulla. A causa delle acque agitate Whitworth si era spinto pi\u00f9 a nord del normale ed era separato dai suoi cacciatorpediniere quando incontr\u00f2 la \"Scharnhorst\" e la \"Gneisenau\". La \"Renown\" ingaggi\u00f2 le due navi da battaglia e durante la breve battaglia venne danneggiato il sistema di controllo delle armi della \"Gneisenau\". Le due navi tedesche si diressero a nord, con la \"Renown\" all'inseguimento, ma alle 04:00 vennero perse di vista a causa del maltempo.\n\"Weserzeit\".\nI dieci cacciatorpediniere tedeschi del gruppo 1 entrarono nell'Ofotfjord che porta a Narvik. Non vennero ostacolati poich\u00e9 non era presente alcuna nave britannica. Nel momento in cui raggiunsero l'area interna nei pressi del porto, la maggior parte dei cacciatorpediniere erano usciti dalla formazione principale per catturare le batterie esterne, lasciando solo tre navi tedesche a confrontarsi con due vecchie corazzate costiere norvegesi: la \"Eidsvold\" e la \"Norge\", entrambe della classe Norge. Le navi tedesche aprirono il fuoco preventivamente sulla \"Eidsvold\", affondandola dopo averla colpita con tre siluri.\nLa \"Norge\" entr\u00f2 poco dopo nella battaglia aprendo il fuoco, ma i tiratori, che possedevano poca esperienza, mancarono le navi tedesche e venne affondata da una salva di siluri. A Trondheim, il gruppo 2 stava incontrando una blanda resistenza. Nel Trondheimsfjord, la \"Admiral Hipper\" ingaggi\u00f2 le batterie di difesa, mentre i cacciatorpediniere le stavano sorpassando a 25 nodi. Un buon colpo della \"Hipper\" interruppe i cavi elettrici per le luci di ricerca e rese le postazioni inoffensive; solo un cacciatorpediniere ricevette un colpo durante l'approdo.\nA Bergen, le fortificazioni difensive opposero della resistenza all'avvicinamento del gruppo 3 e danneggiarono l'incrociatore leggero \"K\u00f6nigsberg\" e la \"Bremse\". Tuttavia l'artiglieria era poco efficace in assenza di luci e le navi riuscirono ad approdare al porto senza troppi problemi. Le fortificazioni si arresero quando giunsero le unit\u00e0 della Luftwaffe. Le fortificazioni a Kristiansand opposero una resistenza maggiore, respingendo due volte l'approdo e danneggiando la \"Karlsruhe\".\nI norvegesi entrarono in confusione quando ricevettero l'ordine di non aprire il fuoco sulle navi inglesi e francesi: i tedeschi iniziarono infatti ad usare i codici norvegesi catturati a Horten e giunsero velocemente al porto e sbarcarono le truppe, catturando la citt\u00e0 alle 11:00. Il gruppo 5 incontr\u00f2 la dura resistenza delle fortificazioni difensive interne dell'Oslofjord, nei pressi di Dr\u00f8bak: il gruppo, guidato dalla \"Bl\u00fccher\", si avvicin\u00f2 ai forti ipotizzando che presi di sorpresa non avrebbero risposto al fuoco in tempo, come era successo per le difese esterne.\nQuando l'incrociatore si trov\u00f2 a breve distanza, la fortificazione apr\u00ec il fuoco. Nell'arco di qualche minuto la \"Bl\u00fccher\" era in fiamme e venne finita da una salva di siluri provenienti da lanciasiluri posti a terra. Oltre l'equipaggio era imbarcato anche personale dello Stato maggiore della divisione dell'esercito assegnata alla conquista di Oslo. L'incrociatore \"L\u00fctzow\", anch'esso danneggiato e con la convinzione che la \"Bl\u00fccher\" era entrata in un campo minato, torn\u00f2 indietro verso il gruppo 5 e a 19\u00a0km a sud di Sonsbukten sbarc\u00f2 le truppe.\nQuesta distanza ritard\u00f2 l'arrivo della forza principale di invasione ad Oslo di oltre 24 ore, anche se la capitale venne catturata circa venti ore dopo dalle truppe giunte alla base aerea di Fornebu. Il ritardo forn\u00ec tempo per la fuga del Re, del parlamento e della tesoreria nazionale in Inghilterra: come risultato, la Norvegia non si arrese mai, il governo Quisling venne dichiarato illegale e la Norvegia, assieme alla sua grande flotta mercantile rimase alleata nella guerra e non un semplice territorio conquistato. Era pianificata la cattura e messa in sicurezza della base di Fornebu da parte dei paracadutisti circa un'ora dopo l'arrivo delle prime truppe, ma gli aerei si persero nella nebbia e non giunsero sull'obiettivo.\nComunque la base non era altamente difesa e i soldati tedeschi la catturarono in breve tempo. La forza aerea norvegese di stanza a Fornebu resistette con i suoi biplani Gloster Gladiator fino all'esaurimento delle munizioni; in seguito si diressero verso basi aeree secondarie. Il personale di terra rimase presto con scarse munizioni, nella confusione generale nessuno pens\u00f2 o ebbe il tempo di distribuire munizioni. I tentativi norvegesi di organizzare un contrattacco ebbero vita breve e non condussero ad alcun risultato. Oslo venne dichiarata citt\u00e0 aperta e si arrese. Il gruppo 6 a Egersund e i paracadutisti a Stavanger non incontrarono resistenza significativa e catturarono velocemente i loro obiettivi.\nConquista della Danimarca.\nLa Wehrmacht attravers\u00f2 il confine danese il 9 aprile alle 04:15. In un'operazione coordinata, le truppe tedesche vennero sbarcate nel porto di Langelinie nella capitale Copenaghen e iniziarono ad occupare la citt\u00e0; i paracadutisti tedeschi (Fallschirmj\u00e4ger) presero anche il controllo dell'aeroporto di Aalborg e contemporaneamente l'ambasciatore tedesco present\u00f2 un ultimatum a re Cristiano X (dei rapporti che descrivevano i piani tedeschi erano stati inviati al governo qualche giorno prima, ma vennero ignorati). L'esercito danese era piccolo, mal preparato e con equipaggiamento obsoleto ma resistette in varie zone della nazione, in particolare le guardie reali nel Palazzo di Amalienborg a Copenaghen e le forze nei pressi di Haderslev.\nAlle 06:30 il Re, dopo aver consultato il Primo Ministro Thorvald Stauning decise la resa, convinto che ulteriori scontri avrebbero solo causato la perdita inutile di vite danesi: il popolo venne preso completamente di sorpresa dall'occupazione e il governo li invit\u00f2 a cooperare con le autorit\u00e0 tedesche. L'occupazione della Danimarca venne completata il 10 aprile e dur\u00f2 fino al 5 maggio 1945. Buona parte delle navi commerciali danesi riusc\u00ec a fuggire, poich\u00e9 il presidente della compagnia di trasporti M\u00e6rsk, Arnold Peter M\u00f8ller, comunic\u00f2 alle sue 36 navi di allontanarsi in alto mare e spostarsi verso porti Alleati o neutrali. Come azione preventiva per evitare l'invasione tedesca, il 12 aprile 1940 le forze inglesi occuparono le isole F\u00e6r \u00d8er e una comunit\u00e0 amministrativa danese.\nRisposta Alleata.\nBen presto divenne nota l'invasione tedesca a Trondheim, Bergen, Stavanger, come le schermaglie nell'Oslofjord. Non essendo nota la posizioni delle due navi da battaglia tedesche, la flotta inglese si concentr\u00f2 alla vicina Bergen e invi\u00f2 una forza d'attacco. I rapporti dei ricognitori della RAF che riferirono un'opposizione pi\u00f9 forte del previsto e la possibilit\u00e0 che i tedeschi controllassero anche le difese costiere costrinse gli inglesi a richiamare l'attacco e inviare la portaerei HMS \"Furious\" per lanciare degli aerosiluranti contro le navi nemiche. Tuttavia questo attacco non ebbe luogo poich\u00e9 i bombardieri della Luftwaffe lanciarono un assalto contro la flotta, affondando il cacciatorpediniere HMS \"Gurkha\" e costringendola a spostarsi verso Nord quando le misure antiaeree si rivelarono inefficaci. La superiorit\u00e0 aerea tedesca nell'area indusse l'Inghilterra a concentrare i vascelli di superficie a nord e i sottomarini e l'aviazione nelle regioni del sud.\nL'Ammiragliato venne informato che solo un cacciatorpediniere tedesco era situato a Narvik, e venne deciso di inviare la 2\u00aa flottiglia di cacciatorpediniere, costituita da navi che avevano prestato servizio di supporto precedentemente per l'operazione Wilfred.\nQuesta flottiglia, al comando del capitano Bernard Warburton-Lee si era gi\u00e0 distaccata dalla \"Renown\" durante l'inseguimento della \"Scharnhorst\" e della \"Gneisenau\", poich\u00e9 era stata assegnata al controllo dell'ingresso del Vestfjord. Alle 16:00 del 9 aprile la flotta di cacciatorpediniere sbarc\u00f2 un ufficiale a Tran\u00f8y, a 50 miglia ad ovest di Narvik, il quale apprese da persone del posto che le forze nemiche erano costituite da un sottomarino e da 4 a 6 cacciatorpediniere. Warburton-Lee inform\u00f2 l'Ammiragliato, assieme alle sue intenzioni di attaccare il giorno successivo all'alba in alto mare, in modo da sfruttare l'effetto sorpresa ed essere protetto dalle mine. La decisione venne approvata dall'Ammiragliato durante quella notte.\nNella mattina successiva, Warburton-Lee port\u00f2 la sua nave ammiraglia HMS \"Hardy\" e quattro cacciatorpediniere all'interno dell'Ofotfjord. Alle 04:30 giunse alla darsena di Narvik e vi entr\u00f2 con la HMS \"Hunter\" e la HMS \"Havock\", lasciando la HMS \"Hotspur\" e la HMS \"Hostile\" all'ingresso di guardia. La nebbia e la neve erano molto intense, permettendo l'avvicinamento furtivo. Quando giunsero al porto trovarono cinque cacciatorpediniere tedeschi ed aprirono il fuoco, iniziando la prima battaglia navale di Narvik. Dopo che la \"Hotspur\" e la \"Hostile\" si unirono, vennero affondati due cacciatorpediniere, sei navi cisterne e di rifornimento e un cacciatorpediniere venne disabilitato. Il Commodoro Friedrich Bonte, a comando della flotta tedesca, perse la vita quando la sua nave ammiraglia \"Z21 Wilhelm Heidkamp\" venne affondata. La flotta di Warburton-Lee usc\u00ec dal porto quasi senza danni.\nAlle 06:00 la 2\u00aa flottiglia di cacciatorpediniere stava tornando verso l'entrata del Vestfjord quando dall'Herjangsfjord, che si trovava dietro, emersero tre cacciatorpediniere tedeschi, comandati dal Comandante Erich Bey. Qualche minuto dopo altre due navi tedesche giunsero di prua, circondando le forze inglesi. La \"Hardy\" fu la prima nave ad essere colpita e venne velocemente messa fuori combattimento, incagliandosi. La successiva fu la \"Hunter\", che si blocc\u00f2 dopo essere stata colpita ripetutamente. La \"Hotspur\" venne colpita al timone, e fuori controllo urt\u00f2 la \"Hunter\". La coppia di navi sub\u00ec altri colpi, prima che la \"Hotspur\" riuscisse a disincagliarsi. La \"Hostile\" e la \"Havoc\" nel frattempo si erano allontanate, ma tornarono indietro per fornire aiuto alla \"Hotspur\" in ritirata. Le navi tedesche ricevettero pochi colpi, ma essendo a corto di carburante, non furono in grado di inseguire. Quando uscirono dall'Ofotfjord, le tre navi inglesi riuscirono ad affondare la nave da rifornimento tedesca \"Rauenfels\".\nPoco dopo la prima battaglia di Narvik, altre due navi tedesche vennero affondate dalle forze inglesi. Un attacco a lungo raggio della Fleet Air Arm dalla base situata ad Hatston nelle Isole Orcadi distrusse l'incrociatore \"K\u00f6nigsberg\", gi\u00e0 danneggiato precedentemente, stabilendo il record come nave pi\u00f9 grande affondata da un aereo. Inoltre il sottomarino HMS \"Truant\" affond\u00f2 l'incrociatore leggero \"Karlsruhe\" nella notte del 9 aprile poco dopo aver lasciato Kristiansand. Il giorno successivo, il 10 aprile, la \"Furious\" e la nave da battaglia HMS \"Warspite\" si unirono alla flotta e venne condotto un altro attacco aereo su Trondheim con lo scopo di affondare la \"Admiral Hipper\". Tuttavia, la nave da battaglia tedesca si era gi\u00e0 allontanata ed era in rotta verso la Germania; nessun'altra nave tedesca venne colpita durante l'attacco. A sud la HMS \"Spearfish\" danneggi\u00f2 gravemente l'incrociatore pesante \"L\u00fctzow\" a mezzanotte dell'11 aprile, il quale dovette essere sottoposto a riparazioni per un anno.\nQuando divenne chiaro che la flotta tedesca era uscita dalle acque norvegesi, la flotta britannica continu\u00f2 verso Narvik sperando di incontrare i cacciatorpediniere restanti, tuttavia venne ostacolata da bombardieri nemici che la costrinsero a dirigersi verso ovest allontanandosi dalla costa. Ma il 12 aprile le navi inglesi riuscirono a portarsi sufficientemente vicine per lanciare un attacco aereo sul porto. I risultati furono tuttavia deludenti e venne quindi deciso di inviare la nave da battaglia \"Warspite\", assieme ad una considerevole scorta, al comando di Whitworth.\nNella mattinata del 13 aprile Whitworth entr\u00f2 nel Vestfjord utilizzando come guida l'aereo di esplorazione della \"Warspite\". Oltre alla localizzazione di due navi tedesche, l'aereo affond\u00f2 un sottomarino. I cacciatorpediniere di scorta della \"Warspite\" si spostarono 5\u00a0km in avanti rispetto alla nave ammiraglia e furono i primi ad ingaggiare le navi tedesche. In questa seconda battaglia navale di Narvik entrambe le fazioni non riuscirono a causare molti danni alle controparti. Quando i tedeschi furono a corto di munizioni, indietreggiarono verso la darsena. Nel pomeriggio tentarono di fuggire verso Rombaksfjord, tranne la \"Z19 Hermann K\u00fcnne\" che si incagli\u00f2 e venne distrutta dalla HMS \"Eskimo\". I quattro cacciatorpediniere inglesi continuarono a dare la caccia alle navi tedesche attraverso il Rombaksfjord e la \"Eskimo\" venne danneggiata. Tuttavia la situazione tedesca era senza speranza, poich\u00e9 le navi erano a corto di carburante e munizioni. Quando giunsero le navi inglesi gli equipaggi tedeschi avevano abbandonato le navi ed erano fuggiti. Alle 18:30 le navi inglesi tornarono indietro.\nSituazione norvegese.\nL'invasione tedesca aveva raggiunto gran parte dei suoi scopi, avendo attaccato e colto le forze norvegesi impreparate. Questa situazione non venne aiutata dall'ordine del governo di una mobilitazione solo parziale. Non tutto era perduto per gli Alleati: la sconfitta del gruppo 5 nell'Oslofjord aveva fornito alcune ore di vantaggio alla Norvegia, che vennero usate per evacuare la famiglia reale ed il governo ad Hamar. Con il governo in esilio, Vidkun Quisling prese il controllo di una stazione radio, annunciando il colpo di stato e proclamandosi primo ministro della Norvegia. Il suo primo atto ufficiale fu, alle 19:30, la cancellazione dell'ordine di mobilitazione.\nIn serata il governo norvegese si stabil\u00ec a Elverum, ritenendo Hamar poco sicuro. Tutte le richieste tedesche vennero respinte, anche se continuarono i negoziati con la Germania. Per precauzione, il colonnello norvegese Otto Ruge, ispettore generale della fanteria, costitu\u00ec un blocco stradale a 110\u00a0km a Nord di Oslo, nei pressi di Midtskogen. Ben presto incontr\u00f2 un piccolo distaccamento di truppe, guidate dall'addetto militare aeronautico per l'ambasciata tedesca, che stavano dirigendosi a nord per sistemare la situazione istantaneamente catturando il Re Haakon VII. Vi fu uno scontro tra le due forze, ma i tedeschi si ritirarono dopo che l\"air attache\u00e9\" tedesco venne ucciso dalle guardie reali norvegesi. Il 10 aprile i negoziati tra la Norvegia e la Germania fallirono definitivamente, dopo il rifiuto dei delegati norvegesi, guidati da Haakon VII, della richiesta tedesca di riconoscere il nuovo governo di Quisling.\nUno degli atti finali delle autorit\u00e0 norvegesi prima di andare in esilio fu la promozione di Otto Ruge al grado di maggior generale e la nomina a comandante in capo dell'esercito, con la supervisione delle forze di resistenza all'invasione. Con il controllo delle citt\u00e0 maggiori, dei porti e degli aeroporti, assieme alla maggior parte dei depositi di armi e delle reti di comunicazioni, l'opposizione militare alle forze tedesche era comunque un compito impossibile. Ruge decise che la sua unica possibilit\u00e0 consisteva nel cercare di mettere in stallo la Germania fino all'arrivo dei rinforzi dal Regno Unito e dalla Francia.\nL'11 aprile, dopo aver ricevuto rinforzi ad Oslo, ebbe inizio l'offensiva del generale Falkenhorst, con l'obiettivo di ricollegare le forze tedesche, che si erano sparpagliate prima della mobilitazione vera e propria della popolazione e del previsto intervento degli Alleati. Il primo obiettivo fu la messa in sicurezza dell'area di Oslofjord e in seguito l'utilizzo delle divisioni di fanteria 196\u00aa e 163\u00aa divisione per stabilire il contatto con le forze presenti a Trondheim.\nIl 14 aprile la 1\u00aa divisione norvegese, che si trovava ad est dell'Oslofjord nei pressi di \u00d8stfold, fugg\u00ec in Svezia e la 3\u00aa divisione norvegese, stanziata a Kristiansand, si arrese. La 4\u00aa divisione a Bergen evit\u00f2 gl'iniziali sbarchi di truppe tedesche e le ingaggi\u00f2 per rallentarne l'avanzata mentre si muovevano verso la zona est della citt\u00e0, ma gli sforzi vennero annullati velocemente dal trasferimento della divisione a Valdres, per fornire appoggio a \u00d8stlandet, dove la situazione stava diventando critica. La 5\u00aa divisione a Trondheim perse quasi tutti i rifornimenti all'inizio dell'invasione e il suo comandante decise di rimanere a Steinkjer, invece di attaccare. La 6\u00aa divisione era molto a nord, vicino ai confini con la Finlandia, e praticamente non in contatto con alcun'aerea occupata dai tedeschi.\nPer il generale Ruge era disponibile solo la 2\u00aa divisione, che attraverso volontari crebbe da 3\u00a0000 fino a 12\u00a0000 unit\u00e0. Ruge venne finanziato con 11,1 milioni di corone, ma le forze a sua disposizione non avrebbero mai potuto condurre azioni offensive dirette. Il generale scelse quindi di concentrare la divisione nelle valli di Gudbrandsdal e \u00d8sterdalen, che conducevano da Oslo a Trondheim. Da l\u00ec, su un terreno favorevole, attaccarono i tedeschi con tecniche di tipo \"colpisci-e-fuggi\", imboscate e demolizioni selettive, per ostacolare lo spostamento verso il nord delle due divisioni.\nTuttavia non vi era possibilit\u00e0 di bloccare completamente i tedeschi, che iniziarono ad usare l'appoggio aereo e piccoli mezzi per neutralizzare le posizioni norvegesi. Il 20 aprile le forze tedesche riuscirono ad avanzare fino a Elverum, situata a 305\u00a0km a sud di Trondheim. I continui combattimenti avevano indebolito le forze norvegesi, che si trovavano anche a corto di rifornimenti.\nCampagna di terra.\nQuando l'invasione tedesca divenne chiara all'Inghilterra, vennero iniziati i preparativi per un contrattacco. Si svilupparono forti contrasti interni tra il comando dell'esercito, che, dopo aver conferito con Otto Ruge, era intenzionato ad attaccare Trondheim, e Churchill, che voleva conquistare Narvik. Come compromesso si inviarono truppe su entrambi gli obiettivi.\nCampagna nella Norvegia centrale.\nL'iniziale pianificazione della campagna nella regione centrale della Norvegia, chiamata Operazione Hammer, prevedeva un attacco su tre lati a Trondheim da parte delle forze Alleate, mentre i norvegesi contenevano le forze nemiche a sud. Le forze Alleate sarebbero sbarcate a Namsos a nord (\"Mauriceforce\"), ad Aandalsnes a sud (\"Sickleforce\") e attorno a Trondheim (\"Hammerforce\"). I piani vennero modificati velocemente, poich\u00e9 venne giudicato troppo rischioso un attacco diretto a Trondheim, che venne annullato mantenendo quelli previsti a nord e a sud.\nPer fermare lo sbarco degli alleati il comando della \"Wehrmacht\" ordin\u00f2 ad una compagnia di paracadutisti di atterrare sul nodo ferroviario di Domb\u00e5s, nella parte superiore della valle di Gudbrandsdal. Le forze tedesche vi giunsero il 14 aprile e bloccarono la ferrovia e la rete stradale nella Norvegia centrale per cinque giorni nella Battaglia di Domb\u00e5s, prima di arrendersi alle forze norvegesi.\nIl 17 aprile, la \"Mauriceforce\", composta principalmente dalla 146\u00aa brigata fanteria inglese al comando del maggior generale Adrian Carton de Wiart, giunse a Namsos. Durante il viaggio le truppe vennero trasferite usando i cacciatorpediniere invece delle navi da trasporto a causa dello stretto passaggio del fiordo che conduce a Namsos. Un cos\u00ec grande trasferimento di rifornimenti provoc\u00f2 confusione, che, insieme alla mancanza di appoggio aereo, caus\u00f2 numerosi problemi. Poco dopo de Wiart spost\u00f2 le truppe fuori da Namsos, verso Steinkjer, dove si un\u00ec alla 5\u00aa fanteria norvegese. Le offensive aeree impedirono qualunque attacco e il 21 aprile la \"Mauriceforce\" venne attaccata dalla 181\u00aa divisione tedesca da Trondheim. I norvegesi furono costretti a ritirarsi, lasciando Steinkjer ai tedeschi.\nLa \"Sickleforce\", costituita principalmente dalla 148\u00aa brigata fanteria al comando del maggior generale Bernard Paget, giunse ad \u00c5ndalsnes il 18 aprile. Da questa citt\u00e0 le forze inglesi viaggiarono via treno al villaggio di Domb\u00e5s per proseguire a nord verso Trondheim. Esse s'incontrarono invece con il generale Ruge, il quale rifer\u00ec che non era possibile contenere ancora per molto tempo i tedeschi lungo le valli. Sapendo che un eventuale assalto li avrebbe tagliati fuori dai rifornimenti e si sarebbero trovati circondati, Paget si diresse verso sud a Lillehammer. Le forze inglesi non poterono soffermarsi a lungo, poich\u00e9 vennero attaccate dalle truppe di Pellengahr e furono costrette alla ritirata attraverso la valle Tretten. In un successivo attacco la 148\u00aa brigata venne distrutta. Nel frattempo la 15\u00aa brigata di fanteria inglese giunse ad \u00c5ndalsnes ed inizi\u00f2 a spostarsi a sud per soccorrere la 148\u00aa. Incontrarono le forze tedesche a Kvam, situata tra Tretten e Domb\u00e5s e vennero respinti indietro fino a Kjorem, dove furono esposti ad ulteriori assalti.\nIl 28 aprile entrambi i gruppi erano in difficolt\u00e0 e venne deciso il ritiro delle forze dalla Norvegia centrale. La \"Sickleforce\", con l'aiuto del generale Ruge, riusc\u00ec a tornare ad \u00c5ndalsnes ed evacuarla il 2 maggio alle 02:00, poche ore prima che la 196\u00aa divisione tedesca catturasse il porto. La \"Mauriceforce\", venne evacuata il 3 maggio anche se due navi di supporto, il cacciatorpediniere francese \"Bison\" e il cacciatorpediniere inglese \"Afridi\", vennero affondate dai bombardamenti in picchiata degli Junkers Ju 87 Stuka.\nIl fallimento della campagna nella Norvegia centrale \u00e8 considerato una delle cause dirette della sconfitta alleata, che ebbe come conseguenza le dimissioni del primo ministro inglese Neville Chamberlain e il passaggio dell'incarico di governo a Winston Churchill.\nCampagna nella Norvegia settentrionale.\nVenne lanciata contemporaneamente alle azioni su Trondheim una seconda campagna al nord per recuperare Narvik. Come la campagna nelle regioni centrali della Norvegia, anche la spedizione a Narvik dovette affrontare numerosi ostacoli. Uno dei primi problemi fu la disorganizzazione del comando: le forze navali nell'area erano gestite dall'Ammiraglio di Flotta William Boyle, al quale venne ordinato di ripulire la zona dalle forze tedesche il pi\u00f9 presto possibile. Al comandante delle forze di terra, il maggior generale Pierse Mackesy, venne invece ordinato di non far sbarcare le truppe in aree con forte presenza nemica per non danneggiare la popolazione norvegese di quelle regioni.\nI due s'incontrarono il 15 aprile per decidere le azioni: Boyle punt\u00f2 su un assalto immediato a Narvik e Mackesy ribatt\u00e9 che una mossa di quel genere avrebbe decimato le sue forze; Boyle infine segu\u00ec i consigli di Mackesy. Le forze alla guida di Mackesy, con il nome in codice di \"Rupertforce\", erano costituite dalla 24\u00aa brigata fanteria e da unit\u00e0 francesi e polacche. Il 15 aprile vennero sbarcate ad Harstad, una piccola citt\u00e0 sull'isola di Hinn\u00f8ya, ma a causa della confusione generale, del maltempo, delle attrezzature inadeguate e degli attacchi costanti dei bombardieri tedeschi, lo sbarco completo richiese pi\u00f9 di una settimana.\nNel frattempo, la Royal Navy cattur\u00f2 l'U-Boot 49, che conteneva documenti riguardanti la disposizione di tutti gli U-Boot nel mare di Norvegia. Dopo il fallimento nella Norvegia centrale, vennero intensificati i preparativi per le forze situate al nord, tra cui due squadroni di aerei da combattimento dalla base di Bardufoss, che vennero trasportati per mezzo di portaerei. Il 28 maggio gli Alleati riuscirono a catturare Narvik, ma l'invasione della Francia da parte della Germania mut\u00f2 completamente tutta la situazione della guerra e l'importanza della Norvegia diminu\u00ec considerevolmente. La ritirata dalla Norvegia, con il nome in codice di Operazione Alphabet venne approvata il 24 maggio.\nL'evacuazione di truppe e materiali da Harstad ebbe luogo nei giorni 7 ed 8 giugno 1940 e numerose navi britanniche si autaffondarono per evitare di finire in mano tedesca. Tra queste vi fu anche la \"RV Belgica\", che alla fine del secolo XIX era stata il mezzo di trasporto della Spedizione belga in Antartide, effettuata fra il 1897 e il 1899.\nQuesta nave, dopo aver subito varie ristrutturazioni e cambiamenti di propriet\u00e0, batteva bandiera norvegese e nell'aprile 1940 era stata requisita dalle Forze della Spedizione franco-britannica, per essere utilizzata come nave-deposito di esplosivi ad alto potenziale. I tedeschi avevano lanciato l'Operazione Juno, per allentare la pressione sulle truppe tedesche a Narvik e, dopo aver scoperto l'evacuazione, intercettarono ed affondarono due cacciatorpediniere inglesi e la portaerei HMS \"Glorious\".\nOccupazione.\nDopo la fuga degli Alleati, l'esercito norvegese venne rapidamente sconfitto ed ebbe inizio l'occupazione tedesca della Norvegia, che sarebbe proseguita fino alla resa della Germania nel maggio del 1945. Nel paese rimase attivo un movimento di resistenza, il quale oper\u00f2 attraverso la flotta mercantile norvegese e la disobbedienza civile. Il re ed il gabinetto si stabilirono a Londra, da dove diressero la resistenza, che aument\u00f2 la sua efficienza durante gli ultimi anni di occupazione.\nLa marina e l'aeronautica norvegese si stabilirono in Inghilterra, utilizzando i mezzi e le unit\u00e0 che erano riuscite a sfuggire all'occupazione tedesca, e tali forze vennero impegnate in estesi combattimenti durante la protezione dei convogli nell'Atlantico settentrionale e nei cieli europei. I ranghi vennero rinforzati da gruppi di rifugiati, che erano fuggiti dalla Norvegia e l'equipaggiamento venne portato ai livelli degli \"standard\" inglesi e statunitensi.\nIn Scozia venne ricostituito l'esercito norvegese, tuttavia, a parte un piccolo gruppo di forze speciali, esso venne poco impiegato nel resto della guerra. Parte dell'esercito norvegese partecip\u00f2 nella liberazione del Finnmark, la contea pi\u00f9 settentrionale della Norvegia, durante l'inverno del 1944-45, dopo che l'area ere stata evacuata dai tedeschi. Anche in Svezia, negli ultimi due anni di guerra, si raggrupparono delle forze.\nAnalisi.\nL'operazione fu un successo decisivo per la Germania. Sia la Danimarca che la Norvegia furono occupate con perdite relativamente leggere: 3\u00a0800 tedeschi uccisi e 1\u00a0600 feriti. L'effetto sorpresa fu quasi totale, soprattutto in Danimarca, e solo nell'area di Narvik ci furono dei problemi. La \"Luftwaffe\" perse 100 aerei, circa il 10% di quelli coinvolti nell'operazione. Tuttavia in mare la \"Kriegsmarine\" perse un incrociatore pesante, due incrociatori leggeri, dieci cacciatorpediniere e sei sommergibili, lasciando la marina indebolita durante i mesi estivi, quando Hitler stava pianificando l'invasione della Gran Bretagna.\nAnche i britannici subirono danni alla loro flotta, perdendo una portaerei, due incrociatori, sette cacciatorpediniere e un sommergibile, ma la Royal Navy pot\u00e9 assorbire meglio le perdite rispetto alla Germania. La Gran Bretagna si avvantaggi\u00f2 anche della marina mercantile norvegese, una delle pi\u00f9 grandi del mondo. La marina francese perse un grande cacciatorpediniere durante la campagna e la marina norvegese un cacciatorpediniere, due navi da difesa costiere e tre sottomarini furono abbandonati.\nI britannici ottennero un parziale successo a Narvik, causando un'interruzione di circa sei mesi delle consegne di ferro, la met\u00e0 rispetto ai dodici inizialmente previsti. L'occupazione tedesca fu una spina nel fianco degli Alleati per gli anni successivi. Con lo stanziamento degli aerei a lungo raggio tedeschi, diversi squadroni di aerei da combattimento inglesi dovettero rimanere al nord durante la Battaglia d'Inghilterra e le navi tedesche usarono la Norvegia come base di partenza per raggiungere indisturbate il Nord Atlantico. Dopo l'invasione tedesca della Russia, nel 1941, le basi aeree norvegesi furono utilizzate per interdire i convogli artici alleati, infliggendo pesanti perdite.\nL'occupazione della Norvegia divenne tuttavia onerosa per la Germania, poich\u00e9 le lunghe ed esposte linee costiere offrivano molte opportunit\u00e0 di \"raid\" agli Alleati; inoltre, la nazione richiese un numero ingente di forze, che raggiunse il massimo nel 1944 con 400\u00a0000 unit\u00e0: queste forze non poterono essere impiegate in Russia o durante gli sbarchi alleati in Francia.\nBibliografia.\nPer approfondire l'occupazione nazista e la resistenza norvegese, in italiano:"}
{"id": "1688018", "revid": "298229", "url": "https://it.wikipedia.org/wiki?curid=1688018", "title": "Silvano Danzi", "text": "Diplomato ISEF, affianca l'insegnamento scolastico ed universitario alla pratica di allenatore di atletica.\nPer 7 anni, dal 2005 al 2012, \u00e8 stato tecnico delle nazionali della Federazione Italiana di atletica leggera.\nParticolarmente interessato alle discipline del mezzofondo, in particolare i 3000 siepi, ha portato un suo atleta, Giuseppe Maffei, alle Olimpiadi dopo averlo seguito sin da quando era ragazzino.\nAltri giovani atleti da lui seguiti nelle categorie giovanili sono stati Davide Maffei, Paola Vignati, Roberto Calandro, Luca Merighi, Angelo Giardiello, Antonio Trapani, Stefano Ghezzi, Dario Ceccarelli, Simone Gariboldi, il giovane siepista Fran\u00e7ois Marzetta, Giovanni Reggiori, Manuel Cominotto, Silvia Oggioni, e Pietro Arese, vincitore del titolo italiano assoluto ai campionati indoor 2021 nei 1500 m piani. \nDal 2012 \u00e8 il responsabile tecnico del college del mezzofondo dell'Universit\u00e0 dell'Insubria di Varese."}
{"id": "1688019", "revid": "11266", "url": "https://it.wikipedia.org/wiki?curid=1688019", "title": "Giulio Borrelli", "text": "Biografia.\nNasce ad Atessa, in provincia di Chieti, nel 1946. Suo padre, Raffaele fu deputato del Partito Comunista Italiano dal 1953 al 1963. Dopo la laurea con lode in giurisprudenza presso l'Universit\u00e0 La Sapienza di Roma, comincia a lavorare a \"l'Unit\u00e0\" nel 1970 nella cronaca di Roma, seguendo sia la nera sia la bianca istituzionale. Nel 1974 diventa capocronista succedendo ad Antonio Zollo. Nel 1976, alla vigilia delle elezioni amministrative che porteranno sullo scranno pi\u00f9 alto del Campidoglio l'indipendente e storico dell'arte Giulio Carlo Argan, le pagine di cronaca di Roma vengono portate da 2 a 4. Giulio Borrelli si trova cos\u00ec a guidare una redazione di giovani che si misura ogni giorno con la concorrenza importante di quotidiani come \"Il Messaggero\", \"Il Tempo\", \"Paese Sera\". Fanno parte di quella pattuglia tra gli altri Antonio Caprarica, Paolo Soldini, Roberto Roscani, Gregorio Botta, Guido Dell'Aquila, Piero Sansonetti, Stefano Bocconetti, Matilde Passa, Duccio Trombadori, Sergio Criscuoli.\nNel 1978 viene assunto in Rai, prima al Gazzettino di Roma (L'attuale TGR), poi al Tg1. Nel massimo telegiornale italiano si occupa di cronaca italiana e di politica internazionale realizzando numerosi servizi ed interviste in esclusiva: dall'attentato al Papa alla vicenda Gelli-P2; dalle stragi al \u201cprocesso Moro\u201d; dai delitti di mafia alla cattura di Tot\u00f2 Riina; dalla caduta del comunismo nei Paesi dell'est europeo alla crisi messicana. Nel 1983 vince il \"Premio Senigallia\" come cronista dell'anno.\nConduce per diversi anni il telegiornale della mezzasera al fianco di Enrico Mentana e Tiziana Ferrario, e poi l'edizione delle 13.30. Editorialista di Paese Sera alla fine degli anni ottanta, ha collaborato con il Radiocorriere TV raccontando, fra l'altro, il rapporto tra gli Italiani e la televisione, che \u00e8 stata una delle indagini pi\u00f9 approfondite realizzate su questo tema. Ideatore ed anchor-man di trasmissioni e servizi di approfondimento sulle principali vicende italiane, nel 1994 diventa caporedattore del TG1 e dal 1995 conduce l'edizione delle 20.00 dello stesso telegiornale (divertente l'episodio accaduto nel 1998 dove l'ospite Roberto Benigni lo fece salire insieme a lui, abbracciati, sulla scrivania di cristallo poco prima della sigla di chiusura). Nel 1996 vince il premio internazionale \"La Madonnina\" per il giornalismo televisivo.\nNel 1997 pubblica per RAI-ERI il libro \"Palcoscenico Italia\", l'anno dopo diviene direttore del Tg1. Nel 2000 lascia la direzione e diventa corrispondente e responsabile della sede Rai di New York.\nIn qualit\u00e0 di corrispondente dal Nord America segue per la Rai la tragedia dell'undici settembre, le elezioni presidenziali statunitensi del 2000, del 2004 e del 2008, le guerre in Afghanistan ed Iraq, compie viaggi in mezzo mondo, al seguito del presidente statunitense George W. Bush, che tra l'altro intervista in esclusiva due volte. Nel 2005 pubblica il libro \"Uragano W.\" che racconta la storia contemporanea dopo l'undici settembre. Nel 2010 pubblica \"Le mani sul Tg1\", in cui racconta gli ultimi anni della storia del telegiornale dal punto di vista di un interno.\nCon la lista civica \"Uniti per Atessa\", l'11 giugno 2017 viene eletto sindaco della sua citt\u00e0 natale, Atessa, vincendo sulla lista civica \"LiberAtessa\" dell'amministrazione uscente con 585 voti di vantaggio."}
{"id": "1688024", "revid": "984922", "url": "https://it.wikipedia.org/wiki?curid=1688024", "title": "Stazione meteorologica di Campodolcino", "text": "La stazione meteorologica di Campodolcino \u00e8 la stazione meteorologica di riferimento relativa alla localit\u00e0 di Campodolcino.\nCoordinate geografiche.\nLa stazione meteorologica \u00e8 situata nell'Italia nord-occidentale, in Lombardia, in provincia di Sondrio, nel comune di Campodolcino, a 1.104 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta ai -1,1\u00a0\u00b0C, mentre quella del mese pi\u00f9 caldo, luglio, \u00e8 di +15,6\u00a0\u00b0C ."}
{"id": "1688029", "revid": "1543377", "url": "https://it.wikipedia.org/wiki?curid=1688029", "title": "Heroes to Zeroes", "text": "Heroes to Zeros \u00e8 il terzo e ultimo album del gruppo scozzese The Beta Band, pubblicato nel 2004 dalla Regal Zonophone Records.\nIl disco.\nIl disegno di copertina \u00e8 stato creato dallo scrittore di comic book e artista Kaare Andrews. Il logo The Beta Band per l'album \u00e8 stato creato dall'artista di comic book Dave McCaig, per poi essere riutilizzato in The Best of The Beta Band.\nLa canzone \"Liquid Bird\" presenta un campionamento da \"Painted Bird\" di Siouxsie and the Banshees.\nLascito.\nL'album \u00e8 stato incluso nel libro 1001 Albums You Must Hear Before You Die.\nTracce.\nTesti e musiche di MacLean, Greentree, Jones, Mason."}
{"id": "1688031", "revid": "287204", "url": "https://it.wikipedia.org/wiki?curid=1688031", "title": "Sonic the Hedgehog 2 (8-bit)", "text": " \u00e8 un videogioco a piattaforme prodotto da SEGA nel 1992. Si tratta di una versione per Sega Master System e Game Gear del gioco omonimo per Mega Drive. In Giappone \u00e8 uscita solamente la versione per Game Gear, cos\u00ec come anche in Australia, Nuova Zelanda, Canada e Stati Uniti. In Europa invece, \u00e8 stata pubblicata sia la versione per Master System che quella per Game Gear.\nTrama.\nDopo che Sonic ha mandato all'aria i piani del Dr. Robotnik nel precedente capitolo, la vita di tutti i giorni \u00e8 tornata ad essere pacifica e tranquilla come sempre. La troppa calma per\u00f2 comincia ad annoiare il porcospino blu, il quale parte in cerca di nuove avventure; ritornato sulla sua isola natale non trova alcuna traccia dei suoi amici e fa ritorno a casa per pensare sul da farsi, ma qui trova un biglietto destinato a lui. Tale messaggio era stato scritto da Miles soprannominato da tutti \"Tails\", suo carissimo amico, che lo informa che tutti gli animali dell'isola sono stati catturati da Robotnik tornato per vendicarsi e che lo ha rapito facendogli scrivere questa lettera. Per la sua libert\u00e0 lo scienziato pazzo vuole per\u00f2 in cambio i sei Smeraldi del Caos e cos\u00ec Sonic non perde ulteriore tempo e si reca immediatamente alla ricerca delle famigerate gemme per salvare tutti quanti dalle grinfie del malvagio antagonista.\nModalit\u00e0 di gioco.\nQuesta versione presenta delle varianti, sia nel gioco che nella storia, rispetto alla versione per il Mega Drive. Differenti sono sia la modalit\u00e0 di gioco (non \u00e8 possibile giocare in due), che la storia: Il personaggio Tails (Miles negli USA) \u00e8 stato rapito dal Dr. Robotnik, e naturalmente tocca al riccio blu il compito di salvarlo.\nCi sono tre finali possibili:\nZone.\nIl gioco si divide in sette zone.\nPower up.\nAttraverso i vari livelli il giocatore potr\u00e0 trovare lungo il tragitto dei monitor, i quali una volta distrutti da Sonic dopo un salto o durante una capriola potranno dargli un power-up differente a seconda dell'immagine raffigurata su di essi.\nVersioni alternative e conversioni.\nCompilation.\nLa versione per Game Gear di \"Sonic the Hedgehog 2\" \u00e8 stata convertita per diverse compilation ed \u00e8 stata inclusa in \"\" (2003) per GameCube e Windows come sbloccabile assieme agli altri 11 giochi della serie usciti su Game Gear e disponibile dal principio in \"Sonic Gems Collection\" (2005) per GameCube e PlayStation 2.\nDistribuzione digitale.\nL'edizione per Master System \u00e8 stato resa disponibile per il servizio Virtual Console nel novembre 2008 in Giappone e nel dicembre dello stesso anno nel resto mondo. Quella per Game Gear invece \u00e8 uscita il 31 ottobre 2012 in Giappone e il 27 giugno 2013 nel resto del mondo sempre per Virtual Console ma per Nintendo 3DS."}
{"id": "1688033", "revid": "92723", "url": "https://it.wikipedia.org/wiki?curid=1688033", "title": "Teresa Jornet e Ibars", "text": "Biografia.\nTeresa Jornet, nell'estate del 1868, fece il suo ingresso al Convento delle Clarisse di Briviesca non lontano da Burgos. Per motivi politici nel 1868 non pot\u00e9 emettere la Professione, in seguito per motivi di salute usc\u00ec dal convento. Ader\u00ec al progetto del Rev. Don Saturnino Lopez Novoa nel creare un istituto di suore e la prima Casa fu aperta a Barbato, dove ella entr\u00f2 il 27 gennaio 1872. Divenne Superiora dopo la vestizione che avvenne il 27 gennaio 1873 segnando la nascita del nuovo Istituto. Prima di morire il 26 agosto 1897 a Ll\u00edria venne a conoscenza dell'approvazione definitiva da parte della Chiesa delle Costituzioni dell'Istituto.\nSepoltura.\nLe sue spoglie mortali rimasero inumate a Liria fino al 1\u00ba giugno 1904, poi furono trasportate a Valencia nella chiesa della Casa Madre. Il 25 agosto 1913, costruita la nuova chiesa, la cassa fu deposta nella cripta e sull'urna fu incisa questa iscrizione:\nCulto.\nLa causa di canonizzazione fu introdotta nel 1952 e il 22 gennaio 1957 papa Pio XII ne riconobbe l'eroicit\u00e0 delle virt\u00f9 attribuendole il titolo di venerabile. Beatificata il 25 aprile 1958, \u00e8 stata proclamata santa da papa Paolo VI il 27 gennaio 1974.\nLa sua Memoria liturgica cade il 26 agosto."}
{"id": "1688042", "revid": "124990968", "url": "https://it.wikipedia.org/wiki?curid=1688042", "title": "La vita di Leonardo da Vinci", "text": "La vita di Leonardo da Vinci \u00e8 uno sceneggiato televisivo Rai a sfondo biografico sulla vita di Leonardo da Vinci del 1971, scritto e diretto da Renato Castellani ed interpretato da Philippe Leroy. Il film, divenuto una pietra miliare tra gli sceneggiati Rai, \u00e8 basato in gran parte sulla biografia di Leonardo di Giorgio Vasari nel suo \"Le vite de' pi\u00f9 eccellenti pittori, scultori e architettori\".\nTrama.\nIl film a puntate ripercorre interamente e con dovizia di particolari tutta la vita di Leonardo da Vinci, dalla sua nascita sino alla morte in Francia tra le braccia del re Francesco I.\nLa particolarit\u00e0 sta nel narratore che oltre a raccontare la storia \u00e8 presente fisicamente nelle scene e occasionalmente interagisce con le comparse.\nTrasmissione e distribuzione.\nLo sceneggiato \u00e8 andato in onda in cinque puntate dal 24 ottobre al 21 novembre 1971 sul Programma Nazionale. Fu realizzato a colori, nonostante la Rai all'epoca non avesse ancora adottato tale tecnica. Le trasmissioni a colori in Italia partirono ufficialmente soltanto nel 1977 e per l'occasione lo sceneggiato venne ritrasmesso per permettere al pubblico di vederlo a colori.\nLo sceneggiato ha poi avuto distribuzione in DVD.\nNote.\nSui titoli di coda si sente la voce di Ornella Vanoni cantare celebri aforismi di Leonardo, le basi musicali erano state realizzate da Roman Vlad. il pezzo venne registrato con il titolo \"la canzone di Leonardo\"."}
{"id": "1688045", "revid": "984922", "url": "https://it.wikipedia.org/wiki?curid=1688045", "title": "Stazione meteorologica di Bormio", "text": "La stazione meteorologica di Bormio \u00e8 la stazione meteorologica di riferimento relativa alla localit\u00e0 di Bormio.\nCoordinate geografiche.\nLa stazione meteorologica \u00e8 situata nell'Italia nord-occidentale, in Lombardia, in provincia di Sondrio, nel comune di Bormio, a 1.225 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta ai -1,8\u00a0\u00b0C, mentre quella del mese pi\u00f9 caldo, luglio, \u00e8 di +16,8\u00a0\u00b0C ."}
{"id": "1688048", "revid": "801704", "url": "https://it.wikipedia.org/wiki?curid=1688048", "title": "Wi\u015bniowa", "text": "Wi\u015bniowa pu\u00f2 riferirsi a diversi comuni della Polonia: "}
{"id": "1688049", "revid": "287204", "url": "https://it.wikipedia.org/wiki?curid=1688049", "title": "Wisniowa", "text": ""}
{"id": "1688050", "revid": "1776051", "url": "https://it.wikipedia.org/wiki?curid=1688050", "title": "Crocetta (Badia Polesine)", "text": "Storia.\nCrocetta rappresent\u00f2 un comune autonomo sino al 1928, quando venne soppresso: il capoluogo comunale (con 1.282 residenti) fu accorpato a Badia Polesine, mentre la frazione Pissatola (con 805 residenti) fu ceduta a Trecenta. Il suo codice ISTAT era 029808, mentre il codice catastale era D176.\nInfrastrutture e trasporti.\nStrade.\nPresso Crocetta si trova un'uscita della Strada statale 434 Transpolesana che si collega alla vicina zona industriale."}
{"id": "1688052", "revid": "15756", "url": "https://it.wikipedia.org/wiki?curid=1688052", "title": "Hocus Pocus (magia)", "text": "Hocus pocus \u00e8 una frase senza senso usata come \"formula magica\" per \"fare accadere qualcosa\". In passato fu un termine comune adottato da maghi, giocolieri o altri simili intrattenitori (tipo \"abracadabra\", altra parola magica di derivazione da una lingua antica). Nell'inglese britannico, il pi\u00f9 moderno significato prevalente \u00e8 \"sciocchezze inventate\", come in \"It was all a load of hocus pocus\" (\"erano tutte un mucchio di sciocchezze inventate\").\nLe origini del termine rimangono comunque oscure. Alcuni credono che provenga da una parodia della liturgia cattolica romana dell'eucaristia, che contiene la frase \"Hoc est enim corpus meum\". Questa spiegazione risale alle speculazioni da parte del prelato anglicano John Tillotson, che ha scritto nel 1694: \"Con ogni probabilit\u00e0 i comuni giochi di parole \"hocus pocus\" non sono altro che un'aberrazione di \"hoc est corpus\", con un'imitazione comica dei sacerdoti della Chiesa di Roma nel loro gioco della transustanziazione\".\nAltre ipotesi sono che si faccia riferimento al mago del folclore nordico Ochus Bochus o alla locuzione gallese \"hovea pwca\" (un \"goblin's trick\", ovvero un trucco fraudolento). Potrebbe anche trattarsi semplicemente di una finta locuzione latina senza alcun significato, ma con un suono che pu\u00f2 far colpo su chi ascolta.\n\u00c8 possibile che sia una storpiatura di due antichi termini ungheresi : h\u0151cser\u00e9 (scambio di calore) e pokol (inferno). In tal caso poteva essere utilizzato in stregoneria (in forma rituale), come una sorta di baratto (oppure raggiro), per ottenere il calore infernale o altra forma di energia simile, magari perch\u00e9 ritenuto necessario nel operare la magia nera, il tutto nato comunque in contesto di credenze folkloristiche e tramandato in ambito familiare."}
{"id": "1688053", "revid": "801704", "url": "https://it.wikipedia.org/wiki?curid=1688053", "title": "Wilk\u00f3w", "text": "Wilk\u00f3w pu\u00f2 riferirsi a diversi comuni della Polonia:"}
{"id": "1688055", "revid": "287204", "url": "https://it.wikipedia.org/wiki?curid=1688055", "title": "Wilkow", "text": ""}
{"id": "1688056", "revid": "406085", "url": "https://it.wikipedia.org/wiki?curid=1688056", "title": "Wierzbica", "text": ""}
{"id": "1688063", "revid": "33888", "url": "https://it.wikipedia.org/wiki?curid=1688063", "title": "Giulia Niccolai", "text": "Biografia.\nDi madre statunitense e padre italiano, frequenta giovanissima gli intellettuali del Bar Jamaica e si lega al Gruppo 63.\nNel 1966 pubblica da Feltrinelli il suo primo romanzo: \"Il grande angolo\" con prefazione di Giorgio Manganelli.\nA lungo legata sentimentalmente ad Adriano Spatola, nel 1972 fonda con lui, a Mulino di Bazzano, nell'Appennino Parmense, la rivista di poesia Tam Tam e l'omonima collana di poesia sperimentale.\nSi occupa di poesia concreta, poesia visuale, poesia sonora. Pratica il nonsense nella raccolta \"Greenwich\". Successivamente si dedica alla poesia lineare. Partecipa a numerose esposizioni di poesia visuale e nel 1979 cura con Adriano Spatola la rassegna \"Concreto &amp; Visuale\" all'Universit\u00e0 di Sydney e alla National Gallery di Melbourne, nello stesso anno entra a far parte del gruppo di poesia sonora Dolce Stil Suono, con Adriano e Tiziano Spatola, Sergio Cena, Agostino Cont\u00f2, Arrigo Lora Totino, Giovanni Fontana, Milli Graffi.\nIl volume \"Harry's Bar e altre poesie\" (1969-1980), pubblicato dall'editore Feltrinelli nel 1981, raccoglie i testi sperimentali gi\u00e0 pubblicati dalle edizioni Geiger e la raccolta \"Prima e dopo la Stein\".\nDopo la separazione da Adriano Spatola, ha vissuto a lungo in India, dove si raccoglie in meditazione e abbraccia il buddismo, divenendo monaca buddista nel 1990. \nHa tradotto autori di lingua inglese, tra i quali Gertrude Stein, Virginia Woolf, Patricia Highsmith, Dylan Thomas. \nLa fine della relazione fra Spatola e la Niccolai \u00e8 narrata nella canzone \"Scirocco\" di Francesco Guccini."}
{"id": "1688064", "revid": "857138", "url": "https://it.wikipedia.org/wiki?curid=1688064", "title": "W\u0105sosz", "text": "W\u0105sosz pu\u00f2 riferirsi a diversi comuni della Polonia:"}
{"id": "1688065", "revid": "287204", "url": "https://it.wikipedia.org/wiki?curid=1688065", "title": "Wasosz", "text": ""}
{"id": "1688067", "revid": "767487", "url": "https://it.wikipedia.org/wiki?curid=1688067", "title": "Michelangelo (film 1938)", "text": "Michelangelo \u00e8 un documentario del 1938 diretto da Curt Oertel e basato sulla vita del pittore italiano Michelangelo Buonarroti."}
{"id": "1688070", "revid": "1543377", "url": "https://it.wikipedia.org/wiki?curid=1688070", "title": "La Grande Depressione", "text": "La Grande Depressione \u00e8 uno dei maggiori saggi economici dell'economista statunitense Murray N. Rothbard, il quale analizza la grande depressione del 1929 e le sue cause con gli occhi della scuola austriaca e applicando la teoria austriaca del ciclo economico.\nBreve sintesi.\nIn questo libro Rothbard incolpa le politiche economiche interventiste del presidente Herbert Hoover quali cause principali della Grande Depressione. Rothbard espone la teoria austriaca del ciclo economico, spiegando come la manipolazione della moneta da parte del governo sia una delle basi della Grande Depressione e delle instabilit\u00e0 dei mercati attuali. Infine spiega nel dettaglio la politica inflazionistica della Federal Reserve dal 1921 al 1929, spiegando come la causa della crisi del '29 non fu la speculazione, ma l'intervento del governo nel mercato."}
{"id": "1688071", "revid": "1494169", "url": "https://it.wikipedia.org/wiki?curid=1688071", "title": "Ujazd", "text": ""}
{"id": "1688075", "revid": "857138", "url": "https://it.wikipedia.org/wiki?curid=1688075", "title": "\u015awi\u0119tajno", "text": "\u015awi\u0119tajno pu\u00f2 riferirsi a diversi comuni polacchi del Voivodato della Varmia-Masuria:"}
{"id": "1688076", "revid": "287204", "url": "https://it.wikipedia.org/wiki?curid=1688076", "title": "Swietajno", "text": ""}
{"id": "1688082", "revid": "767487", "url": "https://it.wikipedia.org/wiki?curid=1688082", "title": "The Mother", "text": "The Mother \u00e8 un film del 2003 diretto da Roger Michell e sceneggiato dallo scrittore Hanif Kureishi. Il film \u00e8 stato presentato nella Quinzaine des R\u00e9alisateurs al 56\u00ba Festival di Cannes.\nTrama.\nMay \u00e8 una normale donna di una certa et\u00e0 che improvvisamente rimane vedova. Dopo la perdita del marito si trasferisce a casa del figlio Bobby, ma l'atmosfera in casa risulta pesante a causa dei problemi economici e dell'ostilit\u00e0 della nuora Helen, cos\u00ec May si trasferir\u00e0 a casa dell'altra figlia, Paula, con la quale ha un rapporto conflittuale. La convivenza porter\u00e0 May ad intraprendere una relazione erotica con l'affascinante compagno della figlia, Darren, molto pi\u00f9 giovane di lei."}
{"id": "1688083", "revid": "320578", "url": "https://it.wikipedia.org/wiki?curid=1688083", "title": "Ilya Tsymbalar", "text": ""}
{"id": "1688086", "revid": "984922", "url": "https://it.wikipedia.org/wiki?curid=1688086", "title": "Stazione meteorologica di Bergamo Centro", "text": "La stazione meteorologica di Bergamo Centro \u00e8 la stazione meteorologica di riferimento relativa all'area urbana della citt\u00e0 di Bergamo Alta.\nCoordinate geografiche.\nLa stazione meteo si trova nell'Italia nord-occidentale, in Lombardia, nel comune di Bergamo, a 400 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,5\u00a0\u00b0C; quella del mese pi\u00f9 caldo, luglio, \u00e8 di +22,4\u00a0\u00b0C.\nLe precipitazioni medie annue sono superiori ai 1.150\u00a0mm, mediamente distribuite in 97 giorni, e presentano un picco estivo ed autunnale e minimo relativo invernale ."}
{"id": "1688100", "revid": "36426", "url": "https://it.wikipedia.org/wiki?curid=1688100", "title": "Porcellane", "text": ""}
{"id": "1688101", "revid": "767487", "url": "https://it.wikipedia.org/wiki?curid=1688101", "title": "Enter the Grave", "text": "Enter the Grave \u00e8 un album musicale di genere thrash metal del gruppo britannico Evile. \u00c8 stato registrato nel 2007 in Danimarca, negli Sweet Silence Studios di Copenaghen."}
{"id": "1688102", "revid": "1124164", "url": "https://it.wikipedia.org/wiki?curid=1688102", "title": "Stazione meteorologica di Clusone", "text": "La stazione meteorologica di Clusone \u00e8 la stazione meteorologica di riferimento relativa alla localit\u00e0 di Clusone.\nCoordinate geografiche.\nLa stazione meteo si trova nell'Italia nord-occidentale, in Lombardia, in provincia di Bergamo, nel comune di Clusone, a 648 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,0\u00a0\u00b0C; quella del mese pi\u00f9 caldo, luglio, \u00e8 di +20,4\u00a0\u00b0C ."}
{"id": "1688105", "revid": "1543377", "url": "https://it.wikipedia.org/wiki?curid=1688105", "title": "Capra frisa", "text": "La capra frisa (o capra frontalasca) \u00e8 una razza caprina autoctona delle Alpi centrali.\nCaratteristiche.\nSimile alla capra striata grigionese svizzera, originaria della Val Rezzalo (alta Valtellina), la capra frisa \u00e8 di grande taglia (75\u00a0kg i maschi adulti, 65 le femmine), viene allevata utilizzando gli alpeggi solo nelle stagioni estiva e autunnale, ed \u00e8 buona produttrice di carne e di latte.\nViene allevata in tutta la Valtellina, in Val Malenco, Val Masino e Valchiavenna. Il Registro Anagrafico di razza \u00e8 stato attivato nel 1997.\nL'attitudine prevalente \u00e8 la produzione di carne per la notevole mole, l'elevata gemellarit\u00e0, la buona indole materna, l'elevato peso vivo alla nascita e il buoni incrementi dei capretti. Utilizzata per la produzione del Violino, prosciutto tradizionale della Valtellina e della Valchiavenna, che si ottiene dalla stagionatura della spalla e della coscia. Molto buona anche la produzione di latte. Vive in ambiente montano, l'allevamento prevede lunghi periodi di pascolamento semibrado nella stagione favorevole e stabulazione invernale, con l'alimentazione a base di foraggi secchi. La consistenza stimata in Lombardia \u00e8 di circa 6.000 capi in 300 allevamenti. Al registro anagrafico nel 2004 erano iscritti 73 allevamenti con 902 animali.\nCaratteristiche morfologiche.\nTaglia: grande, robusto e ben proporzionato.\nTesta: profilo fronto-nasale rettilineo, con orecchie portate di lato con sfumature bianche. Corna portate indietro a scimitarra (vi sono anche soggetti acorni).\nTronco: collo lungo ma robusto, con presenza o meno di tettole. Torace lungo con linea dorso-lombare rettilinea; groppa mediamente spiovente e ben sviluppata. Arti solidi.Vello: nero, con caratteristiche striature bianche ai lati della testa, del ventre, del sottocoda e delle estremit\u00e0 degli arti. Pelo di media lunghezza, folto e lucido. Pelle fine ed elastica.\nAltezza media al garrese: Femmine a. cm. 78\nCaratteristiche produttive.\nProduzione media latte:\n- primipare lt. 210\n- pluripare lt. 396\nLa produzione di latte con 345 litri per lattazione con 2,98% di grasso e 2,72% di proteine (dati AIA 2003)."}
{"id": "1688108", "revid": "599013", "url": "https://it.wikipedia.org/wiki?curid=1688108", "title": "Fischio", "text": "Il fischio \u00e8 la creazione di suoni per mezzo dell'aria che scorre rapidamente attraverso una piccola apertura di una cavit\u00e0 e crea turbolenza. Tramite metodi diversi l'uomo pu\u00f2 produrre i fischi dalla sua bocca, che egli usa per l'attivit\u00e0 musicale e in alcuni casi anche per la comunicazione. Oltre all'uomo, anche altri esseri viventi usano il fischio per la comunicazione.\nIl fischio \u00e8 un suono acuto, prolungato e sottile che l'uomo produce facendo passare ad alta velocit\u00e0 l'aria dai polmoni alle labbra. Per ottenere il suono, le labbra devono essere semichiuse, in modo tale da lasciare passare l'aria attraverso un piccolo spazio. Anche il posizionamento della lingua e dei denti influisce sulla qualit\u00e0 del suono. Talvolta, per produrre un fischio pi\u00f9 acuto e forte, l'uomo si serve anche delle dita, o di oggetti come il fischietto.\nI modi di fischiare dell'uomo.\nFischiare con le labbra (fischio labiale).\nQuesto \u00e8 probabilmente il metodo pi\u00f9 conosciuto e pi\u00f9 comunemente usato, dove le labbra sono messe a forma di piccola \"O\". La punta della lingua viene leggermente arrotolata e spinta da dietro contro il labbro inferiore per le note pi\u00f9 alte, e spostata pi\u00f9 indietro e gi\u00f9 per le note pi\u00f9 basse. Durante l'espulsione o il risucchio d'aria in quest'area si formano vortici. La cavit\u00e0 orale agisce come un risonatore Helmholtz. Cambiando leggermente le posizioni della lingua e della mascella inferiore, \u00e8 possibile regolare la frequenza e quindi l'altezza del suono prodotto, il volume (intensit\u00e0) \u00e8 controllato dalla forza dell'aspirazione o della soffiatura. Le pieghe vocali nella laringe non sono coinvolte nella generazione del suono.\nIl fischio labiale \u00e8 il metodo pi\u00f9 conosciuto dal punto di vista fisico. Gi\u00e0 John William Strutt 3\u00ba barone di Rayleigh (1842-1919) nella sua opera, Theory of sound (1894-1896) riconobbe che il suono non \u00e8 prodotto dalla vibrazione delle labbra in quanto, facendo pressione con le labbra su un tubo di legno, not\u00f2 che anche in questo caso era in grado di fischiare.\nFischiando con le labbra si possono produrre suoni relativamente bassi. ll dominio di frequenza normalmente raggiungibile si estende fino a circa due ottave. Il fischio labiale si distingue essenzialmente dagli altri modi di fischiare poich\u00e9 \u00e8 l\u2019unico che funziona con l\u2019aspirazione di aria.\nFischiare senza dita e senza labbra.\nNei modi di fischiare senza labbra, il suono non deriva dalle labbra ma da una zona pi\u00f9 interna, quella della lingua, dei denti e del palato. Le labbra sono relativamente rilassate e aperte cosicch\u00e9 il fischio sia quasi \u201cinvisibile\u201d.\nIn uno dei vari metodi si pressa la punta della lingua contro il margine degli incisivi superiori, mentre le labbra abbastanza larghe creano una apertura attraverso quale l\u2019aria pu\u00f2 fuoriuscire. In alternativa, si pu\u00f2 mettere la lingua sul palato duro e lasciare una piccola apertura (un canale d\u2019aria) tramite il quale si crea il fischio.\nUn altro metodo, per\u00f2 pi\u00f9 difficile da imparare, consiste nel portare la lingua in una posizione stabile (come il modo di fischiare con le dita) e far fuoriuscire l\u2019aria fortemente pressata. Si raggiunge la stessa potenza di suono del modo di fischiare con le dita. Un vantaggio di questo metodo \u00e8 il fatto che non c\u2019\u00e8 bisogno di portare le dita in bocca e quindi le mani rimangono libere.\nIl fischio a due toni (ad esempio a intervalli di un terzo d\u2019ottava) richiede una grande destrezza e molto allenamento. Bisogna tirare fuori la lingua cosicch\u00e9 su entrambi i lati rimanga un piccolo spazio tra la lingua e gli angoli della bocca. L\u2019aria passa attraverso i denti e grazie all\u2019ampliamento delle guance e della lingua il tono varia.\nFischio con le dita.\nCon molto allenamento si potranno produrre dei fischi con l'aiuto di due dita singole (indice e medio, indice e pollice) o con due dita contemporaneamente (indice e medio insieme, anulare e mignolo insieme). In questo modo si creano due strette fessure che permettono all'aria di fuoriuscire con un suono acuto.\nCon pollice e indice si pu\u00f2 creare una sorta di anello attraverso il quale, prima spingendo la lingua dal basso (prima all'indietro, poi verso l'alto) e poi espirando vigorosamente, si potr\u00e0 ottenere un fischio, assicurandosi per\u00f2 che non fuoriesca dell\u2019aria tra le dita e gli angoli della bocca.\nPer fischiare con quattro dita bisogna seguire il medesimo principio: la lingua viene mossa in modo analogo con indice e medio, che svolgono la stessa funzione di pollice e indice. Questo metodo \u00e8 leggermente pi\u00f9 facile da eseguire.\n\u00c8 possibile creare un fischio anche con un solo dito. Questa tecnica crea un suono estremamente forte, capace di arrivare ad un'intensit\u00e0 superiore a 100\u00a0dB (A) senza problemi.\nStoria.\nSi suppone che il fischio come mezzo di comunicazione non verbale sia vecchio quanto l\u2019umanit\u00e0. Quindi da sempre gli uomini hanno utilizzato il fischio per comunicare su lunghe distanze e per avvertire dei pericoli.\nSebbene in molte fonti sia difficile differenziare tra sibilo e fischio (nelle lingue antiche entrambi i suoni venivano indicati con la stessa parola), spesso si capisce dal contesto.\nGi\u00e0 nell'antichit\u00e0 si usava fischiare agli altri: in una lettera ad Attico, Cicerone, riferendosi delle sue rappresentazioni, si vanta di aver ricevuto grandi applausi senza neanche un fischio (\"sine ulla pastoricia fistula\"). Tuttavia, a causa di indicazioni in alcune fonti, non si pu\u00f2 dire in modo certose nell'antichit\u00e0 fosse consuetudine fischiare.\nIl fischio ha un carattere millenario ed \u00e8 nel Rinascimento che nasce la tradizione dell\u2019arte del fischiare. In un primo momento, quando gli strumenti musicali erano in fase di sviluppo, il fischio era l\u2019alternativa al canto. Tuttavia il suo ruolo cambia nel Barocco quando perse di importanza per l\u2019orchestra da camera ed assunse il ruolo che ha ancora oggi. \u00c8 il ruolo di un fenomeno marginale, di una curiosit\u00e0 dal carattere un po' esotico e non quello di un'arte.\nIn molte culture, fischiare viene e veniva associato alla magia e alla superstizione. A seconda delle situazioni, i fischi potevano attirare o cacciare i demoni.\nFischiare veniva anche associato al diavolo, motivo per cui in alcune aree di religione islamica o cristiana venne designato come impuro. Infatti nell\u2019opera Mefistofele di Arrigo Boito il diavolo fischia anzich\u00e9 cantare. Soprattutto per le donne fischiare era considerato un tab\u00f9.\nLa credenza in molte miniere che fischiare nel sottosuolo porti sfortuna \u00e8 fondato: fino all'invenzione della lampada di sicurezza, i canarini sono sempre stati utilizzati per misurare la qualit\u00e0 dell'aria respirabile nelle miniere. Gli uccelli infatti sono molto pi\u00f9 sensibili alla carenza di ossigeno rispetto agli esseri umani. Finch\u00e9 l'uccellino fischiava e canticchiava sotto terra, l'aria andava bene, se si fermava, i minatori sapevano che si doveva lasciare il pozzo il pi\u00f9 presto possibile e si dirigevano verso l'alto. Quindi chiunque avesse fischiato, avrebbe potuto uccidere tutti, perch\u00e9 il fischio avrebbe potuto essere facilmente confuso con il \"canto\" del canarino. Nel rumore costante dei martelli i minatori potevano pensare che c'era ancora abbastanza ossigeno rischiando di mettersi in pericolo. Dunque era permesso fischiare solo all\u2019uccellino.\nAnche sulle navi, in particolare sulle barche a vela, era, ed \u00e8 ancora, assolutamente vietato fischiare perch\u00e9 i marinai danno certi comandi solo fischiando.\nPrincipi fisici del fischio.\nAffinch\u00e9 si crei un fischio devono essere soddisfatte due condizioni fisiche. Innanzitutto \u00e8 necessario un flusso d'aria abbastanza veloce da formare un vortice. Interagendo poi con una zona di risuono si creer\u00e0 una vibrazione acustica, il fischio appunto. Si tratta puramente di un\u2019onda sinusoidale. Per questo motivo la frequenza (altezza del suono) e l\u2019intensit\u00e0 (volume del suono) sono gli unici parametri che possono influenzare il fischio. A differenza della voce umana, non esiste variazione nel timbro del proprio fischio.\nNello specifico, \"Gierke\" ha paragonato nel 1947 il fischio umano con quello prodotto da uno strumento creato per emettere suoni ed \u00e8 arrivato alla conclusione che \u00e8 lo stesso meccanismo a creare il fenomeno.\nSulle labbra si creano dei \u201cvortici\u201d che vibrando fanno risuonare la faringe. In particolare, \"Gierke\" ha dimostrato che il fischio aumenta se si aumenta la velocit\u00e0 del flusso d'aria soffiando pi\u00f9 forte, mentre la mandibola e la lingua rimangono fisse in una posizione .\nNel 1970 Wilson ed altri giunsero ad una conclusione simile ma apparentemente indipendente da quest\u2019ultima. Notarono come il fischio umano - senza considerarne le specificit\u00e0 - sia analogo ai richiami artificiali dei cacciatori, ovvero ai fischietti. Hanno inoltre sottolineato che la cause della formazione di vortici d\u2019aria sono le diverse posizioni delle labbra e della lingua sul palato.\nNel loro lavoro sulle lingue fischiate, i fisici \"Busnel\" e \"Classe\" ipotizzarono che la spiegazione comune ai numerosi metodi per fischiare (con o senza dita) sia che un canale, formato con l\u2019aiuto della lingua e/o delle dita e altrimenti difficile da creare, faccia passare correnti d\u2019aria pi\u00f9 rapide. Questi vortici interagiscono con il cavo orale che risuona producendo fischio.\nIl fischio umano \u00e8 compreso tra i 1300 e i 4000 Hz. Poich\u00e9 la sensibilit\u00e0 dell'orecchio umano \u00e8 maggiore in questa gamma di frequenze e l'onda sonora \u00e8 sinusoidale (e quindi il pi\u00f9 semplice possibile,) i fischi sono percepiti meglio rispetto altri suoni, come ad esempio rispetto a quelli prodotti dalla voce. Per questo motivo si fischia per esprimere comandi o per mandare segnali.\nLingue fischiate.\n\u00c8 noto che in molte regioni del mondo si comunica con i fischi. La maggior parte di questi territori \u00e8 montuosa, poco popolata, e con poche infrastrutture. Dunque, in queste condizioni, i fischi rendono possibile la comunicazione a lunga distanza. Senza questo metodo la comunicazione costituirebbe una perdita di tempo. Di solito questo modo di comunicare \u00e8 usato dai pastori. \nLe lingue fischiate non sostituiscono le lingue parlate ma le completano. Poich\u00e9 sia i pi\u00f9 piccoli che gli anziani non sono in grado di fischiare a causa della mancanza di denti, le lingue fischiate vengono apprese dopo la lingua madre. Quindi si basano sulla lingua relativa alla regione.\nCuriosit\u00e0.\nLa superstizione secondo cui fischiare a teatro, all\u2019opera o ad un concerto, ma anche ai variet\u00e0 e al circo, porti sfortuna \u00e8 ancora molto diffusa. Il fischio umano creerebbe infatti caos durante le prove. L\u2019effetto durante l\u2019esecuzione di un concerto classico, di un dramma o di un variet\u00e0 sarebbe inimmaginabile, addirittura catastrofico durante uno spettacolo di trapezisti o con animali.\n\u00c8 comunque sconsigliato fischiare sui palcoscenici di tutto il mondo per le seguenti motivazioni. In primo luogo, chi fischia non \u00e8 concentrato sui suoi compiti. In secondo luogo, l\u2019incubo costante degli artisti \u00e8 che il pubblico possa fischiare alla prima del loro spettacolo. Il detto recita infatti \u201cQuando si fischia alle prove, si verr\u00e0 fischiati anche alla prima\u201d. Anche negli studi televisivi e cinematografici vige \u201cla regola del non fischiare\u201d, principalmente a causa della mancanza di concentrazione e di motivazione che si verrebbe a creare durante le prove e le riprese.\nFischiando con l\u2019aiuto delle dita si possono raggiungere frequenze molto alte, che per l\u2019orecchio umano risultano fastidiose. Proprio per questo motivo, anche fischiare in pubblico \u00e8 spesso malvisto. Fa eccezione il brano popolare \u201cSportpalastwalzer\u201d composto negli anni \u201820 e divenuto sin da subito l\u2019inno della manifestazione ciclistica \u201cla Sei giorni di Berlino\u201d. Nonostante nel 1931 il professor Charles G.Shaw abbia definito sul New York Times l\u2019atto del fischiare come \u201cun segno di inconfondibile stupidit\u00e0\u201d, la maggior parte delle persone fischietta tuttora in diverse situazioni. Fischiare pu\u00f2 essere quindi interpretato come un sintomo di felicit\u00e0 o, al contrario, come un metodo per sconfiggere le paure, per esempio quella del buio o della solitudine.\nIl termine indica anche il suono prodotto da alcuni uccelli, ad esempio il fischione, o rettili, il rumore di alcuni oggetti che fendono l'aria o quello artificiale prodotto da macchinari.\nAnche fischiare al passaggio di una donna \u00e8 un gesto poco educato. Il ragazzo afroamericano Emmett Till fu addirittura assassinato nel 1955 perch\u00e9 accusato di aver fischiato e di aver fatto dei complimenti ad una donna bianca.\nIn molte parti del mondo ancora oggi fischiare per una donna \u00e8 considerato indecente. Per la prima volta, nel maggio 2019 una delle pi\u00f9 note fischiatrici al mondo, Elena Somar\u00e8, ha fatto un concerto negli Emirati Arabi, ad Abu Dhabi, chiamata dalla Unione Europea per la festa dello Europe Day"}
{"id": "1688112", "revid": "123230436", "url": "https://it.wikipedia.org/wiki?curid=1688112", "title": "AlVolante", "text": "alVolante \u00e8 un mensile automobilistico italiano, edito dalla Editrice Universo, fondato nell'ottobre 1999.\nDopo vari anni, la rivista \"alVolante\" ha raggiunto circa 350 pagine di cui met\u00e0 dedicate al listino delle auto nuove. Nell'aprile del 2010 \u00e8 stato aggiunto per la prima volta l'editoriale, curato dal direttore Guido Costantini. \"alVolante\" \u00e8 il primo mensile italiano per vendite in edicola con 310.700 copie vendute nel marzo del 2016 (dato ADS), davanti a Focus e Quattroruote (per diffusione, che comprende anche abbonamenti ed omaggi, \u00e8 il secondo mensile con 321.500 copie vendute).\nStruttura della rivista.\nLa rivista viene strutturata in varie sezioni con una parte iniziale informativa che fornisce in breve le principali news sul mondo automobilistico e racchiude anche due speciali di cui uno descrive le novit\u00e0 introdotte mensilmente sulla versione on line e l'altra fornisce un quadro generale delle opinioni dei lettori scritte sul forum. Nella prima parte anche ritroviamo numerosi inserti e speciali tra i quali figurano i saloni automobilistici e \"Auto da Sogno\"; in quest'ultima sezione la testata analizza e giudica un'autovettura molto costosa ed esclusiva prodotta in pochi esemplari.\nLa seconda parte della rivista presenta i test su strada: nella sezione \"Primo Contatto\" vengono testate brevemente alcune autovetture messe a disposizione dello staff mentre in \"Provata/e per Voi\" vengono effettuate su un percorso misto (in citt\u00e0, fuori citt\u00e0 ed autostrada) con strumentazione satellitare \"Leane V-SAT\". I consumi vengono misurati con apparecchi \"Corrsys-Datron DFL-2\" oppure \"B.I.O. Tech VZS 005-ALU\" e vengono stabiliti in base al percorso, infatti la media autostradale si misura ad una velocit\u00e0 costante pari a mentre il consumo massimo viene calcolato alla velocit\u00e0 massima consentita dall'automobile ad alto numeri di giri nelle varie marce del cambio.\nLa sezione \"sport\" si occupa di un evento motoristico a quattro ruote, spaziando tra Formula 1, WRC, Mondiale Turismo ed altre competizioni minori.\nVi \u00e8 poi una parte dedicata a consigli su strategie di guida, sugli pneumatici, sui comportamenti del guidatore.\nCinque pagine, sotto il nome di \"Ditelo alVolante\", sono dedicate ai problemi che i lettori hanno avuto con le loro auto, e sulle quali la redazione esprime un giudizio sul comportamento delle parti, mentre uno spazio di circa due facciate \u00e8 poi dedicato agli annunci di compravendita di automobili inviati dai lettori alla redazione.\nNell'ultima parte della rivista invece \u00e8 presente il listino automobilistico italiano. \u00c8 presente anche una sezione relative alle autovetture usate con quotazioni \"Eurotax\" di circa 2.000 modelli.\nDopo quasi 17 anni, alVolante riceve a marzo 2016 un restyling grafico.\nPresenza ai saloni internazionali.\n\"alVolante\" \u00e8 presente ufficialmente ai Saloni internazionali di Ginevra, Detroit, Francoforte e Parigi e vengono annualmente riportate le novit\u00e0 in campo automobilistico sulla rivista. Inoltre tramite un accordo con la JAMA (\"Japan Automobile Manufacturers Association\") e la \"UnitedPictures\" pubblica in esclusiva le foto relative al Salone dell'automobile di Tokyo.\nInfine \u00e8 presente annualmente con un proprio stand al Motor Show di Bologna.\nPubblicazioni della rivista.\n\"alVolante\" viene pubblicato il giorno 10 di ogni mese, tranne in alcuni Comuni dove esce il 9 e in giorni festivi, quando solitamente esce l'11 o il 12."}
{"id": "1688113", "revid": "56620", "url": "https://it.wikipedia.org/wiki?curid=1688113", "title": "Camillo Trombetta", "text": ""}
{"id": "1688117", "revid": "74668", "url": "https://it.wikipedia.org/wiki?curid=1688117", "title": "Castello di Hogwarts", "text": ""}
{"id": "1688118", "revid": "348618", "url": "https://it.wikipedia.org/wiki?curid=1688118", "title": "Stazione meteorologica di Foppolo", "text": "La stazione meteorologica di Foppolo \u00e8 la stazione meteorologica di riferimento relativa alla localit\u00e0 di Foppolo.\nCoordinate geografiche.\nLa stazione meteo si trova nell'Italia nord-occidentale, in Lombardia, in provincia di Bergamo, nel comune di Foppolo, a 1.520 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -2,1\u00a0\u00b0C; quella del mese pi\u00f9 caldo, agosto, \u00e8 di +14,8\u00a0\u00b0C."}
{"id": "1688119", "revid": "56620", "url": "https://it.wikipedia.org/wiki?curid=1688119", "title": "Giovanni Visone", "text": "Biografia.\nNato da Pietro e da Cristina Bertolino, di famiglia non agiata originaria del paese di Visone. \nNel 1837 consegue la laurea in giurisprudenza all'Universit\u00e0 di Torino e quasi immediatamente vince la cattedra di diritto civile presso la Scuola universitaria di Asti.\nDopo poco tempo passa nei ranghi della magistratura civile, come funzionario amministrativo in diverse Intendenze generali (Asti, Nizza, Casale, Piacenza), per poi divenire commissario straordinario di Genova nel 1857 e prefetto di Piacenza tra il 1859 e il 1863. Assume quindi la carica di \"Intendente generale dei palazzi e delle ville della Real Casa a Napoli\" (1863), e poi di \"Segretario generale della Real Casa\" e \"Sovrintendente generale del patrimonio privato del Re\" (1867).\nViene eletto nelle fila della Destra per la prima volta alla Camera dei Deputati nel 1865, nel collegio di Nizza Monferrato, poi nuovamente nel 1867 e nel 1870. A novembre 1872 \u00e8 nominato Senatore, su istanza di Tommaso Spinola, in quanto Deputato con oltre sei anni di esercizio.\nSvolge le funzioni di reggente del Ministero della Real Casa tra il 1871 e il 1874, per poi esserne nominato Ministro effettivo in quell'anno, carica che manterr\u00e0 per ben diciotto anni ininterrottamente.\nNel 1870 sposta Donna Amalia Rasini dei conti di Mortigliengo, da cui avr\u00e0 due figli, Maria Cristina e Vincenzo. Nel 1877 il re Vittorio Emanuele II gli concede il titolo di Conte.\nMuore a 79 anni nell'estate 1893, nella sua villa di Testona di Moncalieri, dopo essersi da poco ritirato dalla vita politica."}
{"id": "1688127", "revid": "39884", "url": "https://it.wikipedia.org/wiki?curid=1688127", "title": "Fotomodello", "text": ""}
{"id": "1688128", "revid": "984922", "url": "https://it.wikipedia.org/wiki?curid=1688128", "title": "Stazione meteorologica di San Pellegrino Terme", "text": "La stazione meteorologica di San Pellegrino Terme \u00e8 la stazione meteorologica di riferimento relativa alla localit\u00e0 di San Pellegrino Terme.\nCoordinate geografiche.\nLa stazione meteo si trova nell'Italia nord-occidentale, in Lombardia, in provincia di Bergamo, nel comune di San Pellegrino Terme, a 355 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,0\u00a0\u00b0C; quella del mese pi\u00f9 caldo, luglio, \u00e8 di +21,5\u00a0\u00b0C ."}
{"id": "1688129", "revid": "15094586", "url": "https://it.wikipedia.org/wiki?curid=1688129", "title": "Fotomodella", "text": ""}
{"id": "1688135", "revid": "88740", "url": "https://it.wikipedia.org/wiki?curid=1688135", "title": "Riley", "text": ""}
{"id": "1688142", "revid": "124510903", "url": "https://it.wikipedia.org/wiki?curid=1688142", "title": "Zbigniew Brzezinski", "text": "Biografia.\nImmigrato dalla Polonia negli USA dopo la seconda guerra mondiale, ottenne la cittadinanza americana nel 1958.Si \u00e8 distinto nel mondo accademico per le sue analisi politiche e la sua conoscenza dell'Europa e dell'URSS. Infatti, \u00e8 considerato uno dei maggiori esperti di politica internazionale, con particolare riferimento ai rapporti con l'Unione Sovietica.\n\u00c8 stato Consigliere per la sicurezza nazionale durante il mandato presidenziale di Jimmy Carter (dal 1977 al 1981).\nLe maggiori emergenze in tema di politica estera durante il suo mandato e nella veste di consulente strategico della Casa Bianca hanno riguardato la normalizzazione delle relazioni con la Repubblica Popolare Cinese (e la rottura dei legami con la Repubblica di Cina); la firma trattato per la limitazione degli armamenti strategici (SALT II); la mediazione per il raggiungimento degli accordi di Camp David; il passaggio dell'Iran dalla condizione di stato cliente degli USA ad attore anti-occidentale come Repubblica islamica; il sostegno ai dissidenti in Europa orientale e l'importanza data al tema della difesa dei diritti umani al fine di minare l'influenza dell'Unione Sovietica, il finanziamento dei mujahideen in Afghanistan in risposta al sostegno militare dell'Armata Rossa al governo della Repubblica Democratica dell'Afghanistan e, infine, l'armamento diretto di questi mujahideen Jihadisti per contrastare l'intervento armato sovietico richiesto dalla Repubblica Democratica dell'Afghanistan alleata dell'Unione Sovietica; \"Invasione\" secondo l'operazione Cyclone della CIA la firma dei trattati Torrijos-Carter per la cessione del controllo da parte degli Stati Uniti del Canale di Panama dopo il 1999.\nE' autore di Between two Ages, the technotronic era. Bibbia del Nuovo Ordine Mondiale. \n\u00c8 stato membro effettivo della Commissione Trilaterale. \u00c8 stato professore di politica estera alla \"School of Advanced International Studies\" della Universit\u00e0 Johns Hopkins di Washington.\nTra le principali iniziative da lui intraprese, si ricorda il finanziamento dei mujahiddin in Pakistan e Afghanistan durante la Guerra Fredda, e precisamente nel 1979. I maggiori sostenitori di tali combattenti furono la CIA, l'ISI (servizi segreti pakistani) e il MI6 (servizi segreti inglesi). Tale provvedimento aveva lo scopo di liberare l'Afghanistan dai russi che lo avevano invaso, evitando che la minaccia sovietica si espandesse in Asia centrale.\nNel marzo 2008 Barack Obama lo ha pubblicamente ringraziato per il suo contributo e i servigi forniti agli Stati Uniti d'America. Nel 1981 il Presidente Carter lo aveva insignito della medaglia presidenziale della libert\u00e0.\nPensiero.\nNel 1956 scrive con Carl J. Friedrich \"Totalitarian Dictatorship and Autocracy\" in cui si introducono 6 misure per distinguere il totalitarismo:\nGli elementi (5) e (6) costituiscono la novit\u00e0 del totalitarismo: non si propone tradizionalmente di controllare solo la politica, ma in aggiunta di trasformare anche le coscienze individuali.\nFamiglia.\nIl padre era stato console generale polacco in Canada Tadeusz Brzezi\u0144ski; dal fratello Lech Brzezi\u0144ski, ingegnere vissuto a Montreal, \u00e8 nato scrittore Matthew Brzezinski.\nDal matrimonio con la scultrice Emilie Benes, Zbigniew Brzezinski ha avuto tre figli, una dei quali \u00e8 la giornalista della MSNBC Mika Brzezinski; Mark Brzezinski, invece, \u00e8 un diplomatico americano ed \u00e8 stato ambasciatore degli Stati Uniti in Svezia dal 2011 al 2015, mentre il terzo figlio \u00e8 l'esperto militare Ian Brzezinski."}
{"id": "1688143", "revid": "486946", "url": "https://it.wikipedia.org/wiki?curid=1688143", "title": "Andrea Luca Lucchesi", "text": ""}
{"id": "1688147", "revid": "1543377", "url": "https://it.wikipedia.org/wiki?curid=1688147", "title": "Harold Brodkey", "text": "Biografia.\nIl suo vero nome era Aaron Roy Wintrub nato in Illinois, da genitori russi di origine ebrea. Ebbe un'infanzia difficile. Il padre pugile mentre la madre, figlia di un rabbino, mor\u00ec quando lo scrittore aveva tre anni.\nTrasferitosi nel 1953 a New York, comincia a scrivere racconti per il \"New Yorker\". Diventa noto al grande pubblico nel 1958 con \"Primo amore e altri affanni\". Si trasferisce in Italia nel 1988, a Venezia, con la moglie, e pubblica \"Amicizie profane\" uscito nel 1992 per il \"Consorzio Venezia Nuova\".\nMor\u00ec all'et\u00e0 di 65 anni di Aids, da cui era affetto da circa tre anni, e che aveva probabilmente contratto alcuni anni prima consumando rapporti omosessuali.\n\u00c8 definito il \"Proust d'America\" (Harold Bloom sul \"Washington Post\").\nLa fama italiana di Harold Brodkey si deve a Delfina Vezzoli che l'ha tradotto, ed \u00e8 aumentata negli ultimi tempi grazie all'interessamento dell'attore teatrale italiano Pippo Delbono che si \u00e8 ispirato per un suo spettacolo all'omonimo libro dell'autore americano \"Questo buio feroce - Storia della mia morte\"."}
{"id": "1688151", "revid": "729019", "url": "https://it.wikipedia.org/wiki?curid=1688151", "title": "Euribiade", "text": "Biografia.\nDopo la battaglia di Capo Artemisio (agosto del 480 a.C.), che non aveva prodotto esiti rilevanti, la flotta greca, comandata da Euribiade, si era ritirata nello stretto di Salamina.\nA causa dei successi ottenuti dall'esercito persiano e del ritardo dei rifornimenti, i Greci non riuscivano a trovare un accordo sulla strategia da adottare; da un lato il generale ateniese Temistocle voleva continuare ad attaccare le navi persiane con la flotta greca, mentre i generali peloponnesiaci, tra cui Euribiade, preferivano optare per una linea difensiva presso l'istmo di Corinto, adducendo che a Salamina, in caso di sconfitta, gli assediati non avrebbero avuto scampo; ovviamente quest'ultima soluzione avrebbe significato abbandonare buona parte della Grecia centrale in mano all'esercito invasore.\nPrevalse, infine, la scelta di Temistocle, convinto che l'unico scacchiere utile alla flotta greca fosse quello tra il golfo Saronico e la baia di Eleusi, ed ebbe la forza di imporsi, ricorrendo alla minaccia di ritirare le navi ateniesi.\nSi arriv\u00f2 cos\u00ec alla battaglia di Salamina, nella quale le navi greche ebbero la meglio sulla flotta persiana."}
{"id": "1688157", "revid": "984922", "url": "https://it.wikipedia.org/wiki?curid=1688157", "title": "Stazione meteorologica di Sal\u00f2", "text": "La stazione meteorologica di Sal\u00f2 \u00e8 la stazione meteorologica di riferimento relativa alla citt\u00e0 di Sal\u00f2.\nCoordinate geografiche.\nLa stazione meteo si trova nell'Italia nord-occidentale, in Lombardia, in provincia di Brescia, nel comune di Sal\u00f2, a 75 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,7\u00a0\u00b0C; quella del mese pi\u00f9 caldo, luglio, \u00e8 di +23,6\u00a0\u00b0C.\nLe precipitazioni medie annue sono superiori ai 1.100\u00a0mm, mediamente distribuite in 95 giorni, e presentano un minimo relativo invernale ."}
{"id": "1688160", "revid": "767487", "url": "https://it.wikipedia.org/wiki?curid=1688160", "title": "Lawrence Beyerlinck", "text": "Biografia.\nFiglio di un noto farmacista, a Lovanio ricevette l'istruzione per intraprendere la medesima professione del padre, ma decise di intraprendere la carriera del sacerdozio. Fu ordinato nel giugno del 1602. Mentre era uno studente di teologia insegn\u00f2 poesia e retorica presso un collegio di Vaulx e divenuto pastore di Herent fu nominato professore di filosofia presso un vicino seminario di canonici regolari.\nNel 1605 si trasfer\u00ec al seminario ecclesiastico di Anversa, dove insegn\u00f2 filosofia e teologia e in seguito ne divenne il superiore. Nel 1608 era canonico, censore, e teologo della chiesa di Anversa, nel 1614 fu nominato protonotario.\nBeyerlinck fu un sacerdote esemplare, un abile oratore, un efficiente amministratore e un instancabile lavoratore. Oltre al suo abituale lavoro nel seminario diocesano fu continuamente impegnato nella predicazione e nella scrittura.\nLe sue opere sono principalmente di carattere enciclopedico. Scrisse il secondo volume (Anversa, 1611) dell ' \"\"Opus Chronographicum orbis univer uno mundi exordio usque ad annum MDCXI\" (il primo volume era stato pubblicato nel 1572 a Opmeer), una raccolta di vite di papi, governanti, e di uomini illustri, e la \"Magnum Theatrum Humanae Vitae, hoc est Rerum Divinarum Humanarumque syntagma Catholicum Philosophicum Historicum Dogmaticum\"\", ecc (Colonia, 1631, 7 vols, Venezia, 1707, 8 vols.), un'enciclopedia di informazioni su diversi argomenti disposti in ordine alfabetico.\nGran parte del suo vasto materiale \u00e8 stato raccolto da altri, ma il merito \u00e8 tutto di Beyerlinck, il lavoro degli altri fu solo di dare la sua forma definitiva."}
{"id": "1688176", "revid": "984922", "url": "https://it.wikipedia.org/wiki?curid=1688176", "title": "Stazione meteorologica di Idro", "text": "La stazione meteorologica di Idro \u00e8 la stazione meteorologica di riferimento relativa alla localit\u00e0 di Idro.\nCoordinate geografiche.\nLa stazione meteo si trova nell'Italia nord-occidentale, in Lombardia, in provincia di Brescia, nel comune di Idro, a 381 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -1,2\u00a0\u00b0C; quella del mese pi\u00f9 caldo, luglio, \u00e8 di +20,1\u00a0\u00b0C ."}
{"id": "1688178", "revid": "6923", "url": "https://it.wikipedia.org/wiki?curid=1688178", "title": "PDF/A", "text": "ISO 19005-1:2005 \u00e8 uno standard ISO pubblicato il 28 settembre 2005:\nQuesto standard definisce un formato (PDF/A) per l'archiviazione nel lungo periodo di documenti elettronici ed \u00e8 basato sulla versione 1.4 del formato PDF di Adobe, implementato in Adobe Acrobat versione 5 e successive.\nPDF/A \u00e8 in effetti un sottoinsieme di PDF, ripulito delle funzioni non pensate per l'archiviazione di lungo periodo. \u00c8 simile nella definizione a PDF/X, un sottoinsieme concepito per la stampa e la grafica di qualit\u00e0.\nInoltre lo standard definisce i requisiti dei software di lettura dei file in questo formato. Un \"lettore conforme\" deve rispettare alcune regole riguardanti, ad esempio, la gestione dei colori, l'utilizzo dei caratteri per il \"rendering\" e la gestione delle annotazioni contenute disponibili all'utente.\nStoria.\nIl PDF/A \u00e8 nato come collaborazione tra la NPES \u2013 Association for Suppliers of Printing, Publishing and Converting Technology (Associazione dei fornitori di tecnologie di stampa, pubblicazione e conversione) \u2013 e la AIIM International \u2013 Association for Information and Image Management International (Associazione internazionale per la gestione delle informazioni e delle immagini) \u2013 per sviluppare uno standard internazionale che definisse l'utilizzo del Portable Document Format (PDF) per l'archiviazione e la preservazione dei documenti. L'obiettivo era soddisfare la crescente necessit\u00e0 di archiviare elettronicamente i documenti in modo tale da assicurarne la conservazione del contenuto per periodi di tempo lunghi, nonch\u00e9 la possibilit\u00e0 di recuperarli e visualizzarli in futuro con risultati prevedibili e consistenti. Questa necessit\u00e0 \u00e8 presente in un numero sempre maggiore di settori governativi (in Italia dal 2008 tutti gli atti per i quali sussiste l'obbligo di conservazione o deposito devono essere in formato PDF/A) e industriali internazionali, sistemi legali, librerie, quotidiani, industrie regolamentate ed altri.\nDescrizione.\nLo standard non definisce un metodo di archiviazione o un obiettivo d'archiviazione, ma un \"profilo\" per i documenti elettronici che assicura che i documenti siano riprodotti allo stesso modo negli anni a venire. Elemento chiave di questa riproducibilit\u00e0 \u00e8 il requisito che i documenti PDF/A siano completamente \"auto-contenuti\": tutte le informazioni necessarie e sufficienti per la visualizzazione del documento devono essere incorporate nel documento stesso. Queste comprendono i contenuti (testi, immagini \"raster\" e grafica vettoriale), i caratteri, i colori e le informazioni. Pertanto un documento PDF/A non deve fare uso di informazioni provenienti da fonti esterne (ad esempio il carattere del programma e collegamenti ipertestuali).\nAltri elementi di compatibilit\u00e0 includono:\nLivello di conformit\u00e0 e versioni.\nPDF/A-1b Standard ISO 19005-1:2005\nIl livello di conformit\u00e0 B (PDF/A-1b) garantisce che il documento mantenga nel tempo lo stesso aspetto visivo.\nPer ottenere questo, in fase di creazione occorrer\u00e0 applicare queste restrizioni e obblighi:\nPDF/A-1a Standard ISO 19005-1:2005\nIl livello di conformit\u00e0 A (PDF/A-1a) dovendo garantire anche l'accessibilit\u00e0 al contenuto dei documenti da parte degli utenti con disabilit\u00e0, oltre ad avere gli stessi obblighi e restrizioni del livello B, dovr\u00e0 anche contenere descrizioni alternative per le immagini e adeguate informazioni relative alla struttura logica e all'ordine di lettura del testo.\nPDF/A-2 Standard ISO 19005-2:2011\nLe restrizioni sono le stesse dello Standard PDF/A-1 ma sono ammesse queste eccezioni:\nPDF/A-2a - garantisce come lo standard PDF/A-1a la piena accessibilit\u00e0 al contenuto del documento.\nPDF/A-2b - garantisce come lo standard PDF/A-1b la sola conformit\u00e0 visiva.\nPDF/A-2u - non contiene, come invece il PDF/A-2a, le informazioni relative alla struttura del documento, ma oltre a garantire che le pagine possano essere riprodotte visivamente in modo fedele, grazie al rispetto del sistema di codifica Unicode indipendente dal Sistema Operativo, dalla lingua o dal programma utilizzato, il testo pu\u00f2 anche essere estratto e ricercato.\nPDF/A-3 Standard ISO 19005-3:2012\nAnche per questo standard esistono, come per il PDF/A-2, tre sottolivelli: PDF/A-3a, PDF/A-3b e PDF/A3-u.\nMentre il PDF/A-2 consente solamente allegati conformi a PDF/A, il PDF/A-3 permette invece di allegare qualsiasi tipo di file (documenti di Word, tabelle di Excel, disegni tecnici, immagini digitali, database, file csv, xml, html...).\nNe permette la presenza e l'estrazione futura, ma non ne garantisce per\u00f2 l'apertura e la fruizione.\nIdentificazione.\nUn documento PDF/A pu\u00f2 essere identificato come tale attraverso i metadati specifici del formato PDF/A presenti nello spazio dei nomi \"http://www.aiim.org/pdfa/ns/id/\". Ciononostante, dichiarare di essere PDF/A ed esserlo effettivamente non sono necessariamente la stessa cosa:\nCome creare un file nel formato PDF/A.\nSono commercialmente disponibili diversi prodotti e tool per la creazione, elaborazione e verifica di documenti in formato PDF/A. In particolare si segnalano i seguenti strumenti:\nLibreOffice\nTutti i programmi della suite permettono la creazione di documenti in formato PDF (la funzione \u00e8 denominata esportazione) senza la necessit\u00e0 di plugin aggiuntivi.\nCon la versione 6.3 \u00e8 stato aggiunto il supporto per l'esportazione in formato PDF/A-2 e l'interfaccia grafica \u00e8 stata modificata per consentire l'uso sia del formato PDF/A-1 sia del formato PDF/A-2.\nOpen Office\nUtilizzare il prodotto OpenOffice, a partire dalla versione 2.4, scaricabile gratuitamente dal sito.\nAdobe\nUtilizzare il prodotto Adobe Professional, a partire dalla versione 8 (prodotto a pagamento).\nMicrosoft\nMicrosoft ha reso disponibile un componente aggiuntivo scaricabile separatamente in modo gratuito per l'ultima versione della suite dei prodotti Office 2007, che permette la creazione di documenti compatibili al formato PDF/A direttamente a partire dai prodotti Office."}
{"id": "1688179", "revid": "51729", "url": "https://it.wikipedia.org/wiki?curid=1688179", "title": "Pdf/a", "text": ""}
{"id": "1688181", "revid": "767487", "url": "https://it.wikipedia.org/wiki?curid=1688181", "title": "Paolo Lazzotti", "text": "Carriera.\nCresciuto nella Fiorentina, con la quale debutt\u00f2 in Serie A, si afferm\u00f2 poi con la maglia del Messina (in Serie B) prima e del poi: con i pugliesi ottenne una promozione nel massimo campionato, categoria conservata per tre stagioni. Storica la vittoria per 3-2 (31/01/1965) del Foggia sull'Inter campione del mondo.\nSi trasfer\u00ec nel 1967 alla SPAL di Paolo Mazza, Passando poi, nel 1968, all'Atalanta, con cui retrocedette nel campionato cadetto.\nConcluse la carriera in serie C nella Lucchese.\nIn carriera ha totalizzato complessivamente 125 presenze e 14 reti in Serie A e 106 presenze e 12 reti in Serie B.\n\u00c8 morto l'8 novembre 2011 all'et\u00e0 di 70 anni."}
{"id": "1688182", "revid": "1305772", "url": "https://it.wikipedia.org/wiki?curid=1688182", "title": "Stazione meteorologica di Breno", "text": "La stazione meteorologica di Breno \u00e8 la stazione meteorologica di riferimento relativa alla localit\u00e0 di Breno. \nCoordinate geografiche.\nLa stazione meteo si trova nell'Italia nord-occidentale, in Lombardia, in provincia di Brescia, nel comune di Breno, a 312 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -1,0 \u00b0C; quella del mese pi\u00f9 caldo, luglio, \u00e8 di +20,5 \u00b0C."}
{"id": "1688183", "revid": "22356", "url": "https://it.wikipedia.org/wiki?curid=1688183", "title": "Kryptops", "text": ""}
{"id": "1688184", "revid": "123351149", "url": "https://it.wikipedia.org/wiki?curid=1688184", "title": "Arconate", "text": "Arconate (\"Arconaa\" in dialetto milanese, AFI: , \"El Conaa\" in dialetto locale, AFI: ) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nArconate \u00e8 posta a nord-ovest di Milano, nell'Alto Milanese.\nStoria.\nIl territorio su cui sorge attualmente Arconate era abitato nei tempi antichi dai Liguri, che lasciarono poi spazio ai Celti nel corso del V secolo a.C. Una traccia dell'origine ligure sarebbe tuttora rintracciabile nella fonetica del dialetto locale; la conservazione di questi tratti \u00e8 giustificata con la lontananza dell'antico villaggio da centri pi\u00f9 grandi e dalle principali vie di comunicazione.\nCome tutta la Gallia Cisalpina, anche questa zona fu conquistata nel III secolo a.C. dai Romani, che ne rivoluzionarono l'organizzazione territoriale: ripartirono i campi agricoli con una formazione a linee ortogonali e parimenti fecero per la realizzazione di strade e sentieri, sul modello della topografia degli accampamenti militari.\nAlla caduta dell'Impero Romano la regione sub\u00ec numerose invasioni barbariche, fino allo stanziamento dei Longobardi datato all'anno 568. Arconate era parte del Contado di Burgaria.\nIn questo periodo si andava completando la diffusione del Cristianesimo a scapito della religione pagana romana e furono edificate numerose chiese, facenti capo alla Pieve di Dairago.\nIl nome di Arconate compare per la prima volta nel 1027, su un documento del Monastero Maggiore di Milano, che possedeva dei beni in questo villaggio. Per opera di Federico Barbarossa Arconate diviene, nel 1164, feudo di Rainald von Dassel, suo cancelliere e condottiero. L'imperatore venne per\u00f2 poi sconfitto e scacciato dalla Lega Lombarda e a partire dal 1186, abbiamo notizie, seppur indirette, di una nobile casata, punto di riferimento della vita del villaggio del tempo. Questa famiglia di marchesi, a cui appartenne anche il celebre avventuriero del XVII secolo Giovanni Gerolamo Arconati Lamberti, prese appunto il nome di Arconati, dal nome del luogo di origine.\nNell'Arconate del XIII secolo sorgeva anche un monastero dei Frati Umiliati e un castello, poi andato distrutto e di cui si hanno scarsissime notizie. A fianco della chiesa di Santa Maria delle Grazie (oggi nota come chiesa di Santa Maria Nascente, che era di propriet\u00e0 pubblica, venne poi edificata da privati la chiesa di Sant'Eusebio, poi ricostruita due volte, nel 1683 e nel 1903.\nIl 22 Ottobre 2005 nasce l'arconatese Camilla Marinoni\nNell'et\u00e0 dei Comuni, alla fine del Medioevo, Arconate aveva un'organizzazione indipendente: contava circa 250 abitanti, prevalentemente dediti all'agricoltura, nonostante la scarsa produttivit\u00e0 del terreno, a causa della brughiera e della carenza d'acqua. Il villaggio era dominato dei nobili, che possedevano quasi tutte le abitazioni: i gi\u00e0 citati Arconati e i De Capitani.\nCon l'inizio dell'era moderna la pieve di Dairago ebbe un'importanza declinante e gli Arconati tennero il villaggio come proprio feudo; tale situazione si mantenne immutata nei secoli, pur seguendo l'andamento della storia lombarda, fino alla discesa in Italia di Napoleone Bonaparte, che abol\u00ec definitivamente il feudalesimo.\nCome istituzione ufficiale la pieve di Dairago fu abolita nel XIX secolo, quando il territorio viene riorganizzato in distretti; Arconate divenne parte del distretto di Cuggiono, nel 1859 rinominato come mandamento. Questa suddivisione del territorio venne a sua volta abrogata in epoca fascista.\nNel 1868 il Regno d'Italia pianific\u00f2 la soppressione dei comuni di Arconate e Dairago e la fusione con Busto Garolfo, a causa delle loro piccole dimensioni; in seguito ad un ricorso degli enti locali il progetto venne per\u00f2 parzialmente abbandonato e Arconate fin\u00ec per annettere Dairago nel 1869. L'idea riprendeva comunque leggi dell'et\u00e0 di Napoleone, quando Arconate fu annessa dapprima a Buscate e poi a Busto Garolfo.\nUn forte impulso all'economia arconatese fu dato nel 1886 con la costruzione del canale Villoresi, che permise un forte aumento della produttivit\u00e0 agricola, sopperendo all'endemica carenza di acqua del territorio. Parallelamente a questo furono stabiliti ad Arconate stabilimenti industriali, che spinsero ad aumentare anche le vie di collegamento terrestri con i maggiori centri del territorio.\nDal 24 dicembre 1957 Dairago ha costituito un comune autonomo, mentre nel 1977, con referendum consultivo, \u00e8 stata decisa la riunione della frazione Olcella sotto il territorio di Busto Garolfo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 293 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "1688188", "revid": "599013", "url": "https://it.wikipedia.org/wiki?curid=1688188", "title": "J\u0101nis Bl\u016bms", "text": "Alto 190 cm, giocava come playmaker.\nCarriera.\nNel 2007 \u00e8 stato convocato per gli Europei in Spagna con la maglia della Nazionale lettone."}
{"id": "1688189", "revid": "88740", "url": "https://it.wikipedia.org/wiki?curid=1688189", "title": "Pioppe di Salvaro", "text": "Pioppe di Salvaro \u00e8 un agglomerato di 900 abitanti circa diviso tra i Comuni di Marzabotto, Grizzana Morandi e Vergato. Il fiume Reno, che lo attraversa, funge da confine amministrativo. Si trova a circa 30\u00a0km da Bologna lungo la Strada statale 64 Porrettana e la linea ferroviaria Bologna-Pistoia.\nGeografia fisica.\nPosto ai piedi del monte Salvaro, \u00e8 circondato da verde intenso dato, per lo pi\u00f9, da querce e castagni secolari. I boschi, per la maggior parte, integrati nel \"Parco regionale storico di Monte Sole\", sono frequentati dalla fauna tipica pre-appenninica: lepri, fagiani, tassi, volpi, scoiattoli, cinghiali, daini e cervi.\nStoria.\nIl borgo \u00e8 stato oggetto di rappresaglia da parte dell'esercito tedesco durante i rastrellamenti nei confronti dei partigiani, insieme al pi\u00f9 famoso \"eccidio di Marzabotto\" nell'autunno del 1944. \nInfrastrutture e trasporti.\nLa frazione \u00e8 servita dalla stazione di Pioppe di Salvaro sulla ferrovia Bologna-Pistoia."}
{"id": "1688202", "revid": "124909139", "url": "https://it.wikipedia.org/wiki?curid=1688202", "title": "Stazione meteorologica di Desenzano del Garda", "text": "La stazione meteorologica di Desenzano del Garda \u00e8 la stazione meteorologica di riferimento relativa alla localit\u00e0 di Desenzano del Garda.\nCoordinate geografiche.\nLa stazione meteo si trova nell'Italia nord-occidentale, in Lombardia, in provincia di Brescia, nel comune di Desenzano del Garda, a 64 metri s.l.m. e alle coordinate geografiche . Grazie alla massa d'acqua del Lago di Garda a quelle coordinate si registra un clima submediterraneo, con inverni pi\u00f9 miti, rispetto alle zone circostanti, ed estati calde e interrotte da forti temporali.\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,0\u00a0\u00b0C; quella del mese pi\u00f9 caldo, luglio, \u00e8 di +23,4\u00a0\u00b0C ."}
{"id": "1688205", "revid": "409435", "url": "https://it.wikipedia.org/wiki?curid=1688205", "title": "Isabella di Valois", "text": "Biografia.\nInfanzia.\nEra l'ultima figlia che Giovanni II di Francia ebbe dalla prima moglie Bona di Lussemburgo. Ad un anno di et\u00e0 rimase orfana della madre, morta a causa della peste.\nMatrimonio.\nIl conte Amedeo VI di Savoia, le organizz\u00f2 il matrimonio col nipote Gian Galeazzo Visconti, figlio di Galeazzo II Visconti, signore di Milano e di sua sorella Bianca di Savoia. Il matrimonio fu fortemente voluto dai Valois, che si trovavano economicamente in crisi in quel tempo a causa della Guerra dei Cent'anni. Come sua dote, Isabella ricevette la contea di Sommi\u00e8res, scambiata in seguito per la contea di Vertus eretta da Giovanni II di Francia dalle signorie di Vertus, Rosnay, Moymer e Fert\u00e9-sur-Aube. L'8 ottobre 1360 Isabella e Gian Galeazzo si sposarono a Milano e sei mesi dopo, nell'aprile 1361, fu dichiarata \"Contessa sovrana di Vertus\".\nPer gli sposi si dice che il Petrarca avrebbe coniato il motto \"\u00c0 Bon Droyt\". Il motto, assieme a tre spade incrociate, compare su una carta del pi\u00f9 antico mazzo di tarocchi finora ritrovato, opera di Bonifacio Bembo.\nMorte.\nIn seguito alle conseguenze dell'ultimo parto, Isabella mor\u00ec l'11 settembre 1372 e venne sepolta, insieme al figlio Carlo, nella chiesa di San Francesco a Pavia.\nGian Galeazzo si rispos\u00f2 con sua cugina Caterina Visconti, figlia di Bernab\u00f2 Visconti; lo stesso giorno mor\u00ec Azzone. La piccola Valentina, rimasta orfana anche lei ad un anno, fu cresciuta dalla nonna Bianca di Savoia a Pavia.\nDa Caterina, Gian Galeazzo ebbe altri due figli maschi.\nDiscendenza.\nIsabella mise al mondo quattro figli"}
{"id": "1688218", "revid": "767487", "url": "https://it.wikipedia.org/wiki?curid=1688218", "title": "Paolo Signorelli (calciatore)", "text": "Carriera.\nCresce nella Trevigliese, con cui debutta tra i dilettanti.\nPassa poi alla Pro Patria, in Serie B, con cui disputa cinque campionati diventandone un elemento fondamentale del centrocampo.\nViene quindi acquistato dall'Atalanta che lo fa esordire in Serie A, categoria mantenuta per quattro anni, al termine dei quali conclude la carriera."}
{"id": "1688219", "revid": "767487", "url": "https://it.wikipedia.org/wiki?curid=1688219", "title": "Microgale", "text": "Microgale \u00e8 un genere di mammiferi appartenente alla famiglia dei Tenrecidae; i membri di questo genere sono generalmente indicati col nome volgare di tenrec toporagno, nonostante siano solo vagamente imparentati coi toporagni."}
{"id": "1688223", "revid": "1669436", "url": "https://it.wikipedia.org/wiki?curid=1688223", "title": "Stazione meteorologica di Brescia Centro", "text": "La stazione meteorologica di Brescia Centro \u00e8 la stazione meteorologica di riferimento relativa all'area urbana della citt\u00e0 di Brescia. \nCoordinate geografiche.\nLa stazione meteo si trova nell'Italia nord-occidentale, in Lombardia, nel comune di Brescia, a 120 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,8 \u00b0C; quella del mese pi\u00f9 caldo, luglio, \u00e8 di +24,6 \u00b0C .\nLe precipitazioni medie annue sono prossime ai 990 mm, mediamente distribuite in 88 giorni, e presentano un picco primaverile ed estivo e minimo relativo invernale."}
{"id": "1688227", "revid": "2145227", "url": "https://it.wikipedia.org/wiki?curid=1688227", "title": "Maria Faustina Kowalska", "text": "Biografia.\nNacque in Polonia da Marianna e Stanislao Kowalski, terza di dieci figli, fu battezzata con il nome di Elena nella chiesa parrocchiale di San Casimiro. La famiglia era molto religiosa ed Elena fu educata cristianamente. La sua vocazione religiosa si manifest\u00f2 fin dall'et\u00e0 di sette anni. Pot\u00e9 frequentare una scuola solo per poco pi\u00f9 di tre anni. Ancora adolescente lasci\u00f2 la famiglia per lavorare come domestica ad Aleksandr\u00f3w e a \u0141\u00f3d\u017a, provvedendo cos\u00ec al proprio sostentamento e aiutando la famiglia.\nA 18 anni chiese ai genitori il permesso di entrare in convento, ma la famiglia necessitava del suo aiuto e quindi non acconsent\u00ec. Faustina cerc\u00f2 di ubbidire ai genitori e partecip\u00f2 alla vita mondana trascurando le ispirazioni interiori della grazia. Nel suo \"Diario\" racconta che un giorno, mentre era a un ballo insieme alla sorella, ebbe una visione di Ges\u00f9 flagellato che le disse: \u00abQuanto tempo ancora ti dovr\u00f2 sopportare? Fino a quando mi ingannerai?\u00bb. Subito dopo si decise per la vita religiosa.\nDopo essere stata respinta da molti conventi, finalmente, il 1\u00ba agosto 1925, fu ammessa nella Congregazione delle Suore della Beata Vergine Maria della Misericordia a Varsavia. Il 30 aprile del 1926 inizi\u00f2 il noviziato, ricevendo l'abito e il nome di \"Suor Maria Faustina\". Nella Congregazione visse tredici anni, soggiornando in diverse case, in particolare a Cracovia, P\u0142ock, e Vilnius. Ebbe due direttori spirituali: don Micha\u0142 Sopo\u0107ko, a Vilnius, e padre J\u00f3zef Andrasz S.I. a Cracovia. Svolse mansioni di cuoca, giardiniera e portinaia e osserv\u00f2 fedelmente la regola religiosa. Adott\u00f2 uno stile di vita severo e i digiuni indebolirono la sua salute, gi\u00e0 cagionevole. Si ammal\u00f2 di tubercolosi e dovette essere ricoverata due volte in un sanatorio vicino a Cracovia.\nDi carattere riservato, i devoti le attribuiscono un'intensa vita mistica: nel suo Diario scrive che Ges\u00f9 le attribuisce l'appellativo di \"Segretaria della Divina Misericordia\". Nel 1938 aggiunge di aver avuto un dialogo con Dio, in cui si lamenta del fatto che la sua congregazione non abbia nemmeno una santa, e riceve questa risposta:\" \"...Tu la sei\" (Diario 1650)\". La morte la colse \"nel giorno della sua crociata\", il 5 ottobre dello stesso anno a Cracovia, alle ore 22:45, all'et\u00e0 di 33 anni.\nLa Chiesa cattolica ritiene che abbia ricevuto in vita molte grazie straordinarie: le \"rivelazioni\", le \"visioni\", le\" stigmate nascoste\", la \"partecipazione alla passione del Signore\", il dono dell\"'ubiquit\u00e0\", il dono di \"leggere nelle anime\", il dono della \"profezia \" e il raro dono del \"fidanzamento e dello sposalizio mistico\"; il \"contatto vivo\" con Dio, con la Madonna, con gli angeli, con i santi e con le anime del purgatorio. Malgrado il dono di tante grazie straordinarie scriveva nel \"Diario\": \"N\u00e9 le grazie, n\u00e9 le rivelazioni, n\u00e9 le estasi, n\u00e9 alcun altro dono ad essa elargito la rendono perfetta, ma l'unione intima della mia anima con Dio. I doni sono soltanto un ornamento dell'anima, ma non ne costituiscono la sostanza n\u00e9 la perfezione. La mia santit\u00e0 e perfezione consiste in una stretta unione della mia volont\u00e0 con la volont\u00e0 di Dio\" (Diario p.\u00a0380).\nLa profezia dei \"\"Tre giorni di buio\".\nAd Anna Maria Taigi viene attribuita l'origine della profezia dei \"Tre giorni di buio\"\", ripresa in seguito da altri mistici, tra i quali la beata Elena Aiello. Anche santa Maria Faustina Kowalska ne parla, senza per\u00f2 fare riferimenti alla durata. Nel suo diario infatti ha scritto, riferendosi a Ges\u00f9:\nIl culto.\nTra il 1965 e il 1967 si svolse a Cracovia il processo informativo relativo alla vita e alle virt\u00f9: la causa fu promossa dall'allora vescovo ausiliare di Cracovia, Karol Wojty\u0142a. Nel 1968 inizi\u00f2 a Roma il processo di beatificazione, che si concluse nel dicembre del 1992. Fu beatificata da papa Giovanni Paolo II in piazza San Pietro, a Citt\u00e0 del Vaticano, il 18 aprile 1993, e proclamata santa il 30 aprile 2000. Il 18 maggio 2020 papa Francesco ha inserito la celebrazione della santa nel calendario romano generale con il grado di memoria facoltativa.\nLe sue reliquie si trovano nel \"Santuario della Divina Misericordia\" a Cracovia.\nIl miracolo per la beatificazione.\nPer la beatificazione di suor Faustina la Chiesa cattolica ha ritenuto miracolosa la guarigione di Maureen Digan di Roslindale, nel Massachusetts (Stati Uniti d'America) che, all'et\u00e0 di quindici anni, si ammal\u00f2 di linfoma. Tra il quindicesimo e il ventesimo anno di vita sub\u00ec cinquanta intervanti chirurgici. A diciannove anni sub\u00ec un intervento alla colonna vertebrale che la lasci\u00f2 per due anni paralizzata alle anche. A vent'anni sub\u00ec la prima amputazione. Si rec\u00f2 allora con la famiglia a Cracovia, e preg\u00f2 sulla tomba di suor Faustina, ottenendo un'imprevista e repentina guarigione il 28 marzo 1981.\nIl miracolo per la canonizzazione.\nPer la canonizzazione della beata Faustina Kowalska, la Chiesa cattolica ha ritenuto miracolosa la guarigione di padre Ronald Pytel, avvenuta nel 1995 a Baltimora. Padre Pytel, nato a Baltimora nel gennaio 1947, era diventato parroco della locale chiesa del Santo Rosario, che era anche santuario diocesano della Divina Misericordia: Nel 1995 gli venne diagnosticata una stenosi aortica, con calcificazione del ventricolo sinistro. Dal momento che ogni minimo sforzo gli provocava affanno, decise di farsi operare il 14 giugno dello stesso anno. L'intervento, consistente nella sostituzione della valvola aortica con una protesi meccanica, sembrava riuscito, ma un mese dopo sorsero complicazioni: comparve una sindrome post-pericardiotomica, con versamento pleuro-pericardico. A quarantotto anni gli fu vietato ogni sforzo, e gli venne consigliato di lasciare l'incarico, con una previsione, inoltre, di pochi anni di vita.\nPadre Pytel era stato fin da bambino devoto a suor Faustina Kowalska. Nella sua chiesa si celebrava, il 5 ottobre di ogni anno, nel giorno anniversario della morte di suor Faustina, una giornata di preghiera. Il 5 ottobre 1995, al momento delle preghiere per la guarigione, alcuni sacerdoti carismatici pregarono insieme a padre Pytel, tenendo sul suo capo una reliquia dell'allora beata Faustina. A un certo punto gli fecero baciare la reliquia e il parroco cadde a terra come paralizzato. Quando si rialz\u00f2 dopo qualche minuto, si dimostr\u00f2 completamente guarito. I medici che lo visitarono successivamente considerarono inspiegabile il recupero totale e improvviso dell'efficienza fisica.\nIl caso fu sottoposto alla Congregazione per le cause dei santi che, il 20 dicembre 1999, promulg\u00f2 il decreto sul miracolo, confermando che la guarigione rapida, completa e duratura, non era spiegabile per la scienza.\nLa Divina Misericordia.\nLa fama della sua santit\u00e0 crebbe insieme alla diffusione del culto alla Divina Misericordia e per le grazie ottenute tramite la sua intercessione. Il 22 febbraio 1931 suor Faustina scriveva nel suo \"Diario\": \u00abLa sera, stando nella mia cella, vidi il Signore Ges\u00f9 vestito di una veste bianca: una mano alzata per benedire, mentre l'altra toccava sul petto la veste, che ivi leggermente scostata lasciava uscire due grandi raggi, rosso l'uno e l'altro pallido. [...] Ges\u00f9 mi disse: \"Dipingi un'immagine secondo il modello che vedi, con sotto la scritta: Ges\u00f9 confido in Te! Desidero che quest'immagine venga venerata [...] nel mondo intero. Prometto che l'anima che venerer\u00e0 quest'immagine non perir\u00e0. [...] Voglio che l'immagine [...] venga solennemente benedetta nella prima domenica dopo Pasqua: questa domenica deve essere la Festa della Misericordia.\u00bb\nPapa San Giovanni Paolo II scrisse un'enciclica: \"Dives in Misericordia\", la seconda del suo pontificato (1980), interamente dedicata alla devozione appresa dall'umile suora polacca ed \u00e8 stato lui che l'ha proclamata santa, il 30 aprile 2000. In quell'occasione il Papa ha stabilito per la prima volta la Festa della Misericordia, da celebrarsi ogni anno nella prima domenica dopo Pasqua.\nLa Coroncina alla Divina Misericordia.\nIn una rivelazione privata nel 1935 Ges\u00f9 avrebbe chiesto a suor Faustina una particolare forma di preghiera detta \"Coroncina alla Divina Misericordia\". La misericordia di Dio, la grazia della conversione e del perdono dei peccati, soprattutto nell'ora della morte, sarebbero stati concessi all'anima che avesse recitato la coroncina della divina misericordia: \u00abLa mia misericordia avvolger\u00e0 in vita e specialmente nell'ora della morte le anime che reciteranno questa coroncina\u00bb."}
{"id": "1688229", "revid": "1534172", "url": "https://it.wikipedia.org/wiki?curid=1688229", "title": "Struttura stellare", "text": "Ogni stella ha una propria struttura interna che varia a seconda della massa e dell'et\u00e0; i modelli attualmente formulati sulla struttura stellare cercano di descrivere abbastanza dettagliatamente la struttura interna dell'astro servendosi della luminosit\u00e0 e del colore consentendo inoltre di predirne con una certa approssimazione l'evoluzione futura.\nElementi strutturali.\nL'interno di una stella di sequenza principale si trova in una condizione di equilibrio in cui le forze predominanti, la gravit\u00e0 (che ha un verso orientato in direzione del centro della stella) e l'energia termica della massa del plasma, con verso orientato in direzione della superficie, si controbilanciano perfettamente. Perch\u00e9 questa situazione di stabilit\u00e0 permanga, \u00e8 necessario che le temperature raggiunte nel nucleo raggiungano o superino i 107 K; la combinazione dell'elevata temperatura e di una pressione altrettanto elevata favoriscono le reazioni di fusione dei nuclei di idrogeno in nuclei elio, che sprigionano un'energia sufficientemente alta da contrastare il collasso cui la stella andrebbe naturalmente incontro. Tale energia \u00e8 emessa sotto forma di neutrini e fotoni gamma, che, interagendo col plasma circostante, contribuiscono a mantenere elevata la temperatura assieme all'energia termica del nucleo.\nL'interno di una stella stabile si trova in uno stadio di equilibrio sia idrostatico sia termico ed \u00e8 caratterizzato da un gradiente di temperatura che origina un flusso energetico in direzione dell'esterno. La struttura interna di una stella di sequenza principale dipende in primo luogo dalla sua massa, che \u00e8 all'origine della diversa disposizione delle strutture all'interno del corpo celeste.\nLa zona radiativa \u00e8 quella regione all'interno della stella in cui il trasferimento dell'energia per irraggiamento \u00e8 sufficientemente efficiente per mantenere il flusso energetico. In questa zona il plasma non subisce n\u00e9 perturbazioni n\u00e9 spostamenti di massa; se per\u00f2 il plasma inizia a dare manifestazioni di instabilit\u00e0 e compie movimenti di tipo convettivo, la regione assume le caratteristiche di zona convettiva. Quanto detto si verifica generalmente nelle zone della stella in cui sono localizzati flussi altamente energetici, come nello strato immediatamente superiore al nucleo o in aree con un'opacit\u00e0 superiore allo strato pi\u00f9 esterno.\nLa posizione della zona radiativa e di quella convettiva di una stella di sequenza principale dipende dalla sua classe spettrale e dalla massa. Nelle stelle con una massa diverse volte quella solare la zona convettiva \u00e8 posta in profondit\u00e0, adiacente al nucleo, mentre la zona radiativa \u00e8 posta subito al di sopra della zona convettiva. Nelle stelle meno massicce, come il Sole, le due zone sono invertite, ovvero la zona radiativa \u00e8 adiacente al nucleo. Le nane rosse con una massa inferiore a 0,4 masse solari presentano solamente una zona convettiva che previene l'accumulo di un nucleo di elio. In gran parte delle stelle la zona convettiva tende a variare nel corso del tempo man mano che la stella procede nella sua evoluzione e viene modificata la sua composizione interna.\nLa porzione visibile di una stella di sequenza principale \u00e8 detta fotosfera. In questo strato il plasma della stella diviene trasparente ai fotoni luminosi e permette la propagazione delle radiazioni nello spazio. Sulla fotosfera compaiono delle zone pi\u00f9 scure causate dall'attivit\u00e0 magnetica dell'astro: si tratta delle macchie stellari, che appaiono scure poich\u00e9 hanno una temperatura inferiore a quella del resto della fotosfera.\nAl di sopra della fotosfera si staglia l'atmosfera stellare. In una stella di sequenza principale, come il Sole, la parte pi\u00f9 bassa dell'atmosfera, detta cromosfera, \u00e8 una debole regione in cui hanno luogo vari fenomeni come le spicole o i flare, circondata da una zona di transizione, dall'ampiezza di 100\u00a0km, in cui la temperatura cresce enormemente. Al di sopra si trova la corona, un volume di plasma ad elevatissima temperatura (oltre il milione di kelvin) che si estende nello spazio per diversi milioni di km. L'esistenza della corona sembra dipendere da una zona convettiva negli strati superficiali della stella. A dispetto dell'altissima temperatura, la corona emette una quantit\u00e0 relativamente piccola di luce e risulta visibile solo durante un'eclissi solare.\nDalla corona si diparte un vento stellare costituito da plasma estremamente rarefatto, che si propaga fino a quando non interagisce col mezzo interstellare. Il vento solare, ad esempio, si estende fino all'eliopausa, formando una regione a forma di bolla nota come eliosfera.\nProduzione e trasporto dell'energia.\nL'energia termica proveniente dal nucleo \u00e8 trasportata negli strati superiori in differenti modi, principalmente per mezzo della convezione e dell'irraggiamento, ma anche per conduzione, come nelle nane bianche.\nLa convezione \u00e8 la modalit\u00e0 prevalente, in cui la temperatura \u00e8 abbastanza alta da permettere che una data quantit\u00e0 di gas continui a risalire all'interno della stella se sale in maniera piuttosto lenta secondo dei processi adiabatici. In tal caso, la colonna di gas pi\u00f9 calda tende a salire secondo il principio di Archimede e continua la sua ascesa finch\u00e9 si mantiene pi\u00f9 calda del gas circostante; quando per\u00f2 esaurisce la sua energia termica e si raffredda, la colonna di gas termina la sua ascesa ed inizia la discesa verso l'iniziale posizione del gas. Nelle zone con un basso gradiente termico ed un'opacit\u00e0 abbastanza bassa da consentire il passaggio delle radiazioni risulta invece favorito il trasporto tramite l'irraggiamento.\nNelle stelle di massa paragonabile al Sole (0,3\u20131,5 masse solari) la fusione dell'idrogeno avviene essenzialmente tramite la cosiddetta catena protone-protone, che stabilisce un gradiente di temperatura non troppo elevato; perci\u00f2 l'irraggiamento tende a prevalere nella parte pi\u00f9 interna della stella. La parte pi\u00f9 esterna \u00e8 invece decisamente pi\u00f9 fredda, tanto che l'idrogeno diviene neutro ed opaco alle radiazioni ultraviolette, permettendo la convezione. Riassumento, le stelle con una massa simile al Sole presentano la zona perinucleare radiativa e subito sopra uno strato convettivo.\nIl nucleo delle stelle massicce (con massa superiore a 1,5 masse solari) possiede una temperatura superiore ad 1,8 \u00d7 107 K, che fa procedere la fusione dell'idrogeno in elio anzich\u00e9 secondo la catena protone-protone secondo il ciclo del carbonio-azoto-ossigeno (ciclo CNO). In tale catena di reazioni la produzione di energia dipende dalla quindicesima potenza della temperatura, mentre nella catena protone-protone dipende dalla quarta potenza della temperatura. Poich\u00e9 il ciclo CNO \u00e8 altamente sensibile alle variazioni termiche, il gradiente di temperatura nella parte pi\u00f9 interna dell'astro \u00e8 abbastanza elevato da rendere il nucleo convettivo. Nella parte pi\u00f9 esterna il gradiente termico \u00e8 nettamente pi\u00f9 basso, ma \u00e8 ancora cos\u00ec elevato da mantenere completamente ionizzato l'idrogeno, che diviene trasparente alle radiazioni ultraviolette, rendendo la zona radiativa.\nLe stelle di sequenza principale meno massicce non presentano una zona radiativa, ma il trasporto energetico avviene solamente per convezione. Allo stesso modo le stelle giganti sono completamente convettive.\nEquazioni della struttura stellare.\nLo schema pi\u00f9 semplice utilizzato per descrivere la struttura stellare \u00e8 quello di una simmetria sferica quasi statica che considera la stella in uno stato di equilibrio. Proprie di tale modello sono quattro equazioni differenziali di primo grado: due rappresentano il modo in cui la materia e la pressione variano in base al raggio; le altre due mostrano in che modo temperatura e luminosit\u00e0 varino al variare del raggio.\nNella scrittura delle equazioni della struttura stellare (dando per assunta la simmetria sferica) si considerano la densit\u00e0 della materia formula_1, la temperatura formula_2, la pressione totale (quella della materia + quella della radiazione) formula_3, la luminosit\u00e0 formula_4 e la velocit\u00e0 di produzione dell'energia per unit\u00e0 di massa formula_5 in un guscio sferico di spessore formula_6 posto ad una distanza formula_7 dal centro della stella. Si assume inoltre che la stella si trovi in uno stato di equilibrio termodinamico (materia e fotoni si trovano alla medesima temperatura); sebbene non si tratti di un equilibrio statico, poich\u00e9 la temperatura tende a crescere man mano che si procede verso il centro della stella, tale approssimazione si rivela corretta poich\u00e9 il cammino libero medio formula_8 dei fotoni \u00e8 decisamente inferiore alla distanza alla quale la temperatura varierebbe considerevolmente, come nel caso formula_9.\nLa prima equazione \u00e8 una spiegazione dell\"'equilibrio idrostatico:\" la forza dovuta al gradiente di pressione, diretta verso l'esterno della stella, controbilancia in maniera perfetta la forza di gravit\u00e0, che \u00e8 orientata verso il centro della stella, secondo l'equazione:\ndove formula_11 \u00e8 ma massa cumulativa all'interno del guscio ad una distanza formula_7 e \"G\" \u00e8 la costante di gravitazione universale. La massa cumulativa cresce con il raggio in conformit\u00e0 all\"'equazione di continuit\u00e0 della massa:\"\nL'integrazione dell'equazione di continuit\u00e0 della massa a partire dal centro (formula_14) verso la superficie della stella (formula_15) d\u00e0 come risultato la massa complessiva della stella.\nConsiderando la quantit\u00e0 di energia che lascia gli strati della sfera si ottiene l\"'equazione dell'energia:\"\ndove formula_17 \u00e8 la luminosit\u00e0 liberata sotto forma di neutrini (che normalmente lasciano la stella senza interagire con la materia ordinaria) per unit\u00e0 di massa. Poich\u00e9 all'esterno del nucleo (dove avviene la produzione di energia tramite reazioni di fusione nucleare) non viene prodotta energia, la luminosit\u00e0 rimane costante.\nL'equazione di trasporto dell'energia ha forme diverse in relazione al modo in cui essa \u00e8 trasportata. Nel caso della conduzione (tipica delle nane bianche) l'equazione ha questa forma:\ndove formula_19 \u00e8 la conduttivit\u00e0 termica.\nSe il trasporto avviene per irraggiamento, l'equazione diviene:\ndove formula_21 \u00e8 l'opacit\u00e0 della materia e formula_22 la costante di Stefan-Boltzmann.\nNon esiste un'equazione specifica che descriva il trasporto energetico per convezione; un modo per supplire a tale mancanza \u00e8 dato dalla cosiddetta \"teoria della lunghezza di mescolanza\". Tale teoria considera il gas come se contenesse una discreta quantit\u00e0 di elementi che mantengono in maniera approssimativa la stessa temperatura, densit\u00e0 e pressione del gas circostante ma si spostano al suo interno secondo una lunghezza caratteristica, che prende il nome di \"lunghezza di mescolanza\". L'equazione valevole per un gas ideale monoatomico \u00e8:\ndove formula_24 \u00e8 il coefficiente di dilatazione adiabatica, vale a dire la quantit\u00e0 di calore specifico del gas sottoposto ad una determinata pressione (per un gas ideale allo stato di plasma formula_25).\nRicoprono una rilevanza non indifferente anche le equazioni di stato (ad esempio la legge dei gas perfetti, la pressione di radiazione ecc.), che combina la pressione ad altre variabili, come temperatura, densit\u00e0, composizione chimica e cos\u00ec via.\nLa soluzione di tali equazioni, combinate con una serie di condizioni al contorno, consente di descrivere il comportamento di una stella. Le tipiche condizioni al contorno stabiliscono i valori dei parametri osservabili in maniera appropriata alla superficie (formula_15) ed al centro (formula_14) della stella: formula_28 significa che la pressione superficiale \u00e8 uguale a zero; formula_29 significa che non vi \u00e8 massa nel centro della stella, come richiesto nel caso in cui la massa rimanga finite; formula_30 significa che la massa complessiva della stella \u00e8 la massa stellare; formula_31 significa che la temperatura alla superficie \u00e8 la temperatura effettiva della stella.\nSebbene al giorno d'oggi i modelli sull'evoluzione stellare descrivano le caratteristiche principali dei diagrammi colore-magnitudine, \u00e8 necessario fare passi avanti in modo da dissipare le incertezze collegate alla conoscenza dei fenomeni di trasporto energetico. La sfida pi\u00f9 difficoltosa permane comunque la trasposizione numerica dei fenomeni di turbolenza; alcuni gruppi di ricerca si occupano attualmente di sviluppare modelli semplificati delle turbolenze tramite calcoli computerizzati in tre dimensioni."}
{"id": "1688233", "revid": "1005847", "url": "https://it.wikipedia.org/wiki?curid=1688233", "title": "Enrico Arlotta", "text": "\u00c8 stato ministro delle finanze nel II governo Sonnino e ministro senza portafoglio, e successivamente ministro dei trasporti marittimi e ferroviari, nel governo Boselli.\nNel 1901 presiedette il comitato promotore per creazione della Federazione Italiana di Scherma\nBiografia.\nNato da un'agiata famiglia dell'alta borghesia napoletana, Enrico Arlotta si dedic\u00f2 dapprima alle attivit\u00e0 economiche, lavorando per la ditta commerciale \"Minasi e Arlotta\"; successivamente entr\u00f2 in politica, militando nelle file della Destra. Dapprima partecip\u00f2 alla vita politica dell'amministrazione comunale di Napoli, divenendo assessore ai Lavori Pubblici nell'amministrazione del sindaco Nicola Amore: in questa carica si dedic\u00f2, dopo l'epidemia di colera del 1884 che aveva investito la citt\u00e0, al risanamento dei quartieri malsani napoletani.\nDirettore generale del Banco di Napoli dal 1895 al 1897, riusc\u00ec ad attuare il riassestamento dell'istituto bancario. Infine, Arlotta si candid\u00f2 per le elezioni politiche del 1897, sempre nelle file della Destra, venendo eletto per il terzo collegio di Napoli, che rappresent\u00f2 successivamente fino al 1919, schierandosi tra i sostenitori di Francesco Crispi e, successivamente, di Sidney Sonnino. Alla Camera dei deputati il parlamentare italiano fu sempre incaricato di presentare i bilanci annuali della Marina militare, e, pur sostenendo il ministro della marina Giovanni Bettolo, riconobbe che la sua azione politica favoriva, contro l'interesse dell'erario, gli interessi di alcuni speculatori privati, come le acciaierie di Terni.\nGrazie alla sua relazione, menzionata nel preventivo di spesa per il bilancio della Marina del periodo 1903 - 1904, presentata alla Camera il 9 maggio 1903, il socialista Enrico Ferri, dalle colonne del quotidiano \"Avanti\", incominci\u00f2 una violenta campagna contro l'operato del ministro Bettolo, che condusse all'istituzione di una commissione di inchiesta parlamentare per valutare la politica del ministero. Arlotta per\u00f2 non volle votare la sfiducia contro il ministro, e anzi, difese vigorosamente Bettolo e appoggi\u00f2 la maggioranza giolittiana che, per soffocare lo scandalo, fece votare in tutta fretta, il 4 luglio 1906, un ordine del giorno per l'approvazione governativa alla politica navale, chiudendo definitivamente ogni discussione e accertamento delle responsabilit\u00e0.\nNel dicembre del 1909 Arlotta entr\u00f2 come ministro delle Finanze nel II governo Sonnino. Deciso interventista, allo scoppio della Prima guerra mondiale il politico italiano si pronunci\u00f2 a favore dell'entrata in guerra dell'Italia, sostenendo con il gruppo dei deputati liberali di Destra la necessit\u00e0 della neutralit\u00e0 al fine di migliorare le condizioni dell'esercito italiano. Nel dicembre 1914 Arlotta si schier\u00f2 a fianco del Governo Salandra, mentre nel maggio successivo fu membro della commissione per lo studio del disegno di legge che attribuiva al gabinetto ministeriale i pieni poteri. Nel giugno del 1916, caduto il governo Salandra, il politico napoletano fu nominato ministro dei Trasporti marittimi e ferroviari nel governo Boselli: in questa veste fu il responsabile dei rifornimenti di uomini e mezzi per le truppe italiane durante la decima battaglia dell'Isonzo e l'offensiva dell'Ortigara. Nello stesso periodo Arlotta fece parte della missione italiana, voluta da Ferdinando di Savoia, che si rec\u00f2 a Washington per chiedere agli Stati Uniti di allacciare rapporti di rifornimenti marittimi. Dimessosi in giugno per la parziale crisi del ministero, fu nominato ministro senza portafogli, tenendo tale dicastero fino alla definitiva caduta dell'esecutivo, nell'ottobre successivo. Il 10 dicembre Arlotta partecip\u00f2 alla riunione costitutiva del \"Fascio parlamentare di difesa nazionale\", che sosteneva la guerra ad oltranza. Nominato senatore il 16 ottobre 1919, in Senato si occup\u00f2 prevalentemente di problemi marittimi e ferroviari. Mor\u00ec infine a Napoli (nell'imponente palazzo di famiglia) il 14 novembre 1933, a 72 anni."}
{"id": "1688236", "revid": "1543377", "url": "https://it.wikipedia.org/wiki?curid=1688236", "title": "Sandro Tiberi", "text": "Carriera.\nCentrocampista dotato di grande temperamento e rendimento costante, cresce nella senza tuttavia esordirvi.\nDisputa tre anni in serie C con e per salire in Serie A con il Lanerossi Vicenza, dove disputa 4 stagioni imponendosi progressivamente come titolare.\nNel 1966 passa al , dove non riesce ad imporsi da titolare. Con i cagliaritani Tiberi ha anche una esperienza nel campionato nordamericano organizzato nel 1967 dalla United Soccer Association e riconosciuto dalla FIFA, in cui i sardi giocarono nelle vesti del Chicago Mustangs, ottenendo il terzo posto nella Western Division.\nTerminata l'esperienza con i sardi passa quindi all' dove disputa altri due campionati in massima serie, il secondo chiuso con la retrocessione. Scende quindi in Serie C per indossare la maglia del . Nel 1970 torna al Lanerossi Vicenza ma non scende mai in campo in incontri di campionato. Chiude la carriera nelle file dello in Serie D.\nIn carriera ha totalizzato complessivamente 126 presenze e 2 reti in Serie A.\nNel 1966 ha disputato un incontro con la Nazionale B contro i pari categoria del Belgio.\nDopo il ritiro.\nAppesi gli scarpini al chiodo, ha allenato il e poi le giovanili del . Del club felsineo \u00e8 stato anche il Responsabile del Settore Giovanile. Ha scoperto tra gli altri anche Andrea Stramaccioni, che ha smesso prematuramente di giocare per un infortunio al ginocchio. Adesso \u00e8 responsabile del settore giovanile dell'Ascoli Calcio."}
{"id": "1688238", "revid": "585241", "url": "https://it.wikipedia.org/wiki?curid=1688238", "title": "Ottava di Pasqua", "text": "LOttava di Pasqua, celebrata come solennit\u00e0 del Signore nel calendario liturgico della Chiesa cattolica, corrisponde ai primi otto giorni del tempo pasquale. \nQuesto tempo ha inizio con la domenica di Pasqua e termina con la successiva domenica in albis, tradizionalmente nota come \"domenica I post Pascha, in albis\", \"dominica quasi modo\" o \"dominica de Thomas\". \nLiturgia dell'Ottava pasquale.\nFondamento biblico.\nGi\u00e0 la Pasqua ebraica era seguita dalla settimana detta \"degli Azzimi\" ( ecc.), originariamente una festa indipendente che poi fu gradualmente unita in modo stretto alla celebrazione pasquale.\nL'apparizione pasquale di Cristo all'ottavo giorno dalla risurrezione () ha certamente contribuito alla formazione dell'Ottava di Pasqua.\nStoria.\nSeguendo l'uso ebraico, la Chiesa ha sempre considerato la settimana pasquale come un unico giorno di festa.\nLa celebrazione della Domenica di Pasqua (primo giorno dell'Ottava) inizi\u00f2 quando la veglia pasquale inizi\u00f2 a terminare pi\u00f9 presto, verso mezzanotte o poco dopo. L'antica veglia si concludeva invece poco prima dell'alba: fino al tempo di papa Siricio (384-399) a Roma non si celebrava altra eucaristia pasquale che quella che chiudeva la vigilia.\nSant'Agostino definisce la celebrazione dell'Ottava di Pasqua \"Ecclesiae consuetudo\" (\"consuetudine della Chiesa\").\nL\"'Itinerarium\" di Egeria precisa in quali giorni i fedeli di Gerusalemme si radunavano nelle diverse chiese in questi giorni.\nIn riferimento al battesimo amministrato nella veglia pasquale, il settenario pasquale era dedicato soprattutto alla catechesi mistagogica rivolta ai nuovi battezzati. Le catechesi di sant'Ambrogio ne sono una testimonianza.\nIl Sacramentario gelasiano (V secolo) testimonia una celebrazione eucaristica \"In dominico Paschae\" (\"nella domenica di Pasqua\"), della quale pone i formulari dopo quelli della messa della notte. Tale messa assunse forme sempre pi\u00f9 solenni e, , costitu\u00ec il vertice dell'anno liturgico.\nNel VII secolo, a Roma, si cantavano i vespri pasquali, caratterizzati da molteplici Alleluia. Le orazioni sono conservate nel Sacramentario gregoriano; esse vengono descritte in maniera particolareggiata nell\"'Ordo XXVII\" dell'VIII secolo.\nIl Sacramentario gelasiano attesta che l'Ottava di Pasqua terminava con il sabato. Fu all'epoca di san Gregorio Magno che si trasfer\u00ec la sua conclusione alla domenica, e il Sacramentario gregoriano intitola questa domenica: \"Dominica post albas\". La denominazione \"Dominica in albis\" \u00e8 posteriore.\nPrima della riforma liturgica del rito romano di papa Pio XII la Veglia Pasquale si celebrava nella mattinata di Sabato Santo, non nella notte. Fino all'edizione del 1962 il Messale Romano indicava le stazioni giornaliere delle celebrazioni.\nAttuale ordinamento.\nI criteri che orientano l'attuale ordinamento delle celebrazioni dell'Ottava di Pasqua si trovano nelle \"Norme generali per l'ordinamento dell'Anno liturgico e il calendario nn. 22-24:\"La riforma conserv\u00f2 questa ottava, nonostante il desiderio di recuperare l'unit\u00e0 della Cinquantina pasquale, proprio poich\u00e9 la sua storia ne rivela la natura di \"settimana mistagogica\": \"gli otto giorni sono uniti alla domenica di Pasqua e vengono celebrati come solennit\u00e0 del Signore\".\nL'Ottava: eucologia e organizzazione delle letture.\nI - Dominica Resurrectionis.\nIntroito: \"Resurrexi\".\nII - Feria secunda (infra octava Paschae).\nIntroito: \"Introduxi vos\".\nVengono presentati i testimoni della risurrezione (), e si descrive l'incontro del Risorto con le pie donne, cui \u00e8 affidato il compito di annunciare ai discepoli lo straordinario evento della risurrezione di Ges\u00f9 ().\nIII - Feria tertia (infra octava Paschae).\nIntroito: \"Acqua sapientiae\".\nMarted\u00ec: Pietro esorta tutti alla conversione e al battesimo nella fede in Cristo risorto (), e si narra l'apparizione di Ges\u00f9 alla Maddalena ().\nIV - Feria quarta (infra octava Paschae).\nIntroito:\"Venite benediciti\".\nMercoled\u00ec: Pietro guarisce lo storpio alla porta del tempio di Gerusalemme (), e Ges\u00f9 si fa riconoscere dai discepoli di Emmaus ().\nV - Feria quinta (infra octava Paschae).\nIntroito: \"Victricem manum tuam\".\nGioved\u00ec: Pietro parla dell'uccisione dell'autore della vita per sottolineare che Dio l'ha risuscitato dai morti (), e il Vangelo attesta che l'annuncio dei profeti si \u00e8 realizzato nella risurrezione di Cristo al terzo giorno ().\nVI - Feria sexta (infra octava Paschae).\nIntroito: \"Eduxit eos\".\nVenerd\u00ec: Pietro annuncia che solo in Ges\u00f9 c'\u00e8 salvezza (), e si narra l'apparizione di Ges\u00f9 risorto sulle rive del lago di Tiberiade ().\nVII - Sabbato (infra octava Paschae).\nIntroito: \"Eduxit Dominus\".\nSabato: di fronte alla violenza del sinedrio gli apostoli affermano il dovere dell'annuncio pasquale (), e Ges\u00f9 invia i suoi discepoli in tutto il mondo ().\nVIII - Dominica Secunda Paschae.\nIntroito: \"Quasi modo\".\nL'ultimo giorno dell'Ottava.\nL'espressione \"Ottava di Pasqua\" indica anche l'ultimo giorno dell'ottava. Questo viene chiamato in modi differenti secondo i periodi storici e secondo le varie tradizioni cristiane:"}
{"id": "1688239", "revid": "1345932", "url": "https://it.wikipedia.org/wiki?curid=1688239", "title": "Microgale brevicaudata", "text": "Il tenrec toporagno a coda corta (\"Microgale brevicaudata\") \u00e8 una specie di tenrec endemica del Madagascar, dove abita le zone ricoperte di foresta, sia secche che pluviali.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1688240", "revid": "571594", "url": "https://it.wikipedia.org/wiki?curid=1688240", "title": "Hocus Pocus", "text": "Hocus Pocus \u00e8 una delle pi\u00f9 celebri formule magiche. Pu\u00f2 riferirsi inoltre a:"}
{"id": "1688245", "revid": "103880637", "url": "https://it.wikipedia.org/wiki?curid=1688245", "title": "Stazione meteorologica di Chiari", "text": "La stazione meteorologica di Chiari \u00e8 la stazione meteorologica di riferimento relativa alla localit\u00e0 di Chiari.\nCoordinate geografiche.\nLa stazione meteo si trova nell'Italia nord-occidentale, in Lombardia, in provincia di Brescia, nel comune di Chiari, a 148 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,3\u00a0\u00b0C; quella del mese pi\u00f9 caldo, luglio, \u00e8 di +23,7\u00a0\u00b0C ."}
{"id": "1688257", "revid": "1543377", "url": "https://it.wikipedia.org/wiki?curid=1688257", "title": "Guglielmo da Vercelli", "text": "Biografia.\nGuglielmo, nato a Vercelli nel 1085 all'interno di una nobile famiglia, ancora giovane, fece un pellegrinaggio a Santiago di Compostela, pratica molto diffusa all'epoca: essendo ospitato da un fabbro, chiese a questi di fabbricare un arnese in ferro per il \"maceramento della carne\" da utilizzare durante il cammino che era di tale peso che riusciva a malapena a trascinare; la penitenza fu completata dal totale digiuno durante il pellegrinaggio.\nTornato in Italia, aveva intenzione di recarsi a Gerusalemme, e a tale scopo si trasfer\u00ec nell'Italia meridionale, ma fu malmenato da alcuni ladri. Il santo consider\u00f2 la disavventura un segno della volont\u00e0 di Dio di farlo restare nel Sud Italia per diffondere il messaggio di Cristo. Per questo motivo decise di non partire pi\u00f9 per Gerusalemme. Si ferm\u00f2 sulla catena montuosa che domina Avellino stabilendosi in una delle sue vette, in un luogo disabitato chiamato Partenio o Monte Virgiliano (1114). L\u00ec trascorse una vita da eremita per alcuni anni e costru\u00ec con l'aiuto di vicini una piccola casa. Fu poi raggiunto da alcuni discepoli, tra cui sacerdoti, che costruirono le celle e parteciparono alla costruzione di una chiesa dedicata alla Vergine nel 1124, e in seguito un monastero che fu chiamato da Guglielmo di Montevergine (o Monte Vergine). Da qui ebbe origine la Congregazione verginiana dell'Ordine di San Benedetto (unita nel 1879 a quella cassinese della primitiva osservanza).\nL'afflusso di fedeli fu per i sacerdoti l'occasione per esercitare il loro ministero, e la vita eremitica che Guglielmo ricercava risultava compromessa. Inoltre, i suoi confratelli mal tolleravano quello stile di vita troppo austero e pieno di privazioni. Cos\u00ec lasci\u00f2 Partenio nel 1128 e si stabil\u00ec nella pianura di Goleto, nel territorio di Sant'Angelo dei Lombardi, tra Campania e Basilicata, dove inizi\u00f2 una nuova esperienza monastica, un doppio monastero in cui la presenza delle donne era predominante.\nSuccessivamente fond\u00f2 molti altri monasteri della stessa regola, ma rimase pressoch\u00e9 stabilmente in Goleto a parte diversi viaggi in Puglia in pi\u00f9 occasioni.\nAlla fine \u00e8 morto al Goleto il 25 giugno 1142. Il suo corpo \u00e8 rimasto in Goleto fino al 2 settembre 1807, allorch\u00e9 fu trasferito a Montevergine per ordine del re di Napoli Gioacchino Murat. Alcune sue reliquie si conserverebbero anche in altre cattedrali (Benevento) e chiese italiane.\nLe fonti.\nLa fonte pi\u00f9 attendibile riguardo alle opere e alla vita di Guglielmo da Vercelli \u00e8 probabilmente la \"Legenda de vita et obitu sancti Guilielmi confessoris et heremitae\", risalente alla prima met\u00e0 del Duecento, quindi di poco posteriore. Altre fonti pi\u00f9 distanti nel tempo conterrebbero notizie corrotte oppure addirittura inventate, quindi non attendibili sebbene non necessariamente false.\nIl Miracolo del Lupo.\nSecondo la tradizione cattolica, ha compiuto una serie di miracoli, dei quali il pi\u00f9 noto \u00e8 stato in passato (1591) ed \u00e8 tuttora il \"Miracolo del Lupo\", ragion per cui il santo viene spesso rappresentato in compagnia di un lupo \"addomesticato\", persino nel monastero di Montevergine.. Un giorno un lupo avrebbe sbranato l'asinello del quale il santo si serviva per il traino e altre mansioni. Il santo si sarebbe allora rivolto al lupo e gli avrebbe intimato di prestarsi, da allora in poi, a tutte le mansioni alle quali l'asino si prestava. La feroce bestia sarebbe da allora divenuta mansueta e le genti che il santo incontrava sarebbero rimaste colpite dall'inusuale docilit\u00e0 dell'animale.\nAlla corte di re Ruggero II.\nTommaso Costo riporta che era giunta voce a re Ruggero II della fama del santo, e che il re desiderava conoscerlo, cosa che, secondo quanto riportato, avvenne a Salerno, dove il re risiedeva. Secondo le fonti della tradizione cattolica, ivi una meretrice, volendo mettere alla prova il santo, d'accordo col re cerc\u00f2 di entrare nel letto di Guglielmo da Vercelli, il quale, in risposta, pose dei tizzoni ardenti sul suo letto e vi si si coric\u00f2.\nAltre fonti aggiungono altri dettagli, secondo cui la meretrice si sarebbe chiamata Agnese e, in seguito si convert\u00ec, edificando un monastero presso Venosa, dove avrebbe condotto una vita monastica con altre donne, venendo chiamata \"Beata Agnese da Venosa\". L'agiografo Tommaso Costo, gi\u00e0 nel Cinquecento dichiar\u00f2 infondata la seconda parte della storia, in quanto nella \"Leggenda longobarda\" non se ne fa menzione. Laddove la \"Leggenda longobarda\", con molta probabilit\u00e0, \u00e8 la \"Legenda de vita et obitu sancti Guilielmi confessoris et heremitae\".\nL'opera del santo nella citt\u00e0 di Altamura.\nVi \u00e8 testimonianza della presenza di Guglielmo da Vercelli nella citt\u00e0 di Altamura. Secondo quanto riportato dall'altamurano Domenico Santoro nella sua \"Descrizione della citt\u00e0 di Altamura\" (1688), San Guglielmo da Vercelli avrebbe vissuto da eremita in una caverna di una dolina nei pressi della citt\u00e0 di Altamura, il cosiddetto Pulo. Lo stesso Domenico Santoro (1688) riporta che \"si vede nel lato settentrionale una Chiesa piccola concava nel sasso dedicata alla SS.ma Annunziazione di Maria, con due stanzette e una grotta: e nel fondo si vede l'orticello, forse quello che fu danneggiato dagli animali con due concavi sassi, forse per premere uva o rigettare piogge\". La chiesa di cui parla Domenico Santoro oggi non esiste pi\u00f9 sebbene siano visibili resti di \"adattamento di epoca medioevale\". Essendo l'opera del 1688, il Santoro non poteva avere conoscenza diretta della permanenza del santo all'interno del Pulo, pertanto riguardo a questo particolare potrebbe aver consultato altre fonti oggi andate perdute.\nSecondo quanto riportato da Tommaso Costo e ripreso tal quale da Domenico Santoro, un giorno Guglielmo da Vercelli si sarebbe recato dal Governatore di Altamura per lamentarsi di un danno subito al suo seminato. Il Governatore gli rispose che avrebbe punito i malfattori se li avesse portati al suo cospetto. Cos\u00ec il santo intim\u00f2 a delle bestie feroci colpevoli del misfatto di seguirlo per portarle dal Governatore, le quali bestie divennero di un'inusuale mansuetudine, tanto da seguirlo fino dal governatore. Quest'ultimo, stupito dalla docilit\u00e0 di quelle bestie e interpretando ci\u00f2 come opera del Signore, fece donazione di un lembo di terra sul quale poi sarebbero sorti una chiesa e un monastero denominati Santa Maria Della Mena, che sorgevano nell'area omonima della citt\u00e0 di Altamura (l'area Santa Maria della Mena o semplicemente la Mena, a pochi chilometri dal Pulo). Questo evento \u00e8 riportato dagli agiografi come un miracolo, sotto il nome di \"miracolo degli animali che guastarono i seminati di S. Guglielmo\". Tommaso Costo fa risalire la ragione del nome \"Santa Maria della Mena\" al gesto dell'aver \"menato\" quelle bestie davanti al Governatore. L'origine del toponimo potrebbe essere diversa da quanto riportato.\nIl culto.\nPapa Pio XII lo ha dichiarato patrono dell'Irpinia. Memoria liturgica il 25 giugno (dopo la riforma del 1969 non \u00e8 pi\u00f9 menzionato nel calendario universale della Chiesa cattolica: culto locale).\nDal Martirologio Romano: \"A Goleto presso Nusco in Campania, san Guglielmo, abate, che, pellegrino dalla citt\u00e0 di Vercelli, fattosi povero per amore di Cristo, fond\u00f2 su invito di san Giovanni da Matera il monastero di Montevergine, in cui accolse con s\u00e9 dei compagni che istru\u00ec nella sua profonda dottrina spirituale, e apr\u00ec molti altri monasteri sia di monaci sia di monache nelle regioni dell'Italia meridionale.\""}
{"id": "1688258", "revid": "767487", "url": "https://it.wikipedia.org/wiki?curid=1688258", "title": "Episodi di Saving Grace (prima stagione)", "text": "La prima stagione della serie televisiva Saving Grace \u00e8 stata trasmessa in prima visione assoluta negli Stati Uniti d'America dal canale via cavo TNT dal 23 luglio al 13 dicembre 2007.\nIn Italia, la stagione \u00e8 stata trasmessa in prima visione in chiaro da Italia 1 dal 27 marzo al 18 giugno 2008."}
{"id": "1688262", "revid": "1355461", "url": "https://it.wikipedia.org/wiki?curid=1688262", "title": "Impero d'Etiopia", "text": "L'Impero d'Etiopia (in amarico \u1218\u1295\u130d\u1225\u1270\u1361\u12a2\u1275\u12ee\u1335\u12eb, \"M\u00e4ng\u0259st\u00e4 Ityop'p'ya\"), noto anche come Abissinia, \u00e8 stato un impero africano fondato nel 1137, quando Mara Takla Haymanot, proclamando la continuit\u00e0 con l'antico regno di Axum, spodest\u00f2 l'ultimo discendente della regina Gudit e fond\u00f2 la dinastia Zagu\u00e8.\nGovernato quasi ininterrottamente dall'etnia \"Habesha\" (da cui il nome \"Abissinia\"), composta dai popoli del Tigr\u00e8 e Amhara, l'Impero Etiope riusc\u00ec a respingere gli eserciti arabi e turchi e ad avviare amichevoli relazioni con diversi paesi europei. L'Etiopia e la Liberia furono le uniche nazioni africane a evitare la colonizzazione iniziata nel 1882 con l'occupazione britannica dell'Egitto, a eccezione del breve periodo compreso tra il 1936 e il 1941, in cui l'Etiopia fu annessa all'Africa Orientale Italiana.\nDopo il crollo degli imperi coloniali intorno alla met\u00e0 del XX secolo, l'Etiopia rimase fino al 1974 uno dei tre soli Paesi al mondo governati da un imperatore.\nStoria.\nDinastia Zagu\u00e8.\nNel 1137 Mara Tecl\u00e8 Haiman\u00f2t, fond\u00f2 la dinastia Zagu\u00e8 di etnia agau e spos\u00f2 una figlia dell'ultimo re di Axum, Dil Na'od, per affermare la sua legittimit\u00e0 alla successione al trono etiope. La capitale era Adafa, non lontano dalla moderna Lalibela nelle montagne del Lasta. Gli Zagu\u00e8 ripristinarono come religione di Stato il cristianesimo, riprendendo cos\u00ec le tradizioni axumite.\nIl periodo di Zagu\u00e8 \u00e8 ancora avvolto nel mistero e anche il numero dei re di questa dinastia \u00e8 contestato. Alcune fonti danno i nomi di undici re che avrebbero governato per 354 anni, altre elencano soltanto cinque re che avrebbero regnato per 143 anni. Henze riferisce l'esistenza di almeno una lista che contiene 16 nomi.\nSecondo Buxton l'area sotto il dominio diretto dei re Zagu\u00e8 \"probabilmente abbracciava gli altipiani della moderna Eritrea e di tutta la provincia Tigrai, che si estendeva verso sud a U\u00e0g, Lasta e la (provincia di Uollo) e verso ovest, verso il Lago Tana (Beghemeder).\"\nAscesa della dinastia Salomonide.\nIl 10 agosto 1270 (data con cui la storiografia segna l'inizio dell'Impero d'Etiopia) la dinastia Zagu\u00e8 fu rovesciata dal principe Yekuno Amlak, di etnia amhara che sosteneva di discendere dai re axumiti e quindi dal re Salomone. Yekuno Amlak uccise l'ultimo re Zagu\u00e8 (noto come \"Za-Ilmaknun\", probabilmente Yetbarak.) presso la chiesa di San Qirqos a Gaynt, sulla riva nord del fiume Bashiloe, e trasfer\u00ec la sua corte a Tegulet come nuova capitale del nuovo regno (comprendente le attuali regioni di Amhara e Shewa). L'Imperatore fond\u00f2 quindi la dinastia Salomonide, abissina, che avrebbe regnato sull'Etiopia quasi ininterrottamente per circa sette secoli.\nAlla sua morte, avvenuta nel 1285, gli succedette il figlio Yagb\u00e9a-Syon, che sconfiggendo il sultanato di Adal si assicur\u00f2 il controllo delle rotte commerciali con l'Egitto, inaugurando un periodo di prosperit\u00e0 per il regno.\nNel 1328 l'impero si espande verso oriente: infatti, in risposta alle persecuzioni contro i cristiani copti perpetrate dal sultano mamelucco d'Egitto, l'imperatore Amda Seyon I conquista il sultanato di Fatajar e Ifat, distruggendo e saccheggiando la capitale di quest'ultimo. Nonostante tutto gi\u00e0 all'epoca l'impero soffriva di un eccessivo frazionamento (lo storico egiziano Maqrizi parla di ben 99 re che sfilarono alla corte di Tegulet).\nIl figlio di Amda Seyon, Saifa-Arad, sal\u00ec al trono nel 1344 e con lui l'impero acquis\u00ec un tale prestigio da diventare il protettore ufficiale del Patriarcato di Alessandria: quando nel 1352 il patriarca venne arrestato e imprigionato dai mamelucchi, egli comp\u00ec un ardito raid nella valle del Nilo, giustiziando o convertendo con la forza le carovane in transito.\nNei successivi due secoli l'impero continu\u00f2 a combattere con i vicini regni musulmani e in particolare con il sultano di Adal, con risultati altalenanti.\nContatti con i portoghesi.\nA partire dal XV secolo ebbero inizio i primi contatti tra gli imperatori etiopi e i regnanti europei, ma solo nel secolo successivo si stabilirono i primi accordi continuativi tra l'Impero d'Etiopia e il Regno del Portogallo. \nVerso la fine del XV secolo, l'esploratore portoghese P\u00earo da Covilh\u00e3 giunse in Etiopia mentre era in missione per consegnare una lettera al Prete Gianni, il sovrano di un leggendario regno cristiano dell'estremo oriente (un mito molto diffuso nell'Europa medioevale). Covilh\u00e3 fu accolto alla corte del negus e ritenne di aver raggiunto il proprio obiettivo. Il negus ricevette quindi la lettera indirizzata al Prete Giovanni e a sua volta invi\u00f2 una missiva al re del Portogallo, chiedendogli sostegno nello scontro con i musulmani. Nel 1520 una flotta portoghese entr\u00f2 nel Mar Rosso, rimanendovi circa 6 anni. Uno dei membri di questa ambasciata era Francisco \u00c1lvares, che scrisse un importante resoconto sull'Etiopia dell'epoca.\nGuerra con il sultanato di Adal.\nI portoghesi aiutarono l'imperatore Davide II e il suo successore Claudio a contrastare l'invasione araba.\nFra il 1528 e il 1540 l'imam di Harrar, Ahmad ibn Ibrihim al-Ghazi (Ahmed Gragn), occup\u00f2 il sultanato di Adal (una delle regioni musulmane dell'impero etiope) e da l\u00ec invase l'Etiopia, alla testa di un'orda di guerrieri somali arrivati al suo fianco dopo la proclamazione del jih\u0101d. \nI portoghesi inviarono una flotta in aiuto al negus. In un primo momento, i moschettieri portoghesi sembrarono poter decidere le sorti della guerra in favore dell'Etiopia. Tuttavia, nell'agosto del 1542, subirono una pesante sconfitta a Wofla. \nNel 21 febbraio 1543 i musulmani furono a loro volta fortemente sconfitti dal figlio di Dawit II, l'imperatore Atsnaf Sagad I, con l'aiuto di un contingente portoghese nella battaglia di Wayna Daga, in cui perse la vita lo stesso Ahmad. Una volta sconfitti i musulmani, i portoghesi chiesero che il negus di Etiopia si sottomettesse ufficialmente alla Chiesa latina, ma il sovrano etiope si rifiut\u00f2.\nTuttavia la pace dur\u00f2 poco: nei successivi 16 anni il sovrano etiope affronter\u00e0 un periodo di guerra continua prima con gli Oromo provenienti da sud e successivamente con i sultanati dell'est, desiderosi di vendicare la morte di Ahmed Gragn. Il 23 marzo del 1559, l'imperatore \u00e8 sconfitto presso Fatajar e decapitato: la sua testa venne prima portata ad Harrar e presentata alla vedova di Gragn, quindi esposta per tre anni in cima a una colonna.\nRapporto con i gesuiti.\nIn seguito ai contatti fra l'Etiopia e i portoghesi, i gesuiti entrarono nel paese nel 1557, stabilendosi a Fremona. Inizialmente non vennero visti di buon occhio dalle autorit\u00e0 etiopi, ma nel XVII secolo, il gesuita Pedro P\u00e1ez riusc\u00ec a conquistare la fiducia della corte e dell'imperatore, che concesse ai gesuiti di rimanere nel paese. In questo periodo i Gesuiti fecero costruire chiese ma anche ponti e altre opere di pubblica utilit\u00e0. La loro diplomazia e la loro perseveranza convinsero l'imperatore Malak Sagad III ad onorare la promessa fatta dai suoi predecessori ai soldati portoghesi giunti in soccorso contro gli eserciti musulmani, pi\u00f9 di 50 anni prima: far aderire l'Etiopia al rito romano, accettando la supremazia del papa.\nNel 1621 il sovrano etiope proclam\u00f2 ad Axum, alla presenza dei suoi grandi feudatari, l'adesione del paese alla Chiesa cattolica: a quel punto il successore di P\u00e1ez, Alfonso Mendez, capo dei gesuiti e patriarca latino di Etiopia, acceler\u00f2 i tempi e senza alcun compromesso pretese l'immediato ri-battesimo dei cristiani etiopi, la ri-consacrazione delle chiese, l'abbandono della liturgia Ge'ez in favore della messa in latino (che nessuno per\u00f2 poteva capire) e la fine del culto dei santi etiopi (i cui resti sarebbero stati a volte buttati fuori dei santuari senza troppe cerimonie). Per chiunque si ribellava la punizione era l'amputazione della lingua o di un arto.\nNel 1632 il malcontento popolare sfoci\u00f2 in una vera e propria guerra civile, che si concluse con la sconfitta dell forze imperiali e l'abdicazione dell'imperatore in favore di suo figlio F\u0101siladas. Il nuovo sovrano ristabil\u00ec la religione cristiana ortodossa etiope e nel 1633 espulse definitivamente i gesuiti; successivamente fond\u00f2 nel nord-ovest la citt\u00e0 di Gondar e ne fece la nuova capitale del regno, spezzando cos\u00ec la tradizione secolare della famiglia imperiale di spostarsi periodicamente di provincia in provincia (strategia ideale per garantire una pronta difesa dell'impero e per controllare l'operato dei propri feudatari).\nEra dei Principi.\nTra la met\u00e0 del XVIII secolo e il 1855, l'Etiopia visse un periodo di isolamento denominato \"Zemene Mesafint\" o \"Era dei Principi\", durante il quale il Paese, suddiviso in molteplici feudi indipendenti tra loro, fu interessato da guerre per la supremazia tra i potenti ras locali; i numerosi imperatori che si succedettero, tutti di etnia oromo, avevano un potere limitato e dominavano solo la zona intorno alla capitale Gondar. Il secolo fu caratterizzato da un ristagno nello sviluppo sociale e culturale dell'impero, che fu attraversato da conflitti religiosi sia all'interno della Chiesa ortodossa etiope sia tra la Chiesa stessa e i musulmani.\nL'arrivo del colonialismo inglese e italiano nel Mar Rosso.\nL'Era dei Principi termin\u00f2 nel 1855, con la presa del potere dell'imperatore Teodoro II, che, dopo aver accorpato i numerosi feudi in cui era suddiviso l'Impero centralizzando in tal modo il potere, inizi\u00f2 l'opera di modernizzazione dell'Etiopia. Tuttavia, nel 1868, in seguito alla detenzione di alcuni missionari e rappresentanti del governo britannico, la Gran Bretagna lanci\u00f2 una vittoriosa spedizione punitiva in Etiopia, al cui termine l'Imperatore si suicid\u00f2.\nIl successore di Teodoro II, Tecl\u00e8 Ghiorgh\u00ecs II, fu sconfitto nel 1871 dal deggiasmac Cassa, che l'anno seguente fu proclamato imperatore col nome di Giovanni IV. Durante il suo regno, l'apertura del canale di Suez diede avvio alla colonizzazione dell'Africa da parte dei Paesi europei.\nNel 1870 la compagnia italiana Rubattino firm\u00f2 un Contratto di acquisto della Baia di Assab, in Eritrea, con il sultano locale. \nNel 1882 lo Stato italiano acquist\u00f2 dalla Rubattino la baia di Assab, che costitu\u00ec la base per le successive conquiste coloniali nelle regioni costiere dell'Eritrea. Iniziava cos\u00ec la penetrazione coloniale italiana nell'area e i primi scontri con l'Impero d'Etiopia, fino alla conquista dell'Eritrea nel 1888.\nIl regno di Menelik II e la guerra con il Regno d'Italia.\nMenelik II, gi\u00e0 sovrano della regione di Scio\u00e0, divenne imperatore d'Etiopia nel 1889 succedendo all'imperatore Giovanni IV al posto di ras Mangasci\u00e0 Giovanni grazie all'appoggio italiano. Menelik II, che fu imperatore fino alla morte nel 1913, riport\u00f2 al potere la dinastia Salomonide che si esaurir\u00e0 con l'ultimo imperatore Hail\u00e9 Selassi\u00e9.\nA partire dagli anni 1880, Menelik II incorpor\u00f2 al regno di Scio\u00e0, i territori occidentali degli Oromo, il Tigr\u00e8 e l'Amara (Sidama, Gurage, Wolayta e Dizi). \nTra le truppe imperiali figurava la milizia Oromo Shewan di Ras Gobena. Molti dei territori annessi non avevano mai fatto parte prima del dominio etiope, che arrivava cos\u00ec ad estendersi fino ai confini attuali. Ben presto delegazioni diplomatiche delle potenze europee (Gran Bretagna e Francia) arrivarono nella capitale etiope per negoziare trattati di buon vicinato con la nuova potenza confinante.\nDurante la conquista dei territori Oromo, l'esercito imperiale etiope si macchi\u00f2 di atrocit\u00e0 di massa contro la popolazione, incluse mutilazioni, massacri e presa di schiavi su larga scala. Alcune stime riportano fino a un milione di morti durante la campagna militare.\nAl termine della conquista italiana dell'Eritrea, nel 1889 il governo italiano e il nuovo imperatore Menelik II stipularono il trattato di Uccialli, che prevedeva anche il riconoscimento da parte di Menelik II delle acquisizioni italiane in Eritrea. Tuttavia, le clausole del trattato (scritto in italiano e in amarico), riguardanti il vincolo del governo etiope di servirsi della diplomazia italiana per intrattenere rapporti con le altre nazioni europee, furono redatte in due versioni non esattamente corrispondenti tra le due lingue. Menelik II pretese quindi una revisione del trattato prima dei tempi stabiliti, ma il governo italiano rifiut\u00f2, ritenendo di aver assunto un protettorato in Etiopia.\nLa controversia diede avvio nel 1895 alla guerra d'Abissinia, che si concluse l'anno seguente con la battaglia di Adua, in cui l'Italia fu pesantemente sconfitta. Fu quindi firmato nella nuova capitale etiope il trattato di Addis Abeba, che disciplin\u00f2 i confini dell'Eritrea e costrinse l'Italia a riconoscere la sovranit\u00e0 dell'Etiopia. Il confine lungo la linea Mareb-Belesa-Muna rimase inalterato, i prigionieri italiani furono restituiti in cambio del pagamento delle spese per il loro sostentamento e furono avviate nuove trattative commerciali.\nNegli anni seguenti Menelik II prosegu\u00ec nell'opera di modernizzazione del Paese e la politica di espansionismo; mor\u00ec nel 1913, dopo aver conquistato tutte le regioni del sud e dell'est dell'Impero.\nIas\u00f9 V, Zaudit\u00f9 e Hail\u00e9 Selassi\u00e9.\nDopo tre anni di reggenza da parte del nipote Ias\u00f9 V, deposto nel corso di una rivolta, nel 1916 divenne imperatrice Zaudit\u00f9, figlia di Menelik II. Zaudit\u00f9 dovette condividere il potere, in maniera conflitturale, con il cugino ed erede designato ras Tafar\u00ec Maconn\u00e8n, in qualit\u00e0 di \"enderassi\u00e9\" (ossia reggente e vicario imperiale). Tafar\u00ec prosegu\u00ec nell'opera di modernizzazione del Paese, ottenendo nel 1923 ottenne l'ingresso dell'Etiopia nella Societ\u00e0 delle Nazioni. Dopo l'improvvisa morte di Zaudit\u00f9, nel 1930 fu incoronato imperatore col nome di Hail\u00e9 Selassi\u00e9.\nLa conquista italiana.\nIn seguito ai fatti dell'incidente di Ual Ual, il 3 ottobre 1935 il Regno d'Italia attacc\u00f2 l'Etiopia senza dichiarazione di guerra. L'aggressione fu condannata dalla Societ\u00e0 delle Nazioni, che impose sanzioni economiche all'Italia fascista. \nGli italiani riuscirono a sconfiggere la resistenza degli etiopi, utilizzando in alcuni casi anche armi chimiche quali l'iprite, ed a spingersi fino alla capitale Addis Abeba, nella quale entrarono il 5 maggio 1936. La guerra d'Etiopia fu dichiarata conclusa il 9 maggio 1936 da Mussolini, pochi giorni dopo la partenza volontaria di Hail\u00e9 Selassi\u00e9 per l'esilio in Gran Bretagna. In tale occasione, re Vittorio Emanuele III assunse il titolo di Imperatore d'Etiopia e il Paese fu integrato nella nuova colonia dell'Africa Orientale Italiana insieme a Eritrea e Somalia.. Inizi\u00f2 un periodo di riorganizzazione del territorio, ammodernamento della capitale e la fondazione di citt\u00e0 e borghi agricoli ad opera di vari enti regionali e nazionali. Tra le citt\u00e0 di fondazione che ebbero esito concreto si ricordino le tre citt\u00e0 di Bari d'Etiopia ad opera dell'Ente Puglia d'Etiopia e le due citt\u00e0 'gemelle di Olett\u00e0 e Biscioft\u00f9 ad opera dell'O.N.C. i cui progetti furono redatti dall'Architetto Saverio Dioguardi.\nIl periodo coloniale italiano.\nL'Etiopia fu cos\u00ec annessa all'Africa Orientale Italiana. L'occupazione relativamente breve, 5 anni, e le difficolt\u00e0 di pacificazione della zona, non permisero il completamento dei progetti che puntavano a far diventare la zona \"il fiore all'occhiello dell'Impero Italiano\": nelle campagne prosegu\u00ec infatti la resistenza dei guerriglieri etiopi \"arbegnuoc\" guidata da numerosi ras, nonostante le dure azioni repressive di risposta delle forze italiane.\nIn seguito ad un attentato al Maresciallo Graziani, nel 1937 venne compiuta una rappresaglia sulla popolazione civile che cost\u00f2 agli etiopi molti morti; le stime degli storici variano da \"pi\u00f9 di 5.000\", a \"fino a 10.000\" per gli storici inglesi, \"quasi 30.000\" per gli storici etiopi. Gli accertamenti delle autorit\u00e0 coloniali italiane riportarono il computo dei morti etiopici a pi\u00f9 di 300.\nL'Etiopia fu, insieme all'Eritrea, la colonia italiana maggiormente interessata dalla costruzione di nuove strade, infrastrutture, ponti e urbanizzazione; il governo italiano pianific\u00f2 una serie di lavori pubblici in tutto il Paese, tra cui il piano regolatore di Addis Abeba del 1938.\nLe leggi del Regno d'Italia furono applicate in tutto l'Impero per quanto riguarda la schiavit\u00f9, che fu abolita. Questo processo richiese misure transitorie dato l'alto numero di schiavi presenti, stimati in 9 milioni, ma le amministrazioni locali furono efficienti, e si possono ricordare De Bono in Tigr\u00e9 o Tomellini in Agar\u00f2. Normalmente, gli schiavi liberati ritornarono dai loro ex-padroni i quali tuttavia non ebbero pi\u00f9 la propriet\u00e0 dell'individuo, il diritto alle punizioni corporali e dovettero erogare un salario minimo in cambio del lavoro svolto.\nIl ritorno di Hail\u00e9 Selassi\u00e9.\nIn seguito all'ingresso dell'Italia nella seconda guerra mondiale nel 1940, l'anno seguente le forze britanniche insieme agli \"arbegnuoc\" riuscirono a riconquistare il paese e a reinsediare il deposto Negus Haile Selassie il 5 maggio 1941, esattamente cinque anni dopo la sua deposizione. \nHail\u00e9 Selassi\u00e9 torn\u00f2 alla guida dell'Impero, seppur per alcuni anni limitato nei poteri in base al trattato anglo-etiope del 1942. Una guerriglia italiana perdur\u00f2 tuttavia fino al 1943.\nNel 1950 l'Eritrea divenne una regione autonoma federata dell'Etiopia per decisione del Consiglio di sicurezza delle Nazioni Unite, ma nel 1962 fu annessa unilateralmente dall'Imperatore, scatenando l'inizio di una trentennale guerra per l'indipendenza.\nHail\u00e9 Selassi\u00e9 prosegu\u00ec l'opera di modernizzazione del Paese sopprimendo il potere dell'aristocrazia terriera, riformando l'esercito e promulgando la prima Costituzione nel 1955. Simbolo anticolonialista, il negus divenne icona e \"messia\" della corrente politico-religiosa nota come Rastafarianesimo.\nLa capitale etiope Addis Abeba divenne nel 1963 la sede dell'Organizzazione dell'unit\u00e0 africana. \nCi\u00f2nonostante l'Etiopia non riusc\u00ec a uscire dall'organizzazione di stampo feudale e il potere rimase sempre fortemente accentrato nelle mani dell'Imperatore, che sub\u00ec un primo tentativo di colpo di Stato nel 1960.\nLa situazione nel Paese peggior\u00f2 in seguito alla carestia e alla crisi energetica mondiale del 1973; il Negus, ormai ottantenne, neg\u00f2 l'esistenza della carestia che stava decimando le regioni di Wollo e del Tigr\u00e9 rifiutandosi di intervenire. \nI primi scioperi si verificarono l'anno seguente e Hail\u00e9 Selassi\u00e9 tent\u00f2 di sedare le rivolte sostituendo il Primo ministro, arrestando vari funzionari corrotti e promettendo una nuova Costituzione.\nPer l'esercito, gi\u00e0 da anni in agitazione, fu il pretesto per agire: nel 1974 mise in atto un colpo di Stato che rovesci\u00f2 la monarchia, incarcerando l'Imperatore e proclamando la nascita del Derg. Inizialmente la giunta militare offr\u00ec il titolo di Re al figlio di Hail\u00e8 Selassi\u00e8, ma, dopo un suo duro comunicato radio diffuso dall'Inghilterra (dove era in esilio) contro i generali etiopi, essa venne ritirata.\nI membri della famiglia imperiale che si trovavano in Etiopia vennero sistematicamente incarcerati, per essere rilasciati tutti solo nel 1989; nell'aprile dello stesso anno al principe ereditario Asfaw Wossen venne conferito il titolo di \"Imperatore d'Etiopia\", dai membri della comunit\u00e0 etiope a Londra.\nLa fine dell'Impero.\nIl 12 settembre del 1974 un colpo di Stato compiuto da un gruppo di ufficiali dell'esercito etiope segn\u00f2 l'inizio della guerra civile. Il Derg detronizz\u00f2 Hail\u00e9 Selassi\u00e9 e lo rinchiuse nel palazzo di Menelik II; inizialmente incoron\u00f2 al suo posto il figlio Amh\u00e0 Selassi\u00e9, ma il 12 marzo del 1975 proclam\u00f2 la fine del regime imperiale e la nascita di uno Stato comunista. Hail\u00e9 Selassi\u00e9 mor\u00ec il 27 agosto di quell'anno, probabilmente soffocato con un cuscino.\nNel 1977, nella lotta interna tra le diverse fazioni del Derg, prevalse quella pi\u00f9 radicale guidata dal maggiore Menghistu Hail\u00e8 Mari\u00e0m, che instaur\u00f2 per alcuni anni il cosiddetto regime del Terrore Rosso. Nel 1987 il paese prese il nome di Repubblica Popolare Democratica d'Etiopia e la dittatura fu sostituita dal regime monopartitico del Partito dei Lavoratori d'Etiopia. Con la fine del comunismo in Europa orientale in seguito alle rivoluzioni del 1989, il \"Negus Rosso\" perse l'appoggio dell'URSS e nel 1991 fugg\u00ec in Zimbabwe, travolto dal Fronte Democratico Rivoluzionario del Popolo Etiope, che assunse il potere nella nuova Repubblica Federale Democratica d'Etiopia.\nNel 1991 il regime del Derg venne abbattuto dai ribelli dell'EPRDF che proclamarono la nascita della repubblica e Amha Selassie fond\u00f2 il Moa Anbessa Party per promuovere la restaurazione della monarchia in Etiopia e quindi il suo ritorno in patria; tuttavia, nonostante i suoi sforzi, nella Costituzione del 1995 venne riconfermata l'abolizione dell'istituto monarchico.\nNel 1992 furono rinvenuti, sepolti sotto una latrina del palazzo di Menelik II, i resti di Hail\u00e9 Selassi\u00e9, che furono recuperati e nel 2000 traslati solennemente nella cattedrale della Santissima Trinit\u00e0 di Addis Abeba, nella cui cripta si trovavano gi\u00e0 le spoglie di Amh\u00e0 Selassi\u00e9."}
{"id": "1688267", "revid": "1121152", "url": "https://it.wikipedia.org/wiki?curid=1688267", "title": "Franz Camille Overbeck", "text": "Pubblic\u00f2 poco in vita e fu un outsider tra i suoi colleghi a causa delle sue posizioni critiche sulla teologia. \u00c8 noto soprattutto per essere stato amico di Friedrich Nietzsche, con il quale ebbe un fitto scambio di corrispondenza.\nFu anche destinatario di uno dei biglietti della follia di Nietzsche.\nBiografia.\nFamiglia e studi.\nOverbeck era il figlio del commerciante anglo-tedesco Franz Heinrich Hermann Overbeck, e della di lui moglie, Jeanne Camille Cerclet, francese nata a San Pietroburgo. La sua educazione fu di stampo umanista ed europeo e trascorse infanzia e giovinezza tra San Pietroburgo, Parigi (dal 1846 al 1848) e Dresda, a partire dal 1850. A causa delle sue diverse origini, Overbeck padroneggiava correntemente le lingue europee pi\u00f9 parlate.\nA partire dal 1856 studi\u00f2 teologia protestante a Lipsia, a Gottinga, a Berlino e a Jena. Fin dall'inizio prese una posizione di aperta critica nei confronti della teologia ufficiale anche di fronte ai suoi professori, seguendo la linea dei lavori di Baur sulle origini del cristianesimo. Nel 1859 divenne dottore in filosofia e nel 1864 fu accettato il suo lavoro d'abilitazione in teologia, su Ippolito di Roma.\nInsegnamento universitario.\nSubito dopo la laurea cominci\u00f2 ad insegnare a Jena come professore straordinario (\"Privatdozent\").\nNel 1870 divenne professore degli studi sul Nuovo Testamento e di storia del cristianesimo antico a Basilea. Fino al 1875 divise l'abitazione con il collega Nietzsche, con il quale strinse un'amicizia duratura e proficua.\nNel 1876, Overbeck spos\u00f2 Ida Rothpletz e fu nominato rettore dell'Universit\u00e0 di Basilea.\nPensiero ed opere.\n\"Sul carattere cristiano della nostra teologia\".\nNel 1873, pubblic\u00f2 la sua opera pi\u00f9 importante, \"\u00dcber die Christlichkeit unserer heutigen Theologie\" (\"Sul carattere cristiano della nostra teologia\"), dove afferma che il Cristianesimo come si svilupp\u00f2 nella storia, a partire dai Padri della Chiesa, che ne furono i fondatori, non avrebbe avuto niente a che vedere con la predicazione di Ges\u00f9 Cristo, e che sarebbe potuto anche essere differente. L'autentico \"cristianesimo originario\" (\"Urchristentum\") si troverebbe in opposizione a tutte le idee della storia, della cultura o della scienza, e di conseguenza tutta la teologia \"cristiana\" diventerebbe impossibile e impensabile.\nOverbeck nel suo libro criticava aspramente sia la teologia conservatrice con finalit\u00e0 apologetiche, considerata un dogmatismo che poggia sull'annuncio di un credo da professare ciecamente, sia la teologia liberale, che affermava la possibilit\u00e0 di conciliare fede e conoscenza. Entrambe le posizioni, secondo Overbeck, avrebbero tradito l'essenza del cristianesimo, che per sua \"natura\" escluderebbe ogni idea sul sapere.\nL'occasione per la scrittura del volume, si ebbe con la pubblicazione nel 1872 dell'opera \"Der alte und neue Glaube\" (\"L'antica e nuova fede\") di David Friedrich Strauss, celebre autore di una controversa \"Vita di Ges\u00f9\" che aveva fatto scandalo ai suoi tempi, e nel 1873 dell'opera \"\u00dcber das Verh\u00e4ltnis des deutschen Staates zur Theologie, Kirche und Religion\" (\"Sulla relazione dello stato tedesco con la teologia, la Chiesa e la religione\"): i due libri rappresentarono per Overbeck il tentativo di edificare una religione cristiana \"moderna\" con l'aiuto della teologia, mentre egli riteneva questo impossibile e non fattibile.\nNella prefazione della seconda edizione del 1903 rinnov\u00f2 le medesime critiche contro \"Das Wesen des Christentums\" (\"L'essenza del Cristianesimo\"), le lezioni di Adolf von Harnack, il pi\u00f9 celebre teologo del momento, pubblicate l'anno precedente. Secondo Overbeck infatti il libro \"testimoniava pi\u00f9 profondamente il carattere inessenziale del cristianesimo, piuttosto che la sua essenza\".\nCon la pubblicazione del libro, Overbeck si rese conto di aver perso ogni possibilit\u00e0 di ottenere una cattedra in Germania e rest\u00f2 pertanto a Basilea. Durante i decenni successivi continu\u00f2 ad insegnare ai suoi studenti sempre il medesimo corso introduttivo, ma non parlava mai delle sue tesi provocatorie durante le lezioni e \n\"Cristianesimo e cultura\".\nPrivatamente si occup\u00f2 di redigere numerose note in vista di un \"Kirchenlexikon\" (\"Dizionario ecclesiastico\"), che consistevano in osservazioni e riflessioni e in un'indicizzazione commentata dei libri, soprattutto legati ad avvenimenti teologici, ma anche politici, culturali, filosofici o personali. Il suo scopo, il solo che considerasse possibile per una teologia scientifica, era quello di edificare una storia profana della Chiesa, sebbene ritenesse che una tale impresa non potesse servire a spiegare o a far comprendere il Cristianesimo, ma al contrario dovesse risultare in una sua distruzione. Secondo Overbeck era questo il dramma essenziale con il quale ogni teologo doveva confrontarsi e che egli voleva mettere in luce, ossia l'impossibilit\u00e0 di una teologia cristiana.\nUn suo allievo, Carl Albrecht Bernoulli, pubblic\u00f2 postuma una selezione di queste note nel 1919, con il titolo di \"Christentum und Kultur\" (\"Cristianesimo e civilt\u00e0), e l'apparizione di quest'opera rilanci\u00f2 l'influenza di Overbeck: che il teologo Karl Barth riscrisse il suo commentario all'Epistola ai Romani, che era apparso nel 1918, e inaugur\u00f2 la \"teologia dialettica\". Nel 1920 tenne una conferenza dal titolo \"Unerledigte Anfragen an die heutige Theologie\", nella quale analizzava il pensiero di Overbeck e spiegava la sua decisiva importanza e cercava di superare la sfida che esso rappresentava per ogni teologia attuale e futura. che alla lettura dell'opera si dovette l'abbandono della teologia per la filosofia da parte di Martin Heidegger.\nAmicizia con Friedrich Nietzsche.\nIl libro \"Sul carattere cristiano della nostra teologia\" venne pubblicato nello stesso periodo di quello di Friedrich Nietzsche \"Unzeitgem\u00e4sse Betrachtungen\" (\"Considerazioni inattuali\"), anch'esso diretto contro David Friedrich Strauss. L'opera di Overbeck suscit\u00f2 minori reazioni di quella del suo collega, sebbene entrambe fossero allo stesso modo \"inattuali\" e i due fossero d'accordo ciascuno con le tesi fondamentali dell'altro.\nGrazie a questa amicizia Overbeck aveva potuto conoscere il filologo Erwin Rohde e, sebbene in seguito questi fosse entrato in conflitto con Nietzsche, Overbeck fu padrino del figlio.\nL'amicizia personale con Nietzsche prosegu\u00ec anche dopo il ritiro di quest'ultimo dall'Universit\u00e0 di Basilea nel 1879 e fino al suo crollo psico-fisico nel 1888-89 , e in questi anni vi fu un fitto scambio di corrispondenza. All'inizio del gennaio del 1889 Nietzsche invi\u00f2 da Torino una lettera a Jacob Burckhardt che lo fece preoccupare e consultarsi con Overbeck, che aveva anch'egli ricevuto una lettera priva di senso: part\u00ec dunque per Torino il giorno stesso per prendersi cura sia di Nietzsche che dei suoi manoscritti. Ancora poco prima della sua morte nel 1900 Nietzsche manifest\u00f2 le sue simpatie per Overbeck.\nDopo la morte dell'amico, Overbeck disapprov\u00f2 l'eroicizzazione e la trasfigurazione che cominciavano ad elaborarsi sulla sua figura: nelle sue lettere e nelle osservazioni fatte privatamente cerc\u00f2 di opporsi alle leggende che si andavano formando e alla manipolazione del pensiero dell'amico che ritenne stesse operando la sorella, Elisabeth F\u00f6rster-Nietzsche. Nonostante la vecchiaia e la salute malferma pubblic\u00f2 anche una denuncia di queste manipolazioni e rifiut\u00f2 di cedere alla sorella le lettere che aveva ricevuto da Nietzsche.\nOpere.\nL'opera complessiva di Franz Camille Overbeck \u00e8 stata pubblicata in una serie di volumi dal titolo \"Franz Overbeck: Werke und Nachla\u00df\" a partire dal 1994 e per opera dell'editore Metzler di Stoccarda, ISBN 3-476-01210-7"}
{"id": "1688270", "revid": "1935652", "url": "https://it.wikipedia.org/wiki?curid=1688270", "title": "Tarcisio Pillolla", "text": "Biografia.\nNasce a Pimentel, nell'arcidiocesi di Cagliari, l'11 luglio 1930.\nIl 4 luglio 1954 \u00e8 ordinato presbitero, nel santuario di Nostra Signora di Bonaria, dall'arcivescovo Paolo Botto.\nMinistero episcopale.\nNominato vescovo titolare di Cartenna, ausiliare di Cagliari, il 3 maggio 1986, riceve l'ordinazione episcopale l'8 giugno dello stesso anno dal cardinale Giovanni Canestri, coconsacranti l'arcivescovo Giuseppe Bonfiglioli, all'epoca emerito di Cagliari, e l'arcivescovo Pier Giuliano Tiddia, allora da un anno a Oristano, dopo dieci anni da ausiliare di Cagliari.\nViene trasferito ad Iglesias il 3 luglio 1999, come successore di mons. Arrigo Miglio (traslato alla cattedra di Ivrea); fa il suo ingresso solenne ad Iglesias domenica 5 settembre 1999. Fonda il settimanale diocesano Sulcis Iglesiente Oggi. Divenuto emerito l'8 marzo 2007 per raggiunti limiti d'et\u00e0, gli succede mons. Giovanni Paolo Zedda.\nMuore a Cagliari il 16 giugno 2021 all'et\u00e0 di 90 anni.\nGenealogia episcopale.\nLa genealogia episcopale \u00e8:"}
{"id": "1688271", "revid": "149485", "url": "https://it.wikipedia.org/wiki?curid=1688271", "title": "Jonathan Thomas (scultore)", "text": "Biografia.\nOriginario del Canada, ottenne un baccellierato (\"bachelor degree\") in matematica nel 1968 presso la McMaster University in Ontario; successivamente, tra il 1969 e il 1970 perfezion\u00f2 gli studi con la laurea in storia dell'arte.\nLe prime opere degli anni '80 mostrano un'influenza della Pop Art e richiamano in qualche modo alla memoria le accumulazioni di Arman. La sua ricerca artistica si orient\u00f2 poi, negli anni Novanta, prevalentemente sul legno, sulle resine polimeriche e sull'acciaio; le sue sculture, astratte, si ispirano ai totem propri della tradizione artistica dell'Africa e dell'Oceania.&lt;br&gt;\nL'ultima serie da lui realizzata si intitol\u00f2 \"Language Robes\". Si tratta di tele drappeggiate su supporti metallici e dipinte in toni terrosi, con inserti di legno, corde e lane a ricordare un'antica ma indecifrabile scrittura.\nTra le sue mostre pi\u00f9 importanti si ricordano quelle presso la Betty Parsons Gallery di New York; la Marianne Friedman Gallery di Toronto; l'Hillwood Art Museum di Long Island; la Roy Boyd Gallery di Chicago.\nApertamente omosessuale, fu legato sentimentale al celebre drammaturgo Edward Albee. Mor\u00ec nel 2005 dopo due anni di sofferenze per un cancro alla vescica."}
{"id": "1688272", "revid": "22475", "url": "https://it.wikipedia.org/wiki?curid=1688272", "title": "Microgale cowani", "text": "Il tenrec toporagno di Cowan (\"Microgale cowani\") \u00e8 una specie di tenrec endemica del Madagascar, dove abita le zone ricoperte di foresta montana, spingendosi nelle piantagioni e nelle zone disboscate, dove trova pi\u00f9 facilmente le larve e gli insetti di cui si nutre.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1688273", "revid": "30610", "url": "https://it.wikipedia.org/wiki?curid=1688273", "title": "Foresta temperata", "text": "La foresta temperata \u00e8 un particolare bioma che si osserva nelle regioni della Terra caratterizzate da clima temperato, mediamente umido e senza grosse variazioni stagionali di temperatura. Le originarie foreste sono quasi del tutto scomparse in Europa, vittime del disboscamento da parte dell'uomo; sopravvivono in parte nel nord degli Stati Uniti e nel Canada meridionale, dove si mescolano alla foresta di conifere, il paesaggio prevalente a latitudini pi\u00f9 fredde, come quelle di Canada, Scandinavia, Asia settentrionale.\nGeografia.\nClima.\nIl clima \u00e8 di tipo oceanico, suboceanico o sub-continentale. Esso \u00e8 caratterizzato da precipitazioni moderate, che oscillano intorno ai 1 000 millimetri annui, senza forti concentrazioni stagionali delle precipitazioni. Gli inverni sono generalmente miti, con temperature minime giornaliere che possono scendere sotto lo zero ma generalmente per periodi mai troppo prolungati. La temperatura media \u00e8 compresa tra i 10\u00b0 e i 18\u00b0. Nella classificazione dei climi di K\u00f6ppen sono raggruppati nelle categorie \"Cfa\", \"Cfb\" e \"Cfc\".\nAmbiente.\nFlora.\nLa vegetazione tipica \u00e8 formata da piante ad alto fusto, generalmente \"decidue\" o caducifoglie: ad un periodo di intensa attivit\u00e0 biologica vegetale, con abbondante produzione di biomassa, della durata di circa sei mesi, segue un periodo all'incirca altrettanto lungo in cui si ha riposo vegetativo.\nPur variando in misura significativa da zona a zona secondo le differenti caratteristiche climatiche, topografiche e pedologiche, si possono trovare quasi sempre specie arboree a latifoglie quali querce, betulle, faggi e aceri.\nAl contrario delle conifere, le piante latifoglie non producono effetti di acidificazione del terreno in cui crescono; il suolo che si sviluppa \u00e8 pertanto piuttosto ricco e permette lo sviluppo di un rigoglioso sottobosco.\nFauna.\nLa vita animale \u00e8 abbondante: tra gli animali pi\u00f9 caratteristicamente associati alla foresta temperata si annoverano lupi, volpi, linci, orsi, cervi, cinghiali, caprioli e roditori, come topi e scoiattoli, tra i mammiferi; tra gli uccelli vi sono rapaci diurni, notturni e passeriformi. La foresta temperata ospita anche una buona variet\u00e0 di insetti. Nelle zone di confine compaiono anche specie pi\u00f9 tipiche di altri biomi."}
{"id": "1688275", "revid": "399", "url": "https://it.wikipedia.org/wiki?curid=1688275", "title": "Casalbarbato", "text": ""}
{"id": "1688277", "revid": "767487", "url": "https://it.wikipedia.org/wiki?curid=1688277", "title": "Baldassarre Armato", "text": ""}
{"id": "1688282", "revid": "1516566", "url": "https://it.wikipedia.org/wiki?curid=1688282", "title": "Arenzano", "text": "Arenzano (\"Rens\u00e9n\" in ligure, \"Ins\u00ebn\" nella variante locale) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nTerritorio.\nIl territorio arenzanese \u00e8 situato sulla costa della Riviera ligure di ponente, all'interno di un'insenatura chiusa dal capo San Martino, ad ovest di Genova.\nLa maggior parte del territorio comunale, interamente compreso nel Parco naturale regionale del Beigua, \u00e8 per i 2/3 di tipo montuoso con un'estensione territoriale che partendo dalla costa si dirama verso il crinale del massiccio del monte Beigua oltre i 1.000 m di altitudine; la massima altitudine dei 1.183 m s.l.m. \u00e8 raggiunta dalla vetta del monte Reixa che, assieme alle vette del monte Rama (1.148 m) e del monte Argentea (1.082 m), fanno parte del territorio montuoso tra Arenzano e Cogoleto.\nLa morfologia del territorio \u00e8 particolare, poich\u00e9 alcuni tratti montani si affacciano direttamente sul tratto costiero, arrivando alla minima distanza tra mare e dorsale appenninica ligure di 5,7\u00a0km.\nI principali corsi d'acqua sono il torrente Lerone, confine naturale tra le amministrazioni comunali di Arenzano e Cogoleto, e i torrenti Cantarena e Lissolo.\nStoria.\nSecondo le fonti storiche il primo insediamento abitativo fu legato ad un primitivo stanziamento dell'Impero romano nei primi secoli dopo Cristo. Proprio l'antico toponimo del comune, \"Arentianis\", risalirebbe a una propriet\u00e0 o possedimento della famiglia dei Liguri Arentii.\nCos\u00ec come i centri e i borghi vicini segu\u00ec in epoca alto medievale, e quindi nel Medioevo, le vicissitudini storiche della vicina Genova. Nell'et\u00e0 medievale sub\u00ec invasioni barbariche e nel X secolo fu occupato dai pirati saraceni che ne fecero un fortificato presidio.\nCompreso nella Marca Obertenga, riprese vigore con la cacciata dei saraceni. Documenti e riferimenti del XII secolo attestano le antiche e principali attivit\u00e0 del borgo di Arenzano: la cantieristica navale e la vita marinara che portarono gli abitanti nelle colonie genovesi della Corsica, del Mar Nero e dell'Oriente.\nTerritorialmente rientr\u00f2 ben presto nei possedimenti della Repubblica di Genova ed in particolare della vicina Voltri alla quale Arenzano fu inglobata nella sua podesteria e nel successivo capitaneato. Sempre nel Medioevo riferimenti storici attestano la divisione del borgo, a seconda dei periodi, in due nuclei abitativi: Arenzano sottana e Arenzano soprana; quest'ultima potrebbe trattarsi dell'odierna frazione di Terralba, celebre per la notevole presenza di giacimenti di tufo.\nNel corso dei secoli, soprattutto nel XVII secolo, sub\u00ec le incursioni dei pirati tanto da costringere la comunit\u00e0 locale a procedere a una fortificazione del borgo. Cos\u00ec come la repubblica genovese anche il borgo marinaro di Arenzano sub\u00ec tra il 1746 e il 1747 le conseguenze della guerra di successione austriaca; a questo periodo storico le cronache locali ricordano le gesta del concittadino corsaro Capitan Romeo che, alleato dei Genovesi e dei Franco-Spagnoli, diede un modesto contributo nella guerra marittima contro gli Anglo-Austro-Piemontesi.\nCon l'avvento della dominazione napoleonica - che caus\u00f2 la caduta della Repubblica di Genova - il territorio di Arenzano rientr\u00f2 dal 2 dicembre 1797 nel dipartimento della Cerusa, con capoluogo Voltri, all'interno della Repubblica Ligure; dal 28 aprile 1798 divenne il capoluogo del II cantone della giurisdizione della Cerusa e dal 1803 centro principale del IV cantone della Cerusa nella giurisdizione del Centro. Soppressa la repubblica e annessa al Primo Impero francese, dal 13 giugno 1805 al 1814 il territorio di Arenzano fu inserito nel dipartimento di Genova sotto la giurisdizione del circondario di Genova.\nCon la caduta di Napoleone Bonaparte il territorio fu inglobato nel Regno di Sardegna - cos\u00ec come stabil\u00ec il congresso di Vienna - e successivamente nel Regno d'Italia dal 1861. Dal 1859 al 1926 Arenzano fu compresa nel XIII\u00b0 mandamento di Voltri del circondario di Genova dell'allora Provincia di Genova.\nSul finire del XIX secolo, dopo una prima flessione dello sviluppo economico, quest'ultimo ebbe una sostanziale ripresa con un nuovo avvio dell'attivit\u00e0 cantieristica, cartaria e di altre industrie. Le dure condizioni della vita contadina e le restrizioni dei proprietari terrieri provocarono per\u00f2 da un lato il sempre pi\u00f9 crescente fenomeno dell'emigrazione verso il ponente della Liguria, soprattutto nella zona agricola della piana di Albenga, nelle grandi e vicine industrie di Genova o ancora nelle Americhe. Fu in questo contesto di crisi che si aliment\u00f2 e sfoci\u00f2 la rivolta popolare nei primi anni del XX secolo contro un possibile sfruttamento esterno delle risorse idriche.\nDopo la seconda guerra mondiale la sempre maggiore flessione dell'attivit\u00e0 cantieristica navale porter\u00e0 inevitabilmente alla nascita dello sviluppo turistico, con la conversione del litorale da sede di cantieri navali all'attivit\u00e0 balneare estiva e l'apertura di nuove strutture ricettive vacanziere.\nDal 1973 al 31 dicembre 2008 \u00e8 stata la sede amministrativa della Comunit\u00e0 montana Argentea.\nSimboli.\nLo stemma comunale di Arenzano \u00e8 rappresentato con la raffigurazione nel centro di una palma e sullo sfondo il mare. I simboli sono sormontati da una croce rossa in campo d'argento richiamante il vessillo di San Giorgio della Repubblica di Genova. Nel cartiglio sottostante lo stemma viene riportata la dicitura in lingua latina (\"Qui staremo ottimamente\"). \nMonumenti e luoghi d'interesse.\nAree naturali.\nArenzano \u00e8 collegata al contiguo comune di Cogoleto con un'unica passeggiata dotata di pista ciclabile e realizzata sul vecchio tracciato a mare della ferrovia Genova-Ventimiglia. Il lungomare \u00e8 intitolato al cantautore genovese Fabrizio De Andr\u00e9 ed \u00e8 stato inaugurato il 15 aprile 2006.\nNell'entroterra arenzanese si trova una localit\u00e0 rinomata per i suoi percorsi torrentistici ed alpinistici, denominata \"C\u00fc du Mundu\"(dal dialetto genovese, \"culo del mondo\", per la localizzazione remota e l'accesso impervio).\nAd un miglio e mezzo a ponente del porto di Arenzano, su un fondale di 74 metri, si trova il relitto della superpetroliera \"Haven\" di 250.000 tonnellate di portata, affondata il 14 aprile 1991 ed oggetto di numerose escursioni subacquee.\nNel territorio comunale di Arenzano \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito \u00e8 collocato tra i fondali della citt\u00e0 metropolitana di Genova e della Provincia di Savona - condiviso tra i comuni di Arenzano, Cogoleto e Varazze - dove \u00e8 segnalato un particolare habitat formato da praterie di \"posidonia oceanica\". Tra le specie animali sono presenti i pesci: \"Centrolabrus melanocercus\", \"Hippocampus ranulosus\", \"Nerophis maculatus\", \"Nerophis ophidion\", \"Symphodus cinereus\", \"Symphodus doderleini\", \"Symphodus tinca\", \"Syngnathus acus\" e \"Syngnathus typhle\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Arenzano sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl 28 aprile 2005 il Comune di Arenzano ha conseguito la certificazione del proprio sistema di gestione ambientale conformemente alla norma ISO 14001.\nIstituzioni, enti e associazioni.\nL'ente comunale di Arenzano dal 2003 ha dato inizio al progetto \"C.C.R. - Consiglio comunale dei ragazzi\" che consiste nella creazione di un organo comunale formato da soli ragazzi che esprimono le loro idee e le propongono al consiglio comunale per migliorare il paese, e per renderlo a \"misura di ragazzo\". Il progetto ha riscosso molto successo, e il primo Consiglio comunale dei ragazzi ha ottenuto diversi risultati positivi nell'arco dei due anni di lavoro.\nDal 1987 \u00e8 attiva presso il piano nobile di villa Maddalena l'Accademia Musicale Teresiana con l'intento di organizzare corsi legati all'attivit\u00e0 didattica musicale. Ad Arenzano ebbe sede il gruppo di ricerche clipeologiche ed ufologiche fondato da Luciano Boccone, il quale si occup\u00f2, tra gli altri, anche del noto caso di Fortunato Zanfretta, a cui \u00e8 ispirato il film a scopo benefico \"InvaX\u00f6n - Alieni in Liguria\".\nCultura.\nTeatro.\nDal 1993 ha sede nella villa Maddalena il Teatro Piccolo Il Sipario Strappato, fondato dall'arenzanese Lazzaro Calcagno regista, autore e attore professionista, membro con nomina regionale dell'Assemblea del Teatro Nazionale di Genova dal 2010 al 2015. Il teatro produce spettacoli anche con risonanza internazionale portando le proprie produzioni in Russia, in Germania, nella Repubblica Ceca, in Svizzera, in Inghilterra, in Canada e in Ungheria. Gestisce una stagione teatrale ospitando i nomi pi\u00f9 importanti del teatro in Italia. Tiene corsi di recitazione per bambini, ragazzi e adulti, con una attenzione particolare all'inclusione sociale. Questo gli ha fatto avere nel 2009 un invito dall'Unicef in Ungheria per presentare i suoi metodi didattici per combattere il disagio giovanile e l'Universit\u00e0 di Genova a presentare lezioni nell'Aula Magna per la Facolt\u00e0 di Giurisprudenza.\nOltre a una qualificata stagione teatrale presenta anche un'importante rassegna di cabaret \"la Risata Strappata Summer\" che ospita i pi\u00f9 importanti nomi della comicit\u00e0 italiana. Il Teatro Il Sipario Strappato, teatro di produzione, viene considerato uno dei pi\u00f9 importanti teatri in Italia. Dal 2018 il teatro, pur mantenendo la sede in via Terralba 79 b, ha trasferito la propria stagione teatrale nel vecchio Casone di Terralba in via Marconi 165, che ha cambiato nome diventando il Teatro di Arenzano Il Sipario Strappato.\nMusica.\nLa prima e storica banda musicale \"Giuseppe Verdi\" di Arenzano fu fondata nei primi anni del Novecento. Sciolta nel secondo dopoguerra, solamente anni pi\u00f9 tardi venne costituito un nuovo gruppo folkloristico - la \"Sciuscia e scioppa\" (dal genovese \"soffia e scoppia\") - che partecip\u00f2 quale rappresentante del folklore ligure al carnevale di Antibes nel 1962.\nNuovamente e per difficolt\u00e0 economiche l'unica realt\u00e0 musicale della cittadina si dissolse tra gli anni sessanta e settanta e per vedere la nascita di un nuovo complesso bandistico si dovette attendere il 1994 quando alcuni ex suonatori, e su spinta della stessa amministrazione arenzanese, daranno vita alla Banda Musicale \"Citt\u00e0 di Arenzano\" che nel 2005 assunse il definitivo nome di Banda Musicale \"Antonio Parodi\" - Citt\u00e0 di Arenzano in memoria del suo primo presidente.\nDal 2000 il complesso bandistico partecipa al Festival internazionale delle Bande Musicali (International Music Festival) e dal 2011 l'associazione \u00e8 stata riconosciuta quale \"gruppo di musica popolare e amatoriale di interesse nazionale\". La sede sociale \u00e8 ubicata presso la casetta vicina alla serra monumentale, all'interno del parco comunale di Villa Negrotto Cambiaso.\nCucina.\nTipica di Arenzano \u00e8 la focaccia arenzanese, che altro non \u00e8 che la famosa focaccia genovese cotta con lo stracchino in superficie.\nEventi.\nIl comune di Arenzano organizza un considerevole numero di eventi e feste che ogni anno vengono ufficiate. L'evento pi\u00f9 rinomato \u00e8 quello della \"Marcia Internazionale MARE&amp;MONTI\", che attira marciatori da tutto il mondo. In questa occasione vengono organizzate parate, incontri interculturali e feste di piazza. La marcia include solitamente tre o quattro percorsi che si snodano prima per le vie cittadine e poi per i molteplici sentieri sui monti.\nOgni estate vengono poi organizzati nella villa Figoli degli stage di danza con la partecipazione di importanti esponenti del mondo del balletto nazionale e internazionale. Vengono organizzati anche molti concerti in collaborazione con l'Accademia Musicale Teresiana di Arenzano, la banda cittadina di Arenzano e altre scuole di canto e musica.\nSi svolgono importanti celebrazioni in occasione delle feste patronali dei santi Nazario e Celso il 28 luglio. Le strade vengono invase da bancarelle di tutti i generi e sfilate processuali si snodano per le vie del paese, e la sera fuochi artificiali illuminano il paese a giorno. Inoltre con la costruzione della nuova area pedonale d'estate si svolgono diverse feste delle associazioni culturali locali.\nOgni anno viene anche organizzata una \"Via Crucis\" per le strade cittadine e che termina nella chiesa parrocchiale dei Santi Nazario e Celso.\nOgni anno migliaia di pellegrini sono richiamati presso il santuario del Bambino Ges\u00f9 di Praga dei Padri Carmelitani Scalzi. L'afflusso di fedeli \u00e8 costante in tutto l'anno ma tocca il suo apice alla prima domenica di settembre quando si celebra la grande solennit\u00e0 di Ges\u00f9 Bambino. Il culmine delle celebrazioni \u00e8 da porre proprio nel primo week end del mese di settembre quando Ges\u00f9 Bambino scende in mezzo ai fedeli per essere da tutti onorato.\nGeografia antropica.\nIl territorio comunale, vasto per 24,3\u00a0km2, comprende, oltre al capoluogo, l'unica frazione di Terralba e le localit\u00e0 di Bicocca, Cantarena, Case Soprane, Gazzo e Terrarossa. Confina a nord con Sassello, in provincia di Savona, a sud \u00e8 bagnato dal mar Ligure, ad ovest con Cogoleto e ad est con Genova nella delegazione di Voltri.\nEconomia.\nL'economia arenzanese si basa principalmente sul turismo. Sono molti infatti turisti italiani e non, che durante il periodo estivo invadono i lidi del paese. Sono presenti inoltre molte strutture ricettive come l'antico Grand Hotel del 1915, situato a pochi passi dal parco comunale di villa Negrotto Cambiaso e dal lido. Importante anche il porticciolo turistico.\nArenzano oltre a godere di un flusso turistico abbastanza considerevole possiede anche un centro industriale-terziario situato nella zona di Campo, tra Arenzano e il limitrofo comune di Cogoleto.\nStoricamente celebre \u00e8 stato il caso della fabbrica Luigi Stoppani, azienda chimica tra Arenzano e Cogoleto che produceva sali di cromo, di grande impatto ambientale ed ora in via di dismissione. La citt\u00e0 nel passato ha potuto anche vantare un'importante industria cartiera situata nella valle del torrente Cantarena, che tutt'oggi si occupa del riciclo del materiale cartaceo.\nInfrastrutture e trasporti.\nStrade.\nLa zona costiera di Arenzano \u00e8 attraversata dalla strada statale 1 Via Aurelia la quale permette il collegamento stradale con Genova, ad est, e con Cogoleto ad ovest. Il comune \u00e8 inoltre attraversato dall'autostrada A10 con la presenza di un proprio svincolo autostradale, posto al confine occidentale del comune.\nFerrovie.\nLa stazione di Arenzano \u00e8 la fermata ferroviaria pi\u00f9 vicina sulla linea Genova-Ventimiglia.\nMobilit\u00e0 urbana.\nDal quartiere genovese di Voltri un servizio di trasporto pubblico locale gestito dall'AMT garantisce quotidiani collegamenti bus tra il capoluogo genovese, Arenzano, Cogoleto e Varazze (SV).\nAmministrazione.\nGemellaggi.\nArenzano \u00e8 gemellata con:\nSport.\nJu-Jitsu.\nPraticato da molti anni presso l'A.S.D. California Club ha ottenuto risultati nazionali ed internazionali nel Brazilian Jujitsu, Ne-Waza, Grappling, Fighting System e Jujitsu tradizionale, attualmente tesserata presso il CSEN (Centro Sportivo Educativo Nazionale) riconosciuto dal C.O.N.I..\nSubacquea.\nL'8 giugno del 2008 \u00e8 stata inaugurata la prima palestra subacquea, ad oggi l'unica in Italia, lungo il litorale arenzanese a 15 metri di profondit\u00e0 e per un'area complessiva di 1.200 metri quadrati.\nVoluta e finanziata dalla Regione Liguria, con la collaborazione della Regione Toscana, della Regione Sardegna e del Ministero dello sviluppo economico, \u00e8 una palestra composta da elementi in cemento armato utili per l'esercitazione dei subacquei (centro immersioni).\nSubbuteo.\nNel 1974 fu disputato ad Arenzano il primo campionato italiano di Calcio da Tavolo al quale presero parte due giocatori per ogni regione d'Italia, qualificati tramite apposite selezioni regionali. A vincere fu proprio un giocatore arenzanese.\nCiclismo.\nLe squadre ciclistiche arenzanesi sono tre:\nPer tre volte Arenzano \u00e8 stata sede di arrivo di tappa del Giro d'Italia: la prima nel 1925, in partenza da Torino con la vittoria di Costante Girardengo; nel 1975 nella 15\u00aa tappa Il Ciocco - Arenzano vinta da Franco Bitossi; l'ultima nel 2009, da Torino, vinta dal britannico Mark Cavendish.\nNell'ottobre 2006 ha avuto luogo il 1\u00ba Gp di Arenzano: un circuito passante per il centro da ripetere 35 volte, che si \u00e8 concluso con la vittoria di Mirko Celestino davanti a Davide Rebellin. Il 10 luglio 2015 \u00e8 stata sede di partenza della tappa Arenzano - Loano di 90\u00a0km del Giro d'Italia femminile professionistico.\nArenzano si trova lungo il percorso della \"classicissima di primavera\" Milano-Sanremo.\nCanoa polo.\nArenzano Canoa \u00e8 una societ\u00e0 dilettantistica attiva da 25 anni nella canoa, sia nel settore fluviale che in quello polistico. L'Arenzano Canoa Polo nell'anno 2004 ha vinto il campionato Italiano Under21. Nel 2009 la squadra Senior ha conquistato la promozione nella massima serie italiana, mentre la formazione U21 \u00e8 andata vicina al secondo tricolore perdendo in finale contro il Siracusa.\nPallavolo.\nLa pallavolo ad Arenzano \u00e8 presente dal 1979 con la SPAL, poi confluita nel 1983 nella Polisportiva Arenzano. Molto attiva a livello giovanile, dal 2004 ha promosso il \"Progetto VOLARE Volley\", che racchiude in un'unica realt\u00e0 sportiva la pallavolo di Genova Pegli, Pr\u00e0, Palmaro, Voltri, oltre ai comuni di Mele ed Arenzano. Organizza da molti anni un torneo di minivolley nel secolare parco comunale di villa Negrotto Cambiaso, solitamente ai primi di giugno.\nGinnastica.\nLa storia della ginnastica artistica ad Arenzano nasce negli anni ottanta del Novecento, quando una prima societ\u00e0, denominata Ars et Labor entra, nel 1983, a far parte della Polisportiva Arenzano come sezione ginnastica. Diventata Centro Avviamento allo Sport dal 1986, la sezione ginnastica della Polisportiva Arenzano partecipa alle gare di ginnastica artistica della Federazione Ginnastica d'Italia con atlete che riportano ottimi risultati in gare di categoria, partecipando alle gare di serie C nel 1992 e prosegue la partecipazione alle gare FGI e UISP.\nDal 2008, la societ\u00e0 si stacca dalla Polisportiva, prendendo il nome con il quale \u00e8 conosciuta oggi, ASD Ginnastica Arenzano. La societ\u00e0 svolge attualmente, oltre a un'attivit\u00e0 di ginnastica di base con il corso per i bambini in et\u00e0 di scuola materna (3-5 anni) e corsi per adulti, i corsi preparatori per la partecipazione alle gare della FGI e UISP per bambini e ragazzi dai 5 ai 18-20 anni, suddivisi nelle diverse fasce di et\u00e0.\nImpianti sportivi.\nL'impianto sportivo \"Nazario Gambino\" \u00e8 di propriet\u00e0 comunale e affidato in gestione alla societ\u00e0 sportiva Arenzano FC. L'area \u00e8 di 11.200 m\u00b2 e comprende due campi da calcio in erba sintetica, uno a 11 e l'altro a 7, pi\u00f9 una struttura polivalente e un parcheggio. Venne costruito nel 1978 e ristrutturato successivamente nel 1994 e nel 2009. \u00c8 il campo di casa del primavera."}
{"id": "1688283", "revid": "1345932", "url": "https://it.wikipedia.org/wiki?curid=1688283", "title": "Microgale dobsoni", "text": "Il tenrec toporagno di Dobson (\"Microgale dobsoni\") \u00e8 una specie di tenrec endemica del Madagascar, dove abita le zone ricoperte di foresta montana, spingendosi nelle piantagioni e nelle zone disboscate, dove trova pi\u00f9 facilmente le larve e gli insetti di cui si nutre.\nRispetto agli altri tenrec toporagno, ha aspetto pi\u00f9 massiccio: gli occhi e le orecchie sono pi\u00f9 grandi, la coda ed il muso pi\u00f9 tozzi. Il pelo \u00e8 grigio sul dorso, e tende a schiarirsi man mano che si procede verso la zona ventrale, di colore bianco.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1688284", "revid": "125167974", "url": "https://it.wikipedia.org/wiki?curid=1688284", "title": "Giulio Vignoli", "text": "Biografia.\nLaureatosi presso l'Universit\u00e0 di Genova in giurisprudenza con il privatista Antonino D'Angelo, e successivamente in scienze politiche col giuslavorista Antonio Fontana, fu dapprima assistente presso la facolt\u00e0 di giurisprudenza genovese per poi trasferirsi all'Universit\u00e0 di Bologna dove fu allievo di Enrico Bassanelli. Ritornato a Genova, \u00e8 stato docente presso la facolt\u00e0 di scienze politiche per oltre vent'anni, insegnando materie privatistiche e, ampliandosi i suoi interessi, pubblicistiche. Fu successivamente, o contemporaneamente, docente di diritto e politica delle Comunit\u00e0 europee, poi diritto dell'Unione Europea, di diritto agrario comunitario, di organizzazione internazionale, e di diritto pubblico comparato.\nLe sue pubblicazioni risentono dell'evolversi dei suoi studi che dal campo prettamente giuridico si spostarono successivamente a quello storico soprattutto nel periodo pi\u00f9 recente.\nSi \u00e8 occupato delle minoranze italiane in Europa e fece oggetto di ricerca del fenomeno in territori che erano stati nel dopoguerra oggetto di una sorta di autocensura, in quanto in precedenza rivendicati dal fascismo, come Nizza, la Corsica, Malta, il Ticino i Grigioni, e soprattutto come Istria, Fiume, Dalmazia, Col di Tenda e Briga. Si \u00e8 occupato inoltre di questioni internazionalistiche riguardanti il Montenegro.\nUnendo la passione per gli studi sull'Europa orientale a quella sulle minoranze italiane, si \u00e8 occupato degli Italiani di Bosnia, Romania, Moldova, Macedonia e Ucraina.\nHa fondato il periodico \u201cIl Pensiero di Nizza\u201d, voce dei nizzardi italiani, e lo ha diretto per pi\u00f9 di dieci anni.\nIn campo politico, in quanto convinto animalista ader\u00ec fin dalla sua fondazione al movimento dei Verdi e ne fu rappresentante in Liguria; sostenne inoltre i diritti degli animali in campo giuridico.\nDi idee definibili come monarchiche, si occup\u00f2 come storico dei Savoia e sostenne l'illegittimit\u00e0 del referendum istituzionale del 1946 e nella nascita della Repubblica Italiana."}
{"id": "1688286", "revid": "22475", "url": "https://it.wikipedia.org/wiki?curid=1688286", "title": "Microgale drouhardi", "text": "Il tenrec toporagno di Drouhard (Microgale drouhardi ) \u00e8 una specie di tenrec endemica del Madagascar, dove abita le zone ricoperte di foresta montana, spingendosi nelle piantagioni e nelle zone disboscate, dove trova pi\u00f9 facilmente le larve e gli insetti di cui si nutre.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1688294", "revid": "287204", "url": "https://it.wikipedia.org/wiki?curid=1688294", "title": "Chiesa Grande (Haarlem)", "text": "La Chiesa Grande o chiesa di San Bavone, in olandese \"Sint-Bavokerk \"o semplicemente \"Grote-Kerk\", \"Chiesa Grande\"; \u00e8 il principale edificio di culto calvinista della citt\u00e0 di Haarlem, nei Paesi Bassi.\nRappresenta il pi\u00f9 importante monumento cittadino, una delle pi\u00f9 grandi chiese dei Paesi Bassi e uno dei migliori esempi dell'architettura gotica del Paese secondo le inflessioni dettate dallo stile gotico brabantino. La chiesa, cattedrale di Haarlem fino al 1578 quando diviene protestante, \u00e8 dedicata al monaco belga San Bavone di Gand.\nStoria.\nDiverse chiese parrocchiali, costruite prima in legno, poi in pietra, sorgevano al posto dell'attuale edificio. Un grande incendio, sviluppatosi nel 1370, distrusse l'ultima chiesa di questa serie, eretta in stile romanico e si decise di edificarvi un nuovo edificio.\nLa costruzione inizi\u00f2 dal coro, svoltasi probabilmente sotto la guida di Engelbrecht di Nivelles, compiuto nel 1400. Il resto dell'edificio venne eretto su progetti dell'architetto bruxellese Everaert Spoorwater fra il 1445 e il 1500. Il cantiere continu\u00f2 con l'elevazione del transetto e della crociera; la costruzione delle tre navate si protrasse dal 1471 al 1483. Nel progetto di Spoorwater erano presenti due torri campanarie ai lati della facciata occidentale, che finalmente non vennero mai realizzati.\nNel 1502 fu affidata a Cornelis de Wael, gi\u00e0 architetto del duomo di Utrecht, la costruzione di una torre-guglia sopra la crociera; alla sua morte, nel 1505, gli successe Antoon I Keldermans. Fra il 1514 e il 1517, a causa di alcuni problemi di staticit\u00e0, l'altezza della torre fu ridotta e, nel 1520 venne infine elevata la lanterna odierna su progetto di Jacob Symonsz. van Edam, a cui venne poi aggiunto, nel 1663, il carillon.\nNel 1559 la chiesa \u00e8 stata consacrata ed \u00e8 diventata cattedrale della diocesi di Haarlem, mantenendo questo ruolo fino al 1578, quando venne confiscata e profanata e destinata al culto calvinista, come \u00e8 tuttora (2012).\nDescrizione.\nEsterno.\nLa chiesa di San Bavone sorge nel centro storico di Haarlem, e si affaccia sul \"Grote Markt\", la piazza centrale della citt\u00e0.\nAll'esterno, la grande chiesa a croce latina \u00e8 rimasta incompiuta. La facciata, che nel progetto originario doveva essere affiancata da due campanili, presenta una grande polifora gotica murata e, nella parte inferiore, il doppio portale caratterizzato dalle porte laccate di rosso. Nella parte superiore della facciata, a forma di timpano triangolare affiancato da due alte guglie, vi sono due rosoni circolari.\nLungo le fiancate della chiesa, prive di archi rampanti, si aprono le immense quadrifore del cleristorio, intervallate da guglie, e delle navate laterali. All'incrocio fra la navata centrale, il transetto e il coro, si eleva la torre campanaria, alta 74 metri, terminata nel 1520. Decorata con bifore in stile gotico, \u00e8 costituita da quattro ordini ottagonali sovrapposti sormontati in alto da una lanterna traforata a forma di corona.\nInterno.\nL'imponente interno della chiesa, a pianta a croce latina con transetto e coro a deambulatorio, \u00e8 diviso in tre navate da archi ogivali poggianti su colonne circolari in pietra e sormontati dai livelli del finto triforio e del cleristorio, quest'ultimo aperto dai grandi finestroni. Le navate laterali sono coperte da volte a crociera in muratura, mentre quelle della navata centrale e del transetto sono a volta composita in legno del XV-XVI secolo; con i suoi 43 metri d'altezza, \u00e8 la chiesa pi\u00f9 alta dei Paesi Bassi.\nA met\u00e0 della navata centrale vi \u00e8 il presbiterio, costituito dal tavolo della Santa Cena e dal soprastante pulpito ligneo realizzato nel 1434 e arricchito nel 1679, decorato da sculture di gusto gotico e barocco. Lungo la navata di destra si aprono varie cappelle laterali, fra cui quella battesimale, dove si trova murata una palla di cannone, in memoria dell'assedio spagnolo del 1573. Nell'abside il coro \u00e8 delimitato da una transenna lignea gotica che si apre sulla crociera con una magnifica ed elaboratissima cancellata tardo gotica in rame realizzata fra il 1509 e il 1517. All'interno del recinto sono i preziosi stalli del coro gotici realizzati fra il 1512 il 1535; inoltre vi \u00e8 custodito un monumentale leggio in ottone del 1499. Al centro dell'area absidale vi \u00e8 la lastra tombale del pittore Frans Hals.\nOrgani a canne.\nGli organi della chiesa di San Bavone ad Haarlem sono tre strumenti:"}
{"id": "1688296", "revid": "1252691", "url": "https://it.wikipedia.org/wiki?curid=1688296", "title": "Leopard", "text": ""}
{"id": "1688299", "revid": "1345932", "url": "https://it.wikipedia.org/wiki?curid=1688299", "title": "Microgale dryas", "text": "Il tenrec toporagno driade (\"Microgale dryas\") \u00e8 una specie di tenrec endemica del Madagascar, dove abita le foreste di pianura tropicali e subtropicali."}
{"id": "1688307", "revid": "1566286", "url": "https://it.wikipedia.org/wiki?curid=1688307", "title": "Marie Lafor\u00eat", "text": "L'origine del suo nome e cognome.\nIl suo nome, Ma\u00eftena, \u00e8 d'origine basca e significa \"l'amata\": \u00e8 usato talvolta dagli abitanti occitani della Francia, soprattutto nella zona dei Pirenei, e somiglia anche al diminutivo locale del nome francese Marie-Th\u00e9r\u00e8se, \"Ma\u00efth\u00e9\". Il cognome Doum\u00e9nach \u00e8 il corrispondente catalano di Domenico o Domingo.\nI nomi originari della cantante, di suono un poco esotico, il suo aspetto fisico e il repertorio, ispirato spesso al folklore dei diversi popoli, hanno contribuito a molte speculazioni su una presunta origine armena dei suoi genitori. L'artista stessa, che si oppose sempre a esclusivismi nazionalisti, si defin\u00ec pi\u00f9 di una volta come un'\"ari\u00e9geoise\", una figlia del dipartimento francese dell'Ari\u00e8ge.\nBiografia.\nMarie Lafor\u00eat debutt\u00f2 nello spettacolo per caso gareggiando in sostituzione della sorella, che aveva rinunciato all'ultimo momento, ad un concorso per giovani talenti organizzato nel 1959 dalla stazione radiofonica Europe 1.\nIl regista Louis Malle l'aveva ingaggiata nello stesso anno per \"Libert\u00e9\", un progetto cinematografico che tuttavia non fu mai realizzato; la sua prima apparizione cinematografica pertanto risale al 1960 nel film \"Delitto in pieno sole\", diretto da Ren\u00e9 Cl\u00e9ment.\nL'anno dopo Marie spos\u00f2 il regista Jean-Gabriel Albicocco, che la inser\u00ec nel cast di diversi suoi film, il pi\u00f9 famoso dei quali resta \"La ragazza dagli occhi d'oro\" (1961), tratto dall'omonimo racconto di Honor\u00e9 de Balzac. Questo appellativo rimase come etichetta alla giovane attrice, che nel frattempo tent\u00f2 anche la carriera di cantante incidendo un 45 giri che subito ottenne enorme successo, sia in patria come nel resto d'Europa. \"Les Vendanges de l'Amour\" (1963), scritta da Daniel G\u00e9rard, autore di altre decine di fortunati successi del periodo y\u00e9y\u00e9, fu tradotta anche in Italiano con il titolo \"La vendemmia dell'amore\" ed entr\u00f2 nelle classifiche musicali di entrambi i Paesi.\nA questo brano ne fecero seguito molti altri, che l'artista ebbe l'opportunit\u00e0 di promuovere anche in versione italiana ottenendo un discreto successo fra il 1964 e il 1968: \"Che male c'\u00e8\", \"E se qualcuno si innamorer\u00e0 di me (La playa)\", \"Un foulard di seta blu\", \"Nozze di campagna\", \"Manchester e Liverpool\".\nLa sua carriera cinematografica prosegu\u00ec con successo, con qualche pellicola che la vide protagonista anche in Italia, come \"Le soldatesse\" (1965) di Valerio Zurlini.\n\"Guarda dove vai\" e \"Calda la vita (Que calor la vida)\" furono gli ultimi successi in italiano. Il cambio di casa discografica e di genere musicale (fece notizia il suo atteggiamento polemico nei confronti della scuderia di cui era entrata a far parte, che l'avrebbe voluta ancora legata alla musica commerciale e al clich\u00e9 della \"ragazza dagli occhi d'oro\") l'allontanarono per alcuni anni dalle produzioni discografiche \"mainstream\", anche se Marie continu\u00f2 ad esibirsi in spettacoli dal vivo spaziando dalla musica d'autore alle ballate dei paesi balcanici, dagli adattamenti di brani classici alla musica etnica.\nNel 1973 il successo di vendite ritorn\u00f2 con \"Viens, viens\", cover di \"Rain, Rain, Rain\" e nel 1977 con \"Il a neig\u00e9 sur Yesterday\", una sorta di omaggio-nostalgia alle canzoni dei Beatles.\nDal 1978 Marie si stabil\u00ec a Ginevra dove apr\u00ec una galleria d'arte, finendo quindi per prendere la cittadinanza svizzera. Nel 1981 spos\u00f2 l'agente di cambio \u00c9ric de Lavandeyra, ma l'unione naufrag\u00f2. Pubblic\u00f2 un libro autobiografico (\"Contes et L\u00e9gendes de ma vie priv\u00e9e\") e si dedic\u00f2 ancora al cinema. In Italia apparve nei serial televisivi \"La piovra 3\" (1987) ed \"A che punto \u00e8 la notte\" (1994), ultima regia di Nanni Loy, e nel film \"L'avaro\" (1990), diretto da Tonino Cervi, condividendo il set con Alberto Sordi.\nNel 1993 pubblic\u00f2 un album musicale di inediti, firmando tutti i testi delle canzoni.\nDa Judas Azuelos ha avuto una figlia, l'attrice e sceneggiatrice \u00c9lise-Anne Bethsab\u00e9e Azuelos nota come Lisa Azuelos, ed un figlio."}
{"id": "1688308", "revid": "767487", "url": "https://it.wikipedia.org/wiki?curid=1688308", "title": "Baldassare Armato", "text": "Biografia.\nHa fatto parte della minoranza di sinistra della CISL.\n\u00c8 stato Sottosegretario al Lavoro e Previdenza Sociale nel III Governo Andreotti, e Sottosegretario alla Pubblica Istruzione nel IV e V Governo Andreotti e nel I e II Governo Cossiga. Ha ricoperto l'incarico di Sottosegretario al Commercio con l'Estero nel Governo Forlani e nel I e II Governo Spadolini."}
{"id": "1688309", "revid": "1345932", "url": "https://it.wikipedia.org/wiki?curid=1688309", "title": "Microgale fotsifotsy", "text": "Il tenrec toporagno pallido (\"Microgale fotsifotsy\") \u00e8 una specie di tenrec endemica del Madagascar, dove abita le zone ricoperte di foresta pluviale, a quote anche piuttosto elevate.\nDeve il suo nome scientifico al nome dell'animale i malgascio.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1688310", "revid": "6923", "url": "https://it.wikipedia.org/wiki?curid=1688310", "title": "Museo di antichit\u00e0 di Basilea e collezione Ludwig", "text": "Fondato nel 1961, il Museo delle antichit\u00e0 di Basilea con la Collezione Ludwig (in tedesco: \"Antikenmuseum Basel und Sammlung Ludwig\") \u00e8 uno dei numerosi musei della citt\u00e0 svizzera ed \u00e8 esclusivamente dedicato all'arte antica dal IV millennio a.C. al VII secolo d.C. Nel museo, unico nel suo genere in tutta la Svizzera, sono esposte opere d'arte provenienti dal bacino del Mediterraneo, in prevalenza del periodo tra il 1000 a.C. e il 300 d.C. Elementi di spicco sono la collezione di vasi e sculture greche nonch\u00e9 la sezione dedicata all'antico Egitto. Altri pezzi in esposizione provengono dal Medio Oriente e da Cipro."}
{"id": "1688311", "revid": "17204", "url": "https://it.wikipedia.org/wiki?curid=1688311", "title": "Respawn", "text": ""}
{"id": "1688312", "revid": "767487", "url": "https://it.wikipedia.org/wiki?curid=1688312", "title": "Chris DeGarmo", "text": "Biografia.\nDeGarmo fond\u00f2 i Queensr\u00ffche nel 1981 insieme a Michael Wilton e Geoff Tate. Il pi\u00f9 grande successo scritto da DeGarmo \u00e8 stato \"Silent Lucidity\", capace di raggiungere la top ten Billboard Hot 100. DeGarmo lasci\u00f2 la band durante il tour del 1997. Torn\u00f2 nel 2003 per registrare \"Tribe\", per poi lasciare nuovamente la band.\nNella sua carriera post-Queensr\u00ffche vanta collaborazioni con Jerry Cantrell, Mike Inez e Sean Kinney.\nIl 18 febbraio 2005, DeGarmo si un\u00ec ai rimanenti componenti degli Alice in Chains ed altri artisti di Seattle per lo \"Tsunami Continued Care Relief Concert\", un concerto benefico a favore delle vittime dello tsunami del 2004.\nNel 2005 ha prodotto l'album \"Catch Without Arms\" dei dredg.\nAttualmente vive a Seattle con la moglie e il figlio, e lavora a tempo pieno come pilota di charter."}
{"id": "1688313", "revid": "287204", "url": "https://it.wikipedia.org/wiki?curid=1688313", "title": "Museo storico di Basilea", "text": "Il Museo storico di Basilea (in tedesco: \"Historisches Museum Basel\"), inaugurato nel 1894 nella \"Barf\u00fcsserkirche\", ospita la pi\u00f9 importante collezione di storia della cultura dell'Alto Reno. In esposizione si trovano manufatti artigianali e appartenenti all'uso quotidiano. Il fulcro della collezione \u00e8 rappresentato dal tardo Medioevo, dal Rinascimento e dal Barocco. Degni di nota sono soprattutto il tesoro della cattedrale della citt\u00e0, gli arazzi di Basilea e di Strasburgo, i frammenti della Danza macabra di Basilea, gli altari e le immagini sacre, l'eredit\u00e0 di Erasmo da Rotterdam, il gabinetto numismatico e le pitture su vetro."}
{"id": "1688315", "revid": "1305772", "url": "https://it.wikipedia.org/wiki?curid=1688315", "title": "San Chiaro", "text": "Con il nome di San Chiaro sono venerati dalla Chiesa cattolica:"}
{"id": "1688318", "revid": "991694", "url": "https://it.wikipedia.org/wiki?curid=1688318", "title": "Impero Etiope", "text": ""}
{"id": "1688319", "revid": "1345932", "url": "https://it.wikipedia.org/wiki?curid=1688319", "title": "Microgale gracilis", "text": "Il tenrec toporagno minore (\"Microgale gracilis\") \u00e8 una specie di tenrec endemica del Madagascar, dove abita le zone ricoperte di foresta pluviale montana.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1688322", "revid": "115604911", "url": "https://it.wikipedia.org/wiki?curid=1688322", "title": "Nathan Zuckerman", "text": "Nathan Zuckerman \u00e8 un personaggio immaginario che compare, nel ruolo di narratore o protagonista, in numerosi romanzi dello scrittore statunitense di origine ebraica Philip Roth.\nApparizioni di Zuckerman.\nLa prima comparsa di Nathan Zuckermann avviene in \"My life as a man\" (1974), nel ruolo di alter ego letterario dello scrittore Peter Tarnpool, a sua volta alter ego di Roth.\nLa sua prima apparizione da protagonista avviene in \"Lo scrittore fantasma\", nel 1979. Il romanzo parla della visita del giovane scrittore Zuckerman al suo idolo E. I. Lonoff, affermato narratore che vive in reclusione volontaria con la moglie ed una misteriosa studentessa in una baita. Lonoff viene identificato da certa critica con Bernard Malamud.\nSia nello \"Scrittore Fantasma\" sia nel successivo \"Zuckerman scatenato\" (1981), Roth esplora attraverso il suo alter ego il problema dell'identit\u00e0, e affronta le reazioni della famiglia e della comunit\u00e0 cui appartiene alle sue opere. \"Carnovsky\", il controverso romanzo che porta Zuckerman al successo, pu\u00f2 essere visto come il corrispettivo del \"Lamento di Portnoy\".\nNegli anni ottanta Zuckerman scompare, per far posto a romanzi dal pi\u00f9 esplicito contenuto autobiografico, per poi tornare con la trilogia americana, nei romanzi storici \"Pastorale americana\" (1997), \"Ho sposato un comunista\" (1998) e \"La macchia umana\" (2000), questa volta nel ruolo di narratore.\nL'ultimo romanzo di Philip Roth con Zuckermann protagonista (\"Exit Ghost\", 2007), \u00e8 stato pubblicato in Italia con il titolo \"Il fantasma esce di scena\" nel settembre del 2008."}
{"id": "1688326", "revid": "1543377", "url": "https://it.wikipedia.org/wiki?curid=1688326", "title": "Theriodontia", "text": "I teriodonti (Theriodontia), secondo la classificazione linneana, sono considerati il terzo principale sottordine di rettili \u2013 mammiferi (oltre ai dinocefali e agli anomodonti), vissuti tra il Permiano medio e il Cretaceo medio (260 \u2013 100 milioni di anni fa). In senso cladistico, invece, i teriodonti raggruppano anche i loro discendenti mammiferi.\nTre gruppi.\nI teriodonti apparvero sulla terra circa 260 milioni di anni fa, nel Permiano medio, contemporaneamente agli anomodonti. Nonostante la loro antichit\u00e0, questi primi teriodonti erano molto pi\u00f9 simili ai mammiferi rispetto agli anomodonti e ai dinocefali loro contemporanei. Ben presto questi animali si diversificarono in tre ulteriori gruppi: i gorgonopsi, i terocefali e i cinodonti. I primi comprendono esclusivamente forme carnivore che si estinsero a fine Permiano, mentre gli altri due gruppi svilupparono indipendentemente anche forme erbivore, apparse nel corso del Triassico.\nMascelle evolute.\nLe mascelle dei teriodonti erano molto simili a quelle dei mammiferi, al contrario di quelle dei dinocefali e degli anomodonti. Il loro osso dentale era divenuto pi\u00f9 grande, e questa caratteristica conferiva loro un morso pi\u00f9 efficiente. Inoltre alcune altre ossa presenti sulla mandibola dei rettili si spostarono verso l'orecchio, permettendo ai teriodonti di sentire meglio e di aprire maggiormente l'apertura boccale. Questo insieme di caratteristiche permise ai teriodonti di diventare il gruppo di sinapsidi di maggior successo. In particolare, il gruppo degli Eutheriodonta, che si riferisce a tutti i teriodonti con l'esclusione dei primitivi gorgonopsi, includeva animali dai crani pi\u00f9 ampi, utili per ospitare cervelli pi\u00f9 grandi e muscoli masticatori pi\u00f9 forti.\nEvoluzione ed estinzione.\nI teriodonti sopravvissero attraverso la grande estinzione di fine Permiano, e insieme con i dicinodonti furono l'unico gruppo di sinapsidi a prosperare nel Triassico. I piccoli terocefali, comprendenti forme carnivore ed erbivore, scomparvero nel Triassico inferiore, mentre i cinodonti si svilupparono in una variet\u00e0 di forme. Alcuni di essi erano carnivori (\"Cynognathus\"), altri divennero erbivori (Traversodontidae). Mentre questi ultimi rimasero animali di taglia medio \u2013 grande (alcuni erano lunghi due metri), le forme carnivore si ridussero in dimensioni con il proseguire del Triassico.\nVerso la fine del periodo vi furono due principali gruppi, i tritilodontidi (Tritylodontidae) simili a roditori, forse derivati dai traversodontidi, e i triteledontidi (Tritheledontidae), che probabilmente diedero origine ai mammiferi. Nel corso del Giurassico i triteledontidi scomparvero, cos\u00ec come accadde ai tritilodontidi nel Cretaceo. I mammiferi, tuttavia, continuarono la loro evoluzione e sopravvissero indenni all'estinzione del Cretaceo, che colp\u00ec invece i dinosauri, permettendo cos\u00ec ai mammiferi di diversificarsi e di ereditare la Terra."}
{"id": "1688327", "revid": "22356", "url": "https://it.wikipedia.org/wiki?curid=1688327", "title": "Anomodonti", "text": ""}
{"id": "1688328", "revid": "36426", "url": "https://it.wikipedia.org/wiki?curid=1688328", "title": "Attentato di via dei Georgofili", "text": ""}
{"id": "1688330", "revid": "22356", "url": "https://it.wikipedia.org/wiki?curid=1688330", "title": "Cladistico", "text": ""}
{"id": "1688334", "revid": "76963", "url": "https://it.wikipedia.org/wiki?curid=1688334", "title": "Nicol\u00e1s Salmer\u00f3n", "text": "Fu il terzo presidente della Prima Repubblica spagnola dal 18 luglio al 7 settembre del 1873.\nBiografia.\nNacque a Alhama la Seca un piccolo centro andaluso in provincia di Almer\u00eda figlio di Francisco Salmer\u00f3n Lopez e di Rosalia Alonso Garcia. Il padre era un medico di idee liberali e per questo perseguitato politico. Nicol\u00e1s rimase orfano di madre da piccolo, esperienza che segn\u00f2 la sua sensibilit\u00e0 per tutta la vita. Aveva delle sorelle, che lo crebbero senza affetto, e un fratello maggiore di 16 anni di nome Francisco, avvocato penalista, anch'egli militante politico in campo liberale.\nStudi e carriera di docente universitario.\nDopo aver conseguito il diploma di Belle Arti in Almer\u00eda nel 1846 studi\u00f2 Diritto, Filosofia e Lettere nell'Universit\u00e0 di Granada dove strinse un'amicizia, che dur\u00f2 tutta la vita, con Juli\u00e1n Sanz del R\u00edo e Francisco Giner de los R\u00edos. Il suo curriculum di professore universitario contempla: nel 1859 la cattedra, come ausiliario, dell'Istituto San Isidro di Madrid, nel 1860, sempre come ausiliario, ottiene la cattedra di Filosofia e Lettere nella Universit\u00e0 Centrale di Madrid e nel 1864, dopo aver conseguito il dottorato guadagna la Cattedra di Storia Universale presso l'Universit\u00e0 di Oviedo, che manterr\u00e0 senza occuparla rimanendo a Madrid finch\u00e9 nel 1866 ottiene qui la Cattedra di Metafisica.\nTramite le traduzioni fatte dal suo amico Juli\u00e1n Sanz del R\u00edo ebbe modo di studiare l'opera del filosofo tedesco Karl Krause che influenz\u00f2 profondamente la sua visione della vita, evolutasi poi nella maturit\u00e0 in chiave positivista. Fu tra i fondatori nel 1876 della \"Instituci\u00f3n Libre de Ense\u00f1anza\" (ILE).\nCome Krause, fu membro della Massoneria.\nAttivit\u00e0 politica.\nLe sue idee liberali lo indussero a intervenire nel dibattito politico del suo Paese, scrivendo articoli sui giornali e aderendo al Partito Democratico, motivo per cui soffr\u00ec cinque mesi di carcere, insieme ad altri repubblicani fra cui Francisco Pi y Margall, fautore per\u00f2 del federalismo, sotto il Regno di Isabella II nel 1867, diventando uno dei protagonisti del cosiddetto \"Sessennio democratico\", strenuo difensore della legalit\u00e0 democratica, della libert\u00e0 di associazione dei lavoratori e dell'unit\u00e0 nazionale.\nFece parte il 2 aprile 1865 della giunta dei fondatori della Societ\u00e0 abolizionista spagnola (\"Sociedad Abolicionista Espa\u00f1ola\"), fondata da Julio Vizcarrondo (1829-1889) che ne fu anche il segretario, la quale si prefiggeva l'abolizione della schiavit\u00f9 nelle colonie spagnole di Porto Rico e Cuba. Durante la Rivoluzione del 1868 torna a Madrid dove, dopo essere stato reintegrato nella Cattedra che aveva occupato, prese parte alle Giunte rivoluzionarie.\nNel 1871 \u00e8 eletto Deputato al Parlamento per la provincia di Badajoz e dopo la proclamazione della Prima Repubblica spagnola diventa Ministro di Grazia e Giustizia nel gabinetto di Estanislao Figueras e poi Presidente delle \"Cortes Generales\". Fu nominato Presidente del Potere Esecutivo incarico che occup\u00f2 dal 18 luglio al 7 settembre del 1873.\nLa sua politica, che perseguiva tenacemente l'unit\u00e0 nazionale, non resse alle forti spinte separatiste e federaliste dei suoi oppositori. Dette le dimissioni da Presidente della repubblica per non voler firmare due condanne a morte in ossequio al suo ideale di non violenza applicato anche nella vita pubblica e politica. Lasciata la politica attiva torna a occupare nel 1874 la sua Cattedra di Metafisica a Madrid ma il 17 luglio 1875, in seguito alla Restaurazione borbonica in Spagna, fu estromesso insieme a tutti gli altri professori dissidenti dall'insegnamento. Andr\u00e0 temporaneamente in esilio in Francia dove a Pau fonder\u00e0 il partito dell'Unione Repubblicana.\nNel 1885 torn\u00f2 in Spagna e rioccup\u00f2 la sua cattedra. Nel 1889 fu anche l'avvocato della difesa nel processo del famoso delitto della calle de Fuencarral di Madrid. \nDi salute precaria durante le vacanze frequentava i bagni termali della sua citt\u00e0 natale, dove si fece costruire una villa, e quando era ospite a Baranda di Montija del suo amico Teodoro Sainz Rueda quelli di Gayangos di Montija in provincia di Burgos. Mor\u00ec a Pau in Francia mentre vi si trovava in vacanza il 20 settembre del 1908. \u00c8 sepolto nel cimitero civile del \"Este\" di Madrid, il suo monumento funebre si trova alla destra di quello di Francisco Pi y Margall, suo predecessore nella Presidenza della Prima Repubblica spagnola.\nIl suo epitaffio fu scritto dal Primo Ministro francese (dal 1907 al 1912) Georges Clemenceau e recita cos\u00ec: \"\u201cLasci\u00f2 il potere per non firmare una sentenza di morte\u201d\".\nIl suo paese natale prese il nome di \"Alhama de Salmer\u00f3n\" dal 1932 al 1941, riprendendo il precedente nome di \"Alhama de Almer\u00eda\" dopo la Guerra civile che vide la sconfitta della Seconda Repubblica spagnola.\nLa citt\u00e0 di Almer\u00eda, in Andalusia, gli ha dedicato una strada e un parco pubblico.\nMatrimonio.\nSalmeron si spos\u00f2 all'et\u00e0 di 22 anni, quando ancora era ausiliario della sezione di Lettere dell'Istituto di San Isidro di Madrid, con Catalina Garcia y Perez di 19 anni che aveva conosciuto a casa di suo fratello maggiore Francisco, in \"piazza del Progresso\", quando andava da lui a studiare. Catalina viveva a Madrid, dove si era trasferita all'et\u00e0 di otto anni con la sorella Vicenta, che le faceva da madre e che era diventata grande amica della famiglia di Francisco Salmer\u00f3n.\nDal matrimonio nacquero tredici figli di cui sei morirono in tenera et\u00e0.\nFrancisco, il maggiore diventer\u00e0 dottore in medicina a Parigi; Exoristo diventer\u00e0 un famoso caricaturista con il nomignolo di \"Tito\". Questi due figli morirono poco dopo il padre. Nicolas, sar\u00e0 farmacista e scrittore; Catalina; Pablo diventer\u00e0 avvocato; Jos\u00e9 ingegnere civile; l'ultimogenita si chiamava Rosalia.\nOpere e contestazioni.\nNel 1876 scrisse il \"Prologo\" a una delle due edizioni pubblicate in lingua spagnola in quell'anno della \"Historia de los conflictos entre la religi\u00f3n y la ciencia\" di Juan Guillermo Draper che, pubblicato anche sulla \"Revista de Espa\u00f1a\" di luglio-agosto del 1876, fu attaccato da Men\u00e9ndez Pelayo nell'ambito della \"\u201cpolemica sulla scienza spagnola\u201d\" che stava organizzando Gumersindo Laverde. Come fil\u00f3sofo si distinse per il suo pensiero razionalista.\nLa sua opera omnia fu pubblicata nel 1911 in quattro volumi. A Madrid gli \u00e8 stato intitolato il \"Centro Culturale Nicol\u00e1s Salmer\u00f3n\" che organizza mostre d'arte e incontri culturali."}
{"id": "1688335", "revid": "228587", "url": "https://it.wikipedia.org/wiki?curid=1688335", "title": "Lattice C", "text": "Il Lattice C \u00e8 stato pubblicato nel giugno 1982 dalla Lifeboat Associates e fu il primo compilatore C per il PC IBM. Lattice C \u00e8 stato anche il primo compilatore di linguaggio C per Commodore Amiga, distribuito da Lattice Incorporated, ma era in effetti disponibile per una variet\u00e0 di sistemi operativi e piattaforme, tra i quali MS-DOS, Sinclair QL, Atari ST, OS/2, UNIX, VMS e altri.\nLa diffusione di Lattice C nel mondo Amiga, che lo rese una sorta di standard \"de facto\" per la programmazione, era dovuta al fatto che fu il primo ambiente di sviluppo completo, tanto da essere usato anche nella documentazione ufficiale di Commodore. L'unico prodotto che insidi\u00f2 per un certo tempo questa sorta di monopolio fu Aztec C di Manx, che per\u00f2 non tenne il passo con le evoluzioni del sistema operativo di Amiga e fin\u00ec con l'essere abbandonato da sviluppatori e produttori.\nNel 1987 Lattice fu acquistata dal SAS Institute e lo sviluppo e il supporto del pacchetto furono sempre pi\u00f9 ridotte sino a terminare praticamente del tutto per qualunque piattaforma che non fossero i mainframe di IBM."}
{"id": "1688336", "revid": "729019", "url": "https://it.wikipedia.org/wiki?curid=1688336", "title": "Rocca Flea", "text": "Rocca Flea, anticamente nota come Arx Major Terre Gualdi, si erge nella parte alta di Gualdo Tadino, in Umbria.\nRappresenta uno degli esempi di architettura fortificata italiana del basso Medioevo. La rocca fu edificata inglobando un antichissimo luogo di culto dedicato a San Michele Arcangelo fondato in epoca longobarda (secoli VIII-IX), chiamato Sant'Angelo di Flea.\nStoria e descrizione.\nLe prime testimonianze storiche risalgono al XII secolo. L'edificio, dopo essere stato ricostruito da Federico II di Svevia nel 1242, ha subito vari restauri e rimaneggiamenti pi\u00f9 o meno cospicui.\nAl 1350, durante il periodo della dominazione perugina su Gualdo, risale la costruzione del mastio centrale, il Cassero, e sempre nel XIV secolo furono eseguiti ritocchi da Biordo Michelotti.\nNel tempo, la rocca mut\u00f2 pi\u00f9 volte destinazione d'uso: dopo essere stata trasformata in palazzo signorile; agli inizi dell'800 divenne carcere femminile e dal 1888 divenne un carcere mandamentale.\nLa Rocca Flea \u00e8 sede del Museo Civico di Gualdo Tadino, ospita l'antiquarium del territorio e nelle sale sono esposte testimonianze della ceramica storica gualdese.\nCollegamenti esterni.\nIl sito ufficiale del museo"}
{"id": "1688338", "revid": "1718925", "url": "https://it.wikipedia.org/wiki?curid=1688338", "title": "Walsall Football Club", "text": "Il Walsall Football Club, meglio noto come Walsall, \u00e8 una societ\u00e0 calcistica inglese con sede nella citt\u00e0 di Walsall. Milita nella Football League Two, la quarta serie del campionato inglese di calcio.\nIl soprannome del club, The Saddlers, deriva dalla tradizione della citt\u00e0 di Walsall nella produzione di selle. Il Walsall gioca le partite di casa al Bescot Stadium dal 1990, dopo aver giocato a Fellows Park per oltre un secolo. I colori sociali del club sono il rosso e il bianco e il simbolo all'interno del logo \u00e8 una rondine. Le principali rivalit\u00e0 sono con Wolverhampton e West Bromwich Albion, ma esistono anche rapporti di inimicizia con Coventry City, Shrewsbury Town e Port Vale.\nStoria.\nFondazione e primi anni (1888-1939).\nIl primo nome del Walsall fu Walsall Town Swift, scelto dopo la fusione tra Wallsall Town e Walsall Swift nel 1888. Le due squadre erano state fondate rispettivamente nel 1877 e nel 1879. Entrambi i club giocavano al The Chuckery e la neonata squadra scelse di rimanere nello stesso campo. Il primo match del Walsall Town Swift fu uno 0-0 contro l\u2019Aston Villa nella finale della Birmingham Charity Cup del 9 aprile 1888. Un\u2019incomprensione sulla scelta del luogo dove avrebbe dovuto disputarsi la partita di ritorno permise all\u2019Aston Villa di ottenere il trofeo a tavolino.\nNello stesso anno, il Walsall Town Swift gioc\u00f2 delle partite amichevoli contro due delle squadre fondatrici della Football League: il Burnley, contro cui arriv\u00f2 una inaspettata vittoria per 1-0, e il West Bromwich Albion, in quell\u2019occasione la partita fin\u00ec 2-2 di fronte a 7.000 spettatori al The Chuckery. Il campionato del Walsall nella Midland Association cominci\u00f2 con un pareggio 2-2 in casa contro il Crewe Alexandra, era il 22 settembre 1888. Alla fine del campionato la squadra si piazz\u00f2 al terzo posto. \nIl club fu poi ammesso alla Football League nel 1892 in quanto membro fondatore della nuova Second Division. La squadra si spost\u00f2 al campo di West Bromwich Road dopo svariate lamentele dei residenti nel quartiere del The Chuckery per via del rumore durante le partite. Dopo essersi piazzati 14esimi su 16, nella stagione 1894-95 non riuscirono a essere riammessi in Football League. All\u2019inizio della stagione 1895-96 il club cambi\u00f2 nuovamente stadio, questa volta Fellows Park, che rimarr\u00e0 il campo di casa per oltre un secolo.\nNel 1896 il club cambi\u00f2 nome in Walsall F.C. e si iscrisse alla Midland League. Un anno dopo ritornarono in Second Division. La squadra termin\u00f2 al sesto posto nella stagione 1898-99 e, ancora oggi, questo \u00e8 considerato il miglior risultato della storia del club. Nonostante il successo, il club non riusc\u00ec nuovamente a essere ammesso per due anni e torn\u00f2 in Midland League. Seguirono uno spostamento nella Birmingham League nel 1903 e un altro nella Southern League nel 1910. Con l\u2019espansione della Football League dopo la Prima Guerra Mondiale, il Walsall divent\u00f2 un membro fondatore della Third Division North nel 1921 e, da allora, rimase sempre membro della Football League.\nIl maggior numero di spettatori fu registrato nel 1930, quando il Walsall perse 3-1 contro l\u2019Aston Villa di fronte a 74.646 tifosi nel quarto turno di FA Cup. Nonostante fosse un match casalingo, la partita fu giocata al Villa Park per assicurarsi che pi\u00f9 gente possibile potesse assistere a quel \"Davide contro Golia\". Rimane tuttora il maggior numero di persone di fronte al quale il Walsall abbia mai giocato e fu una capienza record anche per il Villa Park ai tempi.\nNegli anni dal 1921 alla Seconda Guerra Mondiale, il successo del Walsall fu limitato ad un terzo posto nel 1922-23, un quinto posto nel 1932-33 e un quarto posto nel 1933-34, quando il club sfior\u00f2 la promozione. I notevoli risultati dei primi anni \u201930 furono possibili grazie a Gilbert Alsop, uno dei pi\u00f9 forti giocatori della storia del Walsall, che segn\u00f2 169 gol tra il 1931 e il 1935. \nFu merito di Alsop anche il miglior risultato di sempre in FA Cup del Walsall, una vittoria 2-0 contro l\u2019Arsenal nel 1933. A quel tempo il club londinese era la miglior squadra d\u2019Inghilterra e vinse la First Division sia quell\u2019anno che nelle due stagioni successive. Tuttora infatti, quella sconfitta dell\u2019Arsenal contro il Walsall \u00e8 considerata una delle pi\u00f9 grandi debacle della storia dell\u2019FA Cup.\nNella stagione successiva (1934-35), il Walsall prosegu\u00ec la sua buona tradizione in coppa raggiungendo la prima storica finale in Third Division North Cup. I \"Saddlers\", purtroppo, furono sconfitti 2-0 dallo Stockport County a Maine Road. \nL'era post guerra e il primo titolo (1945-1980).\nLa stagione 1945-46 fu l\u2019ultima che vide andare in scena competizioni amichevoli e con un tempo limitato per via della guerra. Tra il gennaio e il maggio del 1946 la Third Division South Cup fu considerata l\u2019apripista per il ritorno del calcio. Il Walsall raggiunse la finale e sfid\u00f2 il Bournemouth a Stamford Bridge, ma perse ancora una volta 2-0.\nIl ritorno del calcio fece registrare un\u2019impennata di spettatori negli stadi per molti club di Football League e non fu diverso per il Walsall. Nel 1947-48 Fellows Park registr\u00f2 molte volte un numero altissimo di tifosi, come il picco di 20.383 contro il Notts County. La media di quell\u2019anno fu 15.711. Nella stessa stagione il Walsall fin\u00ec terzo ma, ancora una volta, manc\u00f2 la promozione in Second Division.\nI primi anni \u201950 rimarranno nella storia come uno dei periodi pi\u00f9 bui della storia del Walsall: il club, infatti, dovette lottare ben 4 anni di fila per essere ammesso al campionato. Finirono ultimi nel 1951-52, 1952-53, 1953-54 e penultimi nella stagione 1954-55. Il club, tuttavia, riusc\u00ec a mantenere il posto in Football League soprattutto grazie all\u2019alto numero di spettatori paganti a Fellows Park.\nNel 1958, dopo una riorganizzazione della Football League, il Walsall divenne membro fondatore della Fourth Division e l\u2019unico ad esserlo stato anche in Second e Third Division. Sotto la guida di Bill Moore il club riusc\u00ec a conquistare la promozione, vincendo il titolo di Fourth Division nel 1959-60 con ben 102 gol segnati. Il Walsall sfior\u00f2 anche la Second Division dopo il raggiungimento della finale di Third nella stagione 1960-61. Il titolo del 1960 fu il primo del club in 72 anni di storia.\nNella prima stagione nel secondo livello del calcio inglese ottennero un 14\u00ba posto. Fu proprio durante questa stagione che si registr\u00f2 il record di spettatori, 25.453, durante la vittoria 1-0 a Fellows Park contro il Newcastle nell\u2019agosto 1961. Una sfortunata sconfitta nell\u2019ultima partita di ritorno contro il Charlton decret\u00f2 la retrocessione del Walsall e la salvezza della squadra londinese.\nLa stagione 1964-65 fu quella che sanc\u00ec l\u2019esplosione di uno dei migliori talenti della storia del Walsall: Allan Clarke. Quell\u2019anno segn\u00f2 23 gol in campionato ad appena 18 anni e altri 23 in tutte le competizioni nel 1965-66. Fu venduto al Fulham, club di First Division, per la cifra record dell\u2019epoca di 37.500 sterline. Clarke collezioner\u00e0 19 presenze con la Nazionale inglese e vincer\u00e0 un campionato con il Leeds United.\nIl 1970-71 fu l\u2019anno del primo scontro di campionato tra il Walsall e il loro avversario di sempre, l\u2019Aston Villa. All\u2019andata trionfarono i \"Saddlers\" con una netta vittoria 3-0 grazie alla doppietta di Geoff Morris e al rigore di Colin Taylor, al ritorno fu un pari a reti bianche al Villa Park.\nNel 1972 Ken Wheldon, un uomo d\u2019affari della citt\u00e0, prelev\u00f2 il club e port\u00f2 grande entusiasmo in vista di un brillante futuro. Nonostante ci\u00f2, gli anni successivi furono inconsistenti tranne qualche buon risultato in coppa e l\u2019esplosione di Alan Buckley, che diventer\u00e0 uno dei pi\u00f9 prolifici attaccanti del club. Il Walsall rimase in Third Division fino alla retrocessione in Fourth della stagione 1978-79.\nFu proprio Buckley a prendere in mano la squadra dopo essere stato nominato allenatore-giocatore. Ancora una volta i \"Saddlers\" rinacquero dalle proprie ceneri e si assicurarono un\u2019immediata promozione. In quella stagione il Walsall registr\u00f2 l\u2019incredibile striscia di 21 partite consecutive senza sconfitte, record che ancora oggi risulta imbattuto. Fu l\u2019inizio di un modo di giocare a calcio che diventer\u00e0 il segno distintivo del Walsall: da quel momento in poi, sotto la guida di Buckley, la squadra divent\u00f2 presenza fissa nella lotta per la promozione in Second Division.\nL'impresa in Coppa di Lega, il trasferimento a Bescot e la quarta serie (1980-1995).\nDopo aver consolidato la propria presenza in Third Division nei primi anni \u201980, emersero i primi problemi fuori dal campo. Lo stato fatiscente di Fellows Park stava diventando un problema e, nel 1982, il proprietario Ken Wheldon annunci\u00f2 di volersi trasferire al Molineux, condividendo cos\u00ec il campo con il Wolverhampton. I tifosi protestarono e crearono addirittura un movimento, il Save Walsall Action Group.\nL\u2019avventura in Coppa di Lega della stagione 1983-84 fu, senza ombra di dubbio, il momento pi\u00f9 alto della storia del Walsall. Dopo le vittorie su Blackpool, Barnsley e i rivali dello Shrewsbury Town, sconfissero l\u2019Arsenal nel quarto turno con una storica vittoria 2-1 ad Highbury. Dopo un 4-2 sul Rotheram United nei quarti, i \"Saddlers\" avanzarono fino alla semifinale contro il Liverpool, campioni d'Inghilterra in carica. Dopo il 2-2 dell\u2019andata ad Anfield il sogno della finale divent\u00f2 concreto, ma il ritorno a Fellows Park vide i Reds trionfare 2-0. Nonostante i 19.591 tifosi presenti, il Walsall non riusc\u00ec a conquistare quella che sarebbe stata una finale fuori da ogni pronostico. \nNel 1986 fu annunciato un accordo di condivisione dello stadio con uno dei rivali del club: stavolta si trattava del St Andrew\u2019s, casa del Birmingham City. Il \"Save Walsall Action Group\" si mise in moto e, dopo proteste pacifiche e il supporto della stampa locale, la Football League blocc\u00f2 il trasferimento. Il Walsall fu successivamente acquistato da Terry Ramsden, imprenditore milionario e proprietario di cavalli da corsa: grazie all\u2019alto profilo del personaggio la squadra ottenne l\u2019attenzione dei media nazionali e riusc\u00ec a mettere a segno colpi di notevole caratura. Nella stagione 1986-87, sotto la guida del nuovo allenatore Tommy Coakley, il Walsall sfior\u00f2 i play-off ma riusc\u00ec a spingersi avanti in FA Cup, sconfiggendo squadre di First Division come Charlton e Birmingham e costringendo il Watford a due \"replay\".\nIl Walsall guadagn\u00f2 la promozione in Second Division per la prima volta dal 1963 dopo aver sconfitto il Bristol City con il punteggio di 4-0 nel ritorno della finale play-off grazie a una tripletta di David Kelly. Tuttavia, nella stagione successiva il club fu immediatamente retrocesso, complice il collasso dell\u2019impero economico di Ramsden. Il Walsall fu a un passo dal fallimento ma sopravvisse ancora grazie alle azioni di tifosi e piccoli imprenditori locali. Una seconda, consecutiva, retrocessione nella stagione 1989-90 costrinse il Walsall a ricominciare ancora dalla Fourth Division.\nLa squadra si trasfer\u00ec al Bescot Stadium nel 1990. All\u2019epoca era considerato uno stadio all\u2019avanguardia ed era il secondo impianto creato interamente da zero in Football League dal 1950. Il trasferimento diede stabilit\u00e0 al club e nel 1991 la squadra fu acquistata da Jeff Bonser. Kenny Hibbit, allenatore del Walsall per quattro anni, gett\u00f2 le basi per una \"golden era\" del club fino alle sue dimissioni nel settembre 1994.\nIl nuovo allenatore Chris Nicholl riport\u00f2 il club in terza divisione (chiamata ora Division Two dopo la formazione della Premier League) alla prima stagione, costruendo una squadra solida. Al club, dopo 4 vittorie consecutive ad aprile, serviva un solo punto a Bury: arriv\u00f2 uno 0-0 e i tifosi scesero in piazza a festeggiare. \nAlti e bassi (1995-oggi).\nSeguono due stagioni di permanenza in Division Two prima delle dimissioni di Nicholl. Jan S\u00f8rensen prende il suo posto e porta il club al quarto turno di FA Cup e di Coppa di Lega nella stagione 1997-98. Ogni percorso termina per mano di una squadra di Premier League: il Walsall perde 4-1 contro il West Ham in Coppa di Lega e 5-1 contro il Manchester United in FA Cup. Nonostante gli exploit in coppa, la posizione in campionato rimane insoddisfacente e S\u00f8rensen viene esonerato dopo solo una stagione.\nNella stagione 1998-99 Ray Graydon prende il suo posto e porta il club al secondo posto in Division Two e, dopo aver sconfitto il Manchester City, ottiene la promozione diretta. Dopo l\u2019insperata promozione in seconda serie il Walsall trova vita difficile a questo livello: non mancano le soddisfazioni come le vittorie contro i rivali di Wolverhampton, Birmingham e West Bromwich Albion, ma alla fine retrocede dopo una sconfitta 2-0 contro l\u2019Ipswich. I \"Saddlers\" ritornano immediatamente in seconda serie, sconfiggendo 3-2 ai supplementari il Reading dopo una finale dalle mille emozioni al Millennium Stadium di Cardiff.\nGraydon viene esonerato nel gennaio 2002 dopo una sconfitta 2-0 nel derby contro il West Bromwich. Gli subentra Colin Lee e ottiene la salvezza in seconda serie per la prima volta dai primi anni \u201960. La stagione 2002-03 vede il Walsall riuscire nell\u2019impresa di evitare ancora la retrocessione. Purtroppo, per\u00f2, questa arriver\u00e0 nella stagione 2003-04 nonostante la presenza in zona play-off per buona parte della prima frazione di campionato. Dopo un crollo di risultati, Lee viene esonerato ad aprile e la nomina di Paul Merson (stella del calcio inglese ed ex calciatore del Walsall) non inverte la rotta. Il Walsall retrocede grazie all\u2019amara sconfitta 3-2 contro il Rotheram di fronte ad 11.049 tifosi al Bescot Stadium.\nNonostante la retrocessione ottenuta e la poca esperienza da allenatore, Merson viene confermato a maggio per la stagione successiva. Dopo aver rischiato la retrocessione dalla League One, la stagione 2005-06 \u00e8 disastrosa per il Walsall e Merson. Dopo una serie di cattivi risultati, culminati con la sconfitta 5-0 a Brentford, Merson viene esonerato nel febbraio 2006. Era ormai troppo tardi e il 22 aprile 2006, dopo la sconfitta 3-1 contro l\u2019Huddersfield Town, il Walsall scende in League Two.\nRichard Money, nuovo allenatore, prova a risistemare il club in quarta divisione. Dopo una partenza impressionante e un mini-blackout a febbraio, il Walsall rimane fra le prime tre per tutta la stagione ed \u00e8 promossa in League One dopo aver battuto 2-1 il Notts County in trasferta. Nell\u2019ultima giornata della stagione il Walsall pareggia 1-1 sul campo dello Swindon Town grazie a un gol all\u2019ultimo minuto di Dean Keates: 3.419 tifosi avevano seguito la squadra e quel giorno festeggiarono il titolo di League Two.\nLa forma brillante della squadra continua nella nuova stagione e, nel 2007-08, la squadra otiene una striscia di 17 partite consecutive senza perdere: la doppia promozione era possibile. Tuttavia, dopo le cessioni di Danny Fox e Scott Dann al Coventry City, la squadra ha un calo di forma nell\u2019anno nuovo. La corsa per la promozione termina dopo una serie di risultati negativi a marzo e Richard Money d\u00e0 le dimissioni.\nLe seguenti sette stagioni vedono il Walsall rimanere stabile a met\u00e0 classifica in League One, a parte qualche brivido. Nel 2010-11 il club rimane in zona rossa da ottobre a marzo ma riesce a salvarsi grazie alla nomina di Dean Smith come allenatore. La squadra \u00e8 lontana dieci punti dalla salvezza e, dopo una buona striscia di risultati, si salva di un solo punto.\nLa stagione 2014-15 \u00e8 memorabile per il club, che si qualifica a una finale a Wembley per la prima volta in 127 anni di storia. Il Walsall sconfigge Rochdale, Tranmere Rovers, Sheffield United e Preston North End prima di giocare la finale del Football League Trophy, nella quale viene sconfitto 2-0 dal Bristol City. I \"Saddlers\" furono accompagnati da pi\u00f9 di 29.000 tifosi e a Wembley erano presenti pi\u00f9 di 72.000 persone allo stadio.\nIl Walsall comincia bene la stagione 2015-16 e Dean Smith comincia ad avere delle pretendenti. Alla fine di novembre, con i \"Saddlers\" quarti in classifica, lascia la squadra per accasarsi al Brentford. Al momento della sua partenza era il quarto allenatore da pi\u00f9 tempo in carica in Inghilterra. Il Walsall lo rimpiazza con Sean O\u2019Driscoll ma, dopo 6 partite senza vittorie e solo 16 alla guida della squadra, viene esonerato. Alla fine della stagione mancano la promozione di un solo punto e perdono la finale play-off contro il Barnsley.\nDopo la partenza di vari giocatori chiave della stagione precedente, il Walsall fatica per le successive tre stagioni in League One e, dopo una disastrosa esperienza da allenatore dell\u2019ex giocatore della squadra Dean Keates, tornano in quarta divisione alla fine della stagione 2018-19. Dopo la retrocessione comincia una nuova era con Darrell Clarke come allenatore e il nuovo proprietario Leigh Pomlett, che rileva il club dopo 28 anni di presidenza per Jeff Bonser. \nRivalit\u00e0.\nUn sondaggio del 2013 rivela che i tifosi del Walsall considerano i vicini del Wolverhampton i loro pi\u00f9 acerrimi rivali. Tuttavia, gli incontri fra le due squadre sono stati relativamente pochi, visto che i \"Wolves\" hanno passato la maggior parte della loro esistenza nelle prime due divisioni inglesi. Si sono giocate solo 16 partite tra Walsall e Wolves, la pi\u00f9 recente nel 2014. Rari anche gli incontri con l\u2019altro club professionistico della Black Country, il West Bromwich Albion: \"Saddlers\" e \"Baggies\" si sono affrontati solo 14 volte. Le squadre si sono scontrate molte volte, per\u00f2, durante gli incontri regionali nel tempo della guerra.\nEsistono rivalit\u00e0 pi\u00f9 regolari e ugualmente sentite con Shrewsbury Town, Coventry City e Port Vale. I tre club sono i pi\u00f9 geograficamente vicini ai \"Saddlers\". Con Shrewsbury e Port Vale lo score \u00e8 dalla parte del Walsall, con pi\u00f9 incontri vinti che persi.\nColori e simboli.\nColori.\nIl rosso e il bianco sono stati adottati a partire dalla stagione 1893-1894 su decisione della dirigenza del club, per differenziarsi dalle altre squadre della Black Country. Le due squadre da cui ha avuto origine il Walsall, infatti, non avevano divise con questi colori: il Walsall Town utilizzava perlopi\u00f9 divise bianche e blu, ispirate alla squadra di cricket con lo stesso nome; i Walsall Swifts, invece, avevano maglie color granata (presumibilmente tinte dagli stessi giocatori, visto che all'epoca non c'era traccia di questo colore nel magazzino dell'unico produttore di maglie sportive della citt\u00e0).\nDopo la fusione, i neonati Walsall Town Swifts (pi\u00f9 avanti Walsall F.C.) utilizzarono principalmente divise bianche e rosse, ma tra il 1920 e il 1949 scelsero di cambiare in favore del \"claret and blue\" (blu e granata), proprio dei rivali dell'Aston Villa: gli acerrimi nemici, infatti, erano soliti avere il primato cittadino e gli \"Swifts\", per invertire la tendenza delle loro performance, cambiarono i colori emulando quelli dei \"Villans\". Dalla stagione 1949-1950, per\u00f2, il bianco e il rosso vennero utilizzati stabilmente e non cambiarono pi\u00f9. \nLe maglie di casa, da quel momento, sono state totalmente bianche o totalmente rosse. Dal 1977 al 1981 comparirono degli inserti verdi nelle divise, ma si torn\u00f2 ben presto al biancorosso. A partire dagli anni '90 sono cominciati i motivi come le strisce e gli scacchi, rigorosamente bianchi e rossi. Per un periodo, dal 1992 al 2001, campeggi\u00f2 anche il nero nel kit da gara del Walsall, ma dalla stagione 2001-2002 si torn\u00f2 al tradizionale biancorosso. Dalla stagione 2020-2021 \u00e8 tornato a comparire il verde come inserto nel colletto, nelle maniche e nei calzettoni.\nSimboli ufficiali.\nIl simbolo del club \u00e8 un logo circolare rosso, bianco e nero sulla quale campeggia una rondine color oro. La rondine \u00e8 comparsa nel simbolo ufficiale del club a partire dagli anni '70, a ricordare gli Swifts (\"Rondini\"), una delle due squadre che hanno dato origine al Walsall. Negli anni lo stemma ufficiale del club \u00e8 cambiato molte volte a livello di stile, con inserti bianchi, rossi, verdi e dettagli celebrativi (nel 1998 e nel 2013, in occasione dei 100 e dei 125 anni), fino ad assumere l'attuale conformazione.\nMascotte.\nLa mascotte ufficiale del club \u00e8 Swifty, una rondine in completa tenuta Walsall.\nStrutture.\nStadi.\nThe Chuckery.\nIl primo stadio di casa del Walsall fu il complesso del The Chuckery. Era infatti un centro multi-funzione situato in un distretto vicino al Walsall Arboretum. Comprendeva 12 campi da calcio e 4 campi da cricket.\nWest Bromwich Road.\nIl campo di West Bromwich Road, che prende il nome dalla via in cui \u00e8 situato, aveva una capienza di 4.500 spettatori. Il Walsall fu costretto a trasferirsi qui dal 1893 al 1896 perch\u00e9 i residenti vicino al The Chuckery erano soliti lamentarsi del rumore durante le partite. \nFellows Park.\nStadio di casa del Walsall per oltre un secolo dal 1896 al 1990, fino al trasferimento al Bescot Stadium. \nBescot Stadium.\nConosciuto anche come Banks's Stadium per motivi di sponsor, \u00e8 attualmente lo stadio di casa del Walsall. Costruito tra il 1989 e il 1990 con un investimento di 4 milioni e mezzo di sterline, sostitu\u00ec Fellows Park. Il campo fu inaugurato da Sir Stanley Matthews. Dopo l'insediamento di Leigh Pomlett come presidente, la nuova presidenza si \u00e8 posta come obiettivo quello di acquistare il Bescot Stadium per renderlo interamente di propriet\u00e0 del Walsall entro poche stagioni."}
{"id": "1688341", "revid": "211329", "url": "https://it.wikipedia.org/wiki?curid=1688341", "title": "Nathan Zuckermann", "text": ""}
{"id": "1688342", "revid": "599013", "url": "https://it.wikipedia.org/wiki?curid=1688342", "title": "Piccole figlie dei Sacri Cuori di Ges\u00f9 e Maria", "text": "Le Piccole Figlie dei Sacri Cuori di Ges\u00f9 e Maria sono un istituto religioso femminile di diritto pontificio: le suore di questa congregazione, dette popolarmente Chieppine, pospongono al loro nome la sigla PP.FF.\nStoria.\nLa congregazione venne fondata a Parma dal sacerdote Agostino Chieppi (1830-1891) insieme ad\nAnna Micheli (1828-1871), sua penitente, per l'educazione cristiana delle giovani del popolo e l'assistenza ai bisognosi: il 14 aprile 1865, venerd\u00ec santo, Chieppi accolse la prima professione dei voti religiosi della Micheli e di quattro sue compagne.\nL'istituto venne eretto in congregazione di diritto diocesano l'8 dicembre 1905; ricevette il pontificio decreto di lode il 10 maggio 1941 e l'approvazione definitiva della Santa Sede il 13 giugno 1949.\nTra le pi\u00f9 illustri religiose della congregazione va ricordata madre Eugenia Picco (1867-1921), superiora generale delle Piccole Figlie dal 1911 alla morte, beatificata da papa Giovanni Paolo II nel 2001.\nAttivit\u00e0 e diffusione.\nTra le principali attivit\u00e0 delle Piccole Figlie vanno ricordate l'assistenza agli orfani e ai bambini abbandonati, l'istruzione e l'educazione cristiana della giovent\u00f9, la cura agli infermi e agli anziani.\nOltre che in Italia, sono presenti in Cile, Repubblica Democratica del Congo, Per\u00f9, Svizzera e Turchia; la casa generalizia \u00e8 a Parma.\nAl 31 dicembre 2005, la congregazione contava 319 religiose in 47 case."}
{"id": "1688343", "revid": "59645", "url": "https://it.wikipedia.org/wiki?curid=1688343", "title": "Suspiria de Profundis", "text": ""}
{"id": "1688344", "revid": "1354930", "url": "https://it.wikipedia.org/wiki?curid=1688344", "title": "Luciano Maggini", "text": "Carriera.\nProfessionista tra il 1949 e il 1958 corse per diverse formazioni, nel primo secondo dopoguerra, distinguendosi come velocista.\nLe principali vittorie da professionista furono sette tappe al Giro d'Italia fra il 1947 ed il 1951 e numerose classiche del panorama italiano.\nPartecip\u00f2 a due edizioni dei campionati del mondo su strada, ottenendo un quarto posto a Valkenburg aan de Geul nel 1948."}
{"id": "1688350", "revid": "217830", "url": "https://it.wikipedia.org/wiki?curid=1688350", "title": "Gran Premio di Spagna MotoGP 2007", "text": ""}
{"id": "1688352", "revid": "709565", "url": "https://it.wikipedia.org/wiki?curid=1688352", "title": "Bob, Agente dell'HYDRA", "text": "Bob, Agente dell'HYDRA (\"Bob, Agent of HYDRA\") \u00e8 un personaggio dei fumetti, creato Fabian Nicieza (testi) e Reilly Brown (disegni), pubblicato dalla Marvel Comics. La prima apparizione avviene in \"Cable &amp; Deadpool\" n. 38.\nBiografia del personaggio.\nOriginario di New York, Bob \u00e8 un giovanotto senza particolari qualit\u00e0 che \u00e8 entrato a far parte dell'organizzazione terroristica HYDRA principalmente per dare dimostrazione di essere un \"vincente\" alla moglie, dalla quale sembra sia separato. Pare che la sua decisione sia stata influenzata dall'offerta ai dipendenti di un piano di cure dentali tutto compreso, un benefit non previsto dai rivali dell'AIM.\nIn precedenza lavorava nel settore del giardinaggio.\nBob viene \"convinto\" da Deadpool ad aiutarlo nell'impresa di far fuggire Alex Hayden da una base HYDRA dove questi \u00e8 stato rinchiuso per essere sottoposto ad esperimenti. In seguito verr\u00e0 adottato come mascotte e assistente dallo stesso Deadpool, che chiama rispettosamente \"Mr. Wilson\".\nNonostante sia totalmente inadatto al combattimento e non abbia un addestramento particolare al di l\u00e0 di quello - del tutto trascurabile - riservato agli elementi di basso livello dell'HYDRA, in momenti di particolare gravit\u00e0 (come il dover pilotare un aereo senza brevetto o lo scontro con un triceratopo infetto dal simbionte Venom) Bob sembra essere occasionalmente soggetto a subitanei colpi di fortuna.\nIn seguito all'indottrinamento subito, Bob ha la tendenza a gridare gli slogan dell'HYDRA ogniqualvolta \u00e8 colto da un attacco di panico. Tramite lo stesso procedimento \u00e8 stato condizionato ad odiare Capitan America, ma si trover\u00e0 a combattere al fianco del Capitano e di Bucky contro il supremo scienziato nazista Arnim Zola nel corso di un viaggio nel tempo.\nHa una cotta mal dissimulata per Outlaw, una delle assistenti di Hayden, e stando a Weasel aggiorna periodicamente un proprio blog su Internet.\nIl personaggio \u00e8 il primo comprimario di Deadpool ad apparire al di fuori di un flashback sulle pagine della collana in solitaria del mercenario. Intervenuto per aiutare \"Mr. Wilson\", Bob si ritrover\u00e0 presto in acque molto agitate."}
{"id": "1688353", "revid": "767487", "url": "https://it.wikipedia.org/wiki?curid=1688353", "title": "Stazione meteorologica di Brescia Montichiari", "text": "La stazione meteorologica di Brescia Montichiari \u00e8 una stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa all'area pianeggiante nei dintorni della citt\u00e0 di Brescia.\nCaratteristiche.\nLa stazione meteorologica, gestita dall'ENAV, si trova nell'Italia nord-occidentale, in Lombardia, in provincia di Brescia, nel comune di Montichiari, a 103 metri s.l.m. e alle coordinate geografiche .\nDati climatologici.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a +1,5\u00a0\u00b0C; quella del mese pi\u00f9 caldo, luglio, \u00e8 di +23,2\u00a0\u00b0C.\nLe precipitazioni medie annue sono di circa 850\u00a0mm, mediamente distribuite in 79 giorni, e presentano un picco primaverile ed autunnale e minimo relativo invernale ."}
{"id": "1688354", "revid": "116944", "url": "https://it.wikipedia.org/wiki?curid=1688354", "title": "Opzioni in Alto Adige", "text": "Le opzioni in Alto Adige (in tedesco: \"Option in S\u00fcdtirol\" o \"S\u00fcdtiroler Umsiedlung\") furono il sistema scelto nel 1939, previo accordo tra Italia e Germania, per risolvere il contenzioso sull'Alto Adige e sulle altre isole linguistiche tedesche e ladine presenti in Italia. Alla popolazione di lingua tedesca, ladina, mochena e cimbra fu chiesto di scegliere se diventare cittadini tedeschi e conseguentemente trasferirsi nei territori del Terzo Reich o se rimanere cittadini italiani, integrandosi nella cultura italiana e rinunciando ad essere riconosciuti come minoranza linguistica.\nLe opzioni finirono di fatto nel settembre del 1943, con l'occupazione tedesca della provincia di Bolzano. Esse vengono chiamate anche la \"Grande Opzione\" (\"Gro\u00dfe Option\"), per distinguerla dalle altre opzioni, minori, che avvennero nell'Alto Adige immediatamente dopo la sua annessione all'Italia avvenuta nel 1919.\nStoria.\nContesto.\n1919-1922.\nL'Alto Adige, per secoli parte integrante, all'interno del Tirolo, delle terre asburgiche, era abitato in grande prevalenza da popolazioni di lingua germanica e venne annesso al Regno d'Italia alla fine della prima guerra mondiale, in base al trattato di Saint-Germain del 1919.\nLe autorit\u00e0 italiane perseguirono una politica di italianizzazione, proseguita durante il ventennio fascista. Ai primi di agosto del 1920, la Camera discusse il disegno di legge per approvare il trattato e annettere i nuovi territori. Solo Matteotti, Turati e Riboldi proposero nei loro interventi il diritto all\u2019autodecisione della popolazione sudtirolese attraverso un plebiscito, che fu invece riconosciuto a quella della Carinzia. Il disegno di legge fu approvato dalla Camera con 170 voti favorevoli e 48 contrari, e al Senato, all\u2019epoca nominato dal re, pass\u00f2 all\u2019unanimit\u00e0.\nAlle minoranze etnolinguistiche fu offerta la possibilit\u00e0 di trasferirsi nello stato vicino in cui si parlava la propria lingua. Nell\u2019articolo 78 del trattato compare gi\u00e0 il termine \u201copzione\u201d col significato, proprio del diritto diplomatico, che avr\u00e0 nell\u2019accordo italo-tedesco del 1939, ma riguardante una facolt\u00e0 personale dei cittadini e non un\u2019operazione organizzata e gestita dallo Stato.\nL\u2019articolo 80 specifica invece gli stati in cui \u00e8 possibile il trasferimento e stabilisce i criteri, su base etnica e linguistica, per avvalersi del diritto all\u2019opzione.\nIl trattato approvato col disegno di legge, dunque, era volto a consentire il trasferimento delle minoranze linguistiche senza un preciso intento di italianizzazione; tuttavia, il contesto politico e sociale in cui fu approvato era caratterizzato dal \u201cprincipio della primazia dello stato nazionale monoetnico sui diritti delle persone ad abitare il territorio natale\u201d, presente gi\u00e0 prima della Grande Guerra e mantenuto, se non estremizzato, sotto il Fascismo. Nello specifico, dal punto di vista giuridico, \u201clo \"jus sanguinis\" continuava a prevalere sullo \"jus soli\"\u201d.\n1923-1937.\nNel 1923 fu istituita l'obbligatoriet\u00e0 della lingua italiana nelle scuole per tutta la popolazione e poco alla volta venne sospeso l'insegnamento in lingua tedesca. Il tedesco venne progressivamente bandito dalla vita pubblica, nella pubblica amministrazione venne previsto l'uso della sola lingua italiana.\nA partire dal 1927, quando Bolzano divenne capoluogo di provincia, i funzionari pubblici appositamente inviati in Alto Adige iniziarono gradatamente a sostituire i toponimi con il corrispettivo in italiano, utilizzando un apposito prontuario per l'italianizzazione dei nomi, redatto dal trentino Ettore Tolomei. Anche diversi cognomi furono tradotti o italianizzati nell'ambito di una campagna definita come \"reintegrazione italica\": ad esempio, per il cognome \"H\u00fcttler, Hitthaler e Hitler\" venne proposto l'italiano \"Casolari\" (a motivo del fatto che \"H\u00fctte\", in tedesco, ha un significato analogo a casolare, casetta). L'italianizzazione dei cognomi palesemente stranieri fu affidata alla volont\u00e0 dei singoli, ma era comunque obbligatoria per gli impiegati pubblici.\nTra il 1928 e il 1930 si organizz\u00f2 la resistenza della popolazione di lingua tedesca, per mantenere il proprio carattere nazionale e opporsi alla snazionalizzazione. Ai bambini veniva insegnato - illegalmente - il tedesco nelle cosiddette \"Katakombenschulen\" (letteralmente \u201cscuole nelle catacombe\u201d) e la stampa e le associazioni cattoliche in lingua tedesca resistettero sotto la protezione del Vaticano. L'operazione di italianizzazione della popolazione attraverso l'utilizzo esclusivo dell'italiano nelle scuole di conseguenza non diede i risultati sperati e il governo scelse di incentivare l'immigrazione da altre zone dell'Italia.\nLe tendenze filo asburgiche della popolazione di lingua tedesca che sognava l'indipendenza o la riunificazione all'Austria furono soppiantate dall'irredentismo pangermanico propugnato dalle varie sezioni del partito nazionalsocialista che nel frattempo erano sorte in tutto l'Alto Adige ed avevano fatto breccia soprattutto presso i giovani. A partire dal 1933, con la presa del potere in Germania di Adolf Hitler, le aspirazioni della popolazione di lingua tedesca si rinsaldarono ulteriormente dando sfogo anche a manifestazioni che crearono problemi di ordine pubblico. Sorse anche un movimento clandestino di resistenza, il \"V\u00f6lkischer Kampfring S\u00fcdtirols\" (VKS) di ispirazione nazista, fondato da Peter Hofer.\nA fine agosto del 1933 fu inviato a Bolzano il nuovo prefetto Giuseppe Mastromattei con l'incarico di risolvere la questione. Mastromattei appront\u00f2 un piano per favorire l'industrializzazione e la modernizzazione della regione, che era tradizionalmente agricola, e convinse personalmente alcune grandi aziende come la Montecatini, la Lancia e la Falck a costituire un'importante area industriale in Alto Adige, sfruttando l'energia idroelettrica prodotta da centrali potenziate o costruite \"ex novo\" negli anni precedenti.\nIl 20 dicembre 1936 fu ufficialmente inaugurata la nuova zona industriale di Bolzano e presto un gran numero di operai vi trov\u00f2 lavoro, tra essi moltissimi erano immigrati dal Trentino, dal Veneto e dal Friuli. Bolzano era cos\u00ec avviata a vedere un notevole incremento della popolazione che da circa trentamila del 1919 sarebbe passata ad oltre centomila, ora prevalentemente italofona. L'arrivo di migliaia di operai italiani suscit\u00f2 le proteste dei cittadini germanofoni che temevano di essere messi in minoranza come popolazione.\nLe trattative italo-tedesche.\nA seguito dell'Anschluss tedesco dell'11 marzo 1938, l'Austria era stata inglobata nel Terzo Reich e rinominata Ostmark, pertanto la Germania subentr\u00f2 nell'annoso contenzioso che a lungo aveva opposto l'Italia e l'Austria sulla questione dell'Alto Adige. Gi\u00e0 all'ingresso delle truppe tedesche a Innsbruck vi erano state delle manifestazioni antiitaliane e la cosa allarm\u00f2 la diplomazia italiana.\nIn una lettera a Mussolini dell'11 marzo 1938, Hitler aveva solennemente proclamata l'intangibilit\u00e0 della frontiera fra i due paesi. Venne quindi ripresa l'idea esposta da Hermann G\u00f6ring a Ulrich von Hassell nel gennaio 1937, che prevedeva il trasferimento di tutta la popolazione di lingua tedesca dell'Alto Adige in Germania. Il primo contatto in questo senso fu avviato dal console tedesco a Milano Otto Bene che in un incontro riservato prospett\u00f2 questa soluzione al prefetto di Bolzano Mastromattei, ma Mussolini respinse la proposta.\nDopo una serie di contatti fra i rappresentanti tedeschi e italiani (per parte tedesca la questione venne seguita in particolare da G\u00f6ring e Heinrich Himmler, per parte italiana da Galeazzo Ciano e dai diplomatici dell'ambasciata di Berlino). La questione riprese vitalit\u00e0 alla vigilia della firma del Patto d'Acciaio tra Germania e Italia del 22 maggio.\nIn questa occasione l'ambasciatore italiano a Berlino Bernardo Attolico esaminando le proposte tedesche per l'alleanza ribad\u00ec che la risoluzione della questione altoatesina era di fondamentale importanza. Il 6 maggio 1939 il concetto fu ribadito dal ministro degli esteri italiano Galeazzo Ciano all'omologo Ribbentrop, appositamente venuto a Milano. Il 17 giugno 1939 Heinrich Himmler fu ufficialmente incaricato di condurre le trattative e di raggiungere una risoluzione. Da parte loro le autorit\u00e0 italiane desideravano ottenere la partenza di tutti i cittadini di nazionalit\u00e0 tedesca (circa diecimila) e dei circa quattromila allogeni vicini al partito nazionalsocialista che avevano provocato disordini negli anni precedenti. Da parte loro invece i tedeschi avrebbero preferito un accordo pi\u00f9 vago che avesse permesso di ritornare in futuro sulla questione.\nIl 23 giugno, al comando delle SS di Berlino, vi fu un nuovo incontro tra la delegazione italiana guidata da Attolico e Mastromattei e i rappresentanti tedeschi con Himmler, il console Bene e Karl Wolff. Himmler ripropose l'ipotesi del trasferimento in massa di tutti gli altoatesini mentre Attolico ribad\u00ec la posizione italiana di consentire agli allogeni di poter scegliere mediante le opzioni entro il 31 dicembre 1939 (30 giugno 1940 per i prelati), proposta che fu accettata dai tedeschi. Da parte tedesca il console Otto Bene fu designato come delegato per la questione altoatesina, da parte italiana la scelta cadde sul prefetto Mastromattei. Gli accordi sulle opzioni furono poi ufficialmente sottoscritti il 21 ottobre 1939 a Roma e la notizia recante tutte le disposizioni fu pubblicata in Alto Adige sul quotidiano fascista \"La Provincia di Bolzano\".\nUna nota dell'Agenzia Stefani ne tratteggi\u00f2 le linee essenziali:\nDopo aver deciso per una delle due opzioni, tale decisione diveniva irrevocabile. L'opzione era data solamente ai capofamiglia (che decidevano per la moglie e i figli) e ai maggiorenni (all'epoca con un'et\u00e0 di 21 anni).\nAi fini di gestire l'opzione le autorit\u00e0 tedesche predisposero numerosi distaccamenti nelle localit\u00e0 della provincia di Bolzano.\nMa molto pi\u00f9 spesso questi distaccamenti si trasformarono in centri di propaganda con l'obiettivo di convincere il maggior numero possibile di allogeni ad abbandonare l'Italia, facendo anche circolare false notizie come quella che i non optanti sarebbero stati trasferiti coattamente in Sicilia dalle autorit\u00e0 italiane (la cosiddetta \"minaccia siciliana\"). In diversi casi il prefetto Mastromattei procedette all'arresto di militanti del partito nazista che spesso erano appositamente giunti dalla Germania e che operavano come agitatori. Alcuni di loro chiesero un incontro con Mussolini che si svolse solo nel marzo 1940, dopo l'accordo sulle opzioni. Per i religiosi invece il termine per le opzioni venne a giugno 1940.\nPer gli \"Optanten\" non era automatico il trasferimento in Germania; questi dovevano essere di pura razza ariana e per dimostrarlo bisognava procurarsi certificati di nascita e matrimonio dei propri antenati. Il tutto andava a confluire in un libretto denominato \"Ahnenpass\", gi\u00e0 utilizzato in Germania dal 1933.\nLo svolgimento delle opzioni.\nIl termine per optare fu deciso per il 31 dicembre 1939 e gli interessati nelle province di Bolzano, Trento, Belluno e Udine furono chiamati a scegliere se rimanere in Italia, senza alcun riconoscimento quale minoranza di lingua tedesca o ladina, rimanendo cittadini italiani a pieno titolo, ma venendo assimilati, o se assumere la cittadinanza tedesca, perdendo quella italiana, ed emigrare nella Germania nazista, ipotesi nota come \"Option f\u00fcr Deutschland\" (opzione per la Germania). Secondo i dati diffusi provvisoriamente dal ministero degli interni italiano questi furono i risultati:\nI dati diffusi successivamente, confrontati anche con quelli in possesso dei tedeschi, furono lievemente pi\u00f9 favorevoli all'opzione per l'Italia: su 266.985 persone chiamate al voto, 185.085 (69,32%) avevano optato per la Germania; ad essi andavano aggiunti i cittadini gi\u00e0 tedeschi residenti in Alto Adige (circa 10.000), che secondo gli accordi erano automaticamente trasferiti nel Reich.\nI dati ufficiali in seguito sono stati variamente reinterpretati: si ritiene che l'85%-90% della popolazione in provincia di Bolzano opt\u00f2 per l'emigrazione (coloro che fecero questa scelta furono chiamati \"Optanten\"). Coloro che non optarono furono automaticamente considerati cittadini italiani. I primi gruppi di optanti cominciarono a partire per la Germania gi\u00e0 nel 1939 fino al 31 dicembre 1942, in seguito prorogato al 1943, per un totale di 44.680. Molti pur avendo optato per la Germania avevano poi lasciato perdere la questione preferendo restare in Italia, soprattutto quando gli eventi bellici voltarono a sfavore del Terzo Reich.\nSecondo il canonico Michael Gamper tra le diverse ragioni che fecero optare per la Germania vi fu anche la \"paura di finire in Sicilia\", fomentata dalla propaganda di Goebbels, che semin\u00f2 il panico fra molti sudtirolesi. In realt\u00e0 da parte fascista non vi era alcun piano in questo senso. La paura invece per gli \"Optanten\" era quella di non sapere in quale parte della Germania andassero a vivere. Diverse furono le ipotesi: la Galizia, la Borgogna, la Carinzia meridionale, la Stiria, la Crimea; insomma erano sicuri di cosa abbandonavano, ma non a cosa andavano incontro. Tuttalpi\u00f9 a loro era destinata un'eguale propriet\u00e0 come la avevano in Sudtirolo: stessa casa, stessi campi, stessi animali, eccetera.\nIl 30 gennaio 1940 il \"V\u00f6lkischer Kampfring S\u00fcdtirols\" (VKS) fu trasformato da Peter Hofer con l'aiuto delle autorit\u00e0 tedesche nella \"Arbeitsgemeinschaft der Optanten f\u00fcr Deutschland\" (\"Associazione degli optanti tedeschi\"). Essa aveva il compito di dare supporto agli emigranti e di fatto fu l'associazione dei residenti di lingua tedesca della provincia di Bolzano che scelsero di emigrare nel Terzo Reich, a cui fu permesso di avere la qualit\u00e0 di cittadini tedeschi e di far parte delle associazioni tirolesi.\nLa popolazione che scelse di rimanere si organizz\u00f2 invece nell'\"Andreas-Hofer-Bund\" (\"Lega di Andreas Hofer\") che ebbe spesso l'appoggio della Chiesa e dei sacerdoti locali e fu diretta da Friedl Volgger e Hans Egarter. Al contrario, il vescovo di Bressanone della Diocesi di Bolzano-Bressanone decise di \"seguire il suo gregge\", optando per il Reich, seguito anche dal vicario generale della diocesi Alois Pompanin.\nLe opzioni dilaniarono la societ\u00e0 altoatesina. Vi fu chi, consigliato dal \"Deutscher Verband\", scelse di rimanere (\"Dableiber\") e fu additato come traditore. Dall'altra parte vi fu chi segu\u00ec il \"V\u00f6lkischer Kampfring S\u00fcdtirols\" che spingeva la popolazione a partire per la Germania (\"Optanten\") e venne qualificato come nazista. Il suo motto era \"Heim ins Reich\" (\"torniamo nella nostra antica patria\").\nAll'inizio del 1940 iniziarono a partire ogni giorno treni speciali per trasferire gli optanti al di l\u00e0 del Brennero; in seguito il ritmo inizi\u00f2 a rallentare e anche i sudtirolesi iniziarono a rallentare la loro partenza date le notizie provenienti dal fronte. In totale emigrarono circa 75.000 persone, in maggior parte in Tirolo del Nord, nel Vorarlberg e in Baviera. Altre ancora in Lussemburgo, Slovenia e Cecoslovacchia, allora gi\u00e0 conquistate da Hitler. Una parte di questi termin\u00f2 il suo viaggio nel Tirolo del Nord nei pressi di Innsbruck, nella localit\u00e0 Pradl dove sostarono per un loro futuro invio. A fine guerra solamente 20.000 tornarono in patria, mentre gli altri rimasero in Austria o in Germania.\nNel marzo 1940 Mussolini decise di ricevere una delegazione di altoatesini che avevano scelto di restare in Italia, sebbene inizialmente non avesse intenzione di riceverne alcuna. In polemica con i tedeschi che avevano fatto circolare la falsa notizia che gli optanti per l'Italia sarebbero stati deportati in Sicilia, se non nell'Africa Orientale Italiana, Mussolini rassicur\u00f2: \"Nessuno ha mai pensato e penser\u00e0 di allontanarvi dalle vostre case\".\nAl di fuori degli accordi, anche gli abitanti della Valle dei Mocheni e di Luserna furono ammessi alle opzioni, ma l'emergenza bellica rallent\u00f2 questo processo. Le prime partenze si svolsero infatti nell\u2019aprile del 1942 e avevano come destinazione il Protettorato di Boemia e Moravia, con la tappa intermedia del \u201ccampo di transito di Hallein\u201d.\nOccupazione tedesca.\nLo scoppio della seconda guerra mondiale non permise che l'italianizzazione e la riallocazione oltreconfine delle persone di lingua tedesca venissero interamente completate. La \"Wehrmacht\" occup\u00f2 la provincia di Bolzano quasi contemporaneamente alla diffusione della notizia dell'armistizio dell'8 settembre 1943 e il 10 settembre successivo fu creata la Zona d'Operazione delle Prealpi (\"Alpenvorland\"): l'emigrazione fu quindi ufficialmente fermata.\nFranz Hofer divenne Gauleiter dell'Alpenvorland e Peter Hofer venne nominato \"Volksgruppenf\u00fchrer\" (una sorta di capo nazista del gruppo etnico tedesco) e prefetto di Bolzano. Peter Hofer rimase ucciso nella sua auto durante un bombardamento alleato il 2 dicembre 1943 e fu sostituito da Karl Tinzl che nel dopoguerra divenne deputato della S\u00fcdtiroler Volkspartei.\nLa \"Arbeitsgemeinschaft der Optanten f\u00fcr Deutschland\" (ADO) fu sciolta e unificata alla \"Deutsche Volksgruppe\", ma parte dei membri della ADO si un\u00ec al \"S\u00fcdtiroler Ordnungsdienst\" (SOD) (Corpo dei Volontari Sud Tirolesi) e prese parte all'eliminazione della popolazione ebraica di Merano. Tentarono inoltre di arrestare i soldati italiani in fuga e attaccarono quelli che erano rimasti, nonostante ci\u00f2 fosse stato esplicitamente proibito dalle autorit\u00e0 del Terzo Reich. All'interno del territorio altoatesino fu proibita l'apertura di uffici della Repubblica Sociale Italiana (pur facendone formalmente parte) e fu vietato l'arruolamento nell'esercito repubblichino; tutti i funzionari e i podest\u00e0 italiani vennero rimpiazzati da tedeschi.\nAlla provincia di Bolzano furono riaggregati i comuni della Bassa Atesina e quelli ladini di Cortina d'Ampezzo, Livinallongo e Colle Santa Lucia.\nDopoguerra.\nDopo il 1945 la provincia di Bolzano ritorn\u00f2 ad essere parte dell'Italia e circa un terzo degli optanti per la Germania rientr\u00f2 in Italia; tra questi c'erano anche molti ex sostenitori del Partito Nazionalsocialista, che scelsero di riprendere la cittadinanza italiana a seguito dell'accordo De Gasperi-Gruber (cosiddetti rioptanti). Chi ritorn\u00f2 dovette registrarsi insieme ai propri figli dimostrando, tramite un certificato di nascita, di avere diritto alla cittadinanza italiana. Il ritorno degli optanti mise a dura prova la convivenza pacifica tra la popolazione di lingua italiana e quella tedesca. Della delicata questione si occup\u00f2 l'Ufficio per le zone di confine, che dal 1947 al 1954 fu sotto la responsabilit\u00e0 politica di Giulio Andreotti.\nNel 2010 fu ritrovato un volantino di Heinrich Mann, camuffato da pubblicit\u00e0 turistica per le Dolomiti, redatto nel luglio 1939 col titolo \"Deutsche, Hitler verkauft euch!\" (\"[Sudtirolesi] tedeschi, Hitler vi sta svendendo!\"), col quale lo scrittore denunciava il tentativo di pulizia etnica associato alle opzioni e invitava la popolazione sudtirolese a resistere. Nel 2020 sono stati scoperti, e successivamente pubblicati e contestualizzati, materiali iconografici di propaganda nazista a favore delle Opzioni per il Terzo Reich. Essi sono stati acquisiti dal Museo storico-culturale della provincia di Bolzano di Castel Tirolo."}
{"id": "1688356", "revid": "119991", "url": "https://it.wikipedia.org/wiki?curid=1688356", "title": "Stazione meteorologica di Montichiari", "text": ""}
{"id": "1688359", "revid": "1149807", "url": "https://it.wikipedia.org/wiki?curid=1688359", "title": "Sonic Advance", "text": " \u00e8 un videogioco a piattaforme della serie \"Sonic\", sviluppato dagli studi Sonic Team e Dimps e pubblicato dalla SEGA in Giappone, dalla THQ nell'America del Nord e dalla Infogrames in Europa e in Australia per la console Game Boy Advance. \u00c8 stato distribuito il 20 dicembre 2001 in Giappone, il 3 febbraio 2002 in America del Nord ed infine l'8 marzo dello stesso anno in Europa. Il titolo \u00e8 stato anche convertito per N-Gage nel 2003, col titolo di SonicN.\nIl videogioco \u00e8 ufficialmente l'ottavo capitolo principale dell'intera saga, primo capitolo principale della serie su console portatile e il primo titolo di \"Sonic\" uscito esclusivamente su una console Nintendo. Cronologicamente, gli eventi di questo videogioco e del suo primo seguito (\"Sonic Advance 2\"), avvengono in un periodo di tempo vicino a quello di \"Sonic Adventure\" e \"Sonic Adventure 2\".\nPersonaggi.\nIl giocatore pu\u00f2 completare l'avventura con quattro personaggi: Sonic, Tails, Knuckles e Amy Rose, che per la prima volta in un gioco 2D di Sonic \u00e8 selezionabile. Sonic pu\u00f2 anche essere seguito da Tails come era possibile in \"Sonic 2\" inserendo un codice nella schermata di selezione del personaggio. Tutti i personaggi hanno salvataggi individuali, di modo che si possa ricominciare a giocare dal punto della storia in cui si era interrotto con quel personaggio.\nOgni personaggio, poi, ha un'abilit\u00e0 unica che \u00e8 determinante per la difficolt\u00e0 globale del gioco. Le mosse speciali sono riprese dai giochi \"Sonic 3\" e \"Sonic Adventure\". Sonic pu\u00f2 accelerare mentre \u00e8 in salto se si preme due volte e rapidamente la direzione avanti, Tails pu\u00f2 volare e nuotare, Knuckles pu\u00f2 planare e scalare i muri mentre Amy ha solo il suo martello per attaccare e per questo \u00e8 considerata il personaggio pi\u00f9 difficile da controllare, anche a causa della sua mancanza di mosse elementari come lo Spin Dash. Le abilit\u00e0 speciali hanno un peso particolare, poi, quando si devono combattere i boss o si devono trovare le vie di accesso ai livelli bonus.\nModalit\u00e0 di gioco.\nIl gioco comprende sei livelli o zone normali, seguiti da due zone speciali: X-Zone e Moon Zone solo se si raccolgono i sette smeraldi del caos. Ogni zona normale contiene due Acts. L'Act 1 finisce sempre con un segnaposto con la faccia del Dr. Eggman come nei classici giochi di Sonic. Nell'Act 2, dopo aver sconfitto il boss, si deve far esplodere una grande capsula che contiene degli animaletti che vengono liberati. \"Sonic Advance\" \u00e8 l'ultimo gioco di Sonic ad avere i segnaposto di fine livello; \"Sonic Advance 2\" al posto loro ha infatti degli striscioni di arrivo, \"Sonic Advance 3\" ha una stella ruotante, \"Sonic Rush\" ha anelli giganti e \"Sonic Rush Adventure\" ha un grande scrigno, ma in \"Sonic Generations\" il segnaposto ritorna nell'Act 1, mentre nell'Act 2 c'\u00e8 il famoso Goal Ring. Nel quinto livello di Angel Island si deve affrontare Mecha Knuckles. L'X-Zone e la Moon Zone sono zone dove si svolge solo la battaglia col boss: Eggman.\nLe \"Special Springs\", molle speciali che teletrasportano in un livello bonus per ottenere gli smeraldi del caos possono trovarsi nelle aree alte di alcuni livelli. Ogni zona normale ne contiene una, tranne l'Ice Mountain Zone che ne ha una per ogni Act. Nei livelli bonus il giocatore deve raccogliere un numero di anelli almeno uguale a quelli richiesti Vincendo si riceve uno smeraldo del caos. Una volta ottenuto la molla si disattiva e per ottenerne di nuovi bisogna cercare altre molle. A differenza di altri classici giochi di Sonic, gli smeraldi del caos sono condivisi fra i personaggi e ci\u00f2 significa che una volta raccolti i sette smeraldi e dopo aver completato l'X-Zone con i quattro personaggi, si pu\u00f2 accedere alla Moon Zone dalla X-Zone con Sonic.\nTiny Chao Garden.\nIl Tiny Chao Garden \u00e8 presente come gioco extra in \"Sonic Advance\", \"Sonic Advance 2\" e \"Sonic Pinball Party\" . \u00c8 simile a quello di \"Sonic Adventure\" e \"Sonic Adventure 2\", e I giocatori possono trasferire i loro Chao da uno di questi giochi per Game Boy Advance ai giochi per GameCube e viceversa usando il cavo di collegamento tra le due console. Il giardino \u00e8 ridotto se si confronta con Sonic Adventure, infatti il Chao non cresce, gli si possono dare solo alcuni frutti e tre giocattoli comprati nello stesso Tiny Chao Garden e ci pu\u00f2 essere solo un Chao nel giardino. Un uovo di Chao pu\u00f2 anche essere depositato nel giardino e si schiuder\u00e0 non appena non c'\u00e8 pi\u00f9 un Chao nel giardino. I Chao possono andare via solo se trasferiti su un altro gioco o se scappano via (cosa molto rara, accade solo se il chao odia molto il giocatore).\nFrutti, giocattoli e uova si comprano con gli anelli. Gli anelli che un giocatore ha alla fine di un Act contribuiscono anche al Tiny Chao Garden. In pi\u00f9 gli anelli possono essere guadagnati giocando a due mini-giochi: un gioco di abbinamento carte e uno di sasso-carta-forbici. Anelli, frutti e uova possono essere trasferiti verso gli altri giochi, ma non si pu\u00f2 fare il contrario, cio\u00e8 trasferire da essi.\nTuttavia nel giardino \u00e8 presente un glitch: se si cancella il salvataggio del gioco gli anelli ottenuti durante una partita normale non vengono conteggiati pi\u00f9 in quelli del giardino. L'unica maniera per risolvere questo problema \u00e8 utilizzare uno strumento come il GameShark.\nAccoglienza e seguiti.\n\"Sonic Advance\" ha ricevuto al tempo della pubblicazione molte attenzioni, sia perch\u00e9 era il debutto della serie \"Sonic\" su Game Boy Advance e sia perch\u00e9 per la prima volta un gioco classico 2D della mascotte di casa SEGA sarebbe stato giocato su una console Nintendo. Fra questi due giganti del videogame c'era una rivalit\u00e0 che durava da oltre un decennio, tuttavia il gioco ha ricevuto critiche abbastanza positive sia da parte dei fan di Sonic che dai critici, anche se alcuni pensano che sia un po' \u201clento\u201d per essere un gioco di \"Sonic\". Il successo di questo primo gioco ha portato allo sviluppo di vari sequel come \"Sonic Advance 2\" e \"Sonic Advance 3\" ed anche alcuni spin-off come \"Sonic Battle\" e \"Sonic Pinball Party\".\n\"SonicN\".\nSonicN \u00e8 essenzialmente lo stesso \"Sonic Advance\", ma per Nokia N-Gage. Il gioco \u00e8 stato uno dei titoli di lancio per il telefono cellulare Nokia. Il supporto del gioco \u00e8 una scheda MMC ROM.\nQuesta conversione presenta alcune differenze rispetto all'edizione originale uscita due anni prima su Game Boy Advance, difatti il frame rate \u00e8 pi\u00f9 basso dato che l'hardware dell'N-Gage \u00e8 inferiore in termini di prestazioni a quello del GBA, la risoluzione del gioco \u00e8 stata modificata in verticale anzich\u00e9 in orizzontale per adattarla allo schermo del cellulare ed \u00e8 stata rimossa la modalit\u00e0 Tiny Chao Garden."}
{"id": "1688360", "revid": "767487", "url": "https://it.wikipedia.org/wiki?curid=1688360", "title": "Scelidotherium", "text": "Lo scelidoterio (gen. Scelidotherium) \u00e8 un mammifero xenartro fossile , strettamente imparentato con i bradipi attuali. I suoi resti, risalenti al Pleistocene, sono stati rinvenuti in Sudamerica.\nDescrizione.\nCome tutti i bradipi terricoli, lo scelidoterio, lungo circa tre metri e mezzo, aveva un corpo massiccio e arti allungati dotati di unghioni ricurvi. La caratteristica principale che lo distingueva dagli altri esemplari simili, per\u00f2, era la testa stretta e allungata, vagamente simile a quella di un formichiere. Lo scelidoterio possedeva una serie completa di molari. Le zampe assomigliavano molto a quelle del famoso \"Megatherium\" e di \"Glossotherium\".\nRitrovamenti e classificazione.\nCharles Darwin, nel suo giornale di bordo durante il viaggio sulla Beagle, scrive del ritrovamento di un fossile quasi perfetto di \"Scelidotherium\" a Punta Alta, durante il viaggio via terra da Bahia Blanca a Buenos Aires nel 1832. Darwin classific\u00f2 lo scelidoterio nella stessa famiglia del \"Megatherium\", ma successivamente altri paleontologi lo hanno posto in una famiglia a s\u00e9 stante, in virt\u00f9 delle sue particolarit\u00e0 craniche. Un possibile antenato dello scelidoterio \u00e8 \"Chubutherium\", dell'Oligocene e del Miocene. La specie pi\u00f9 nota di scelidoterio \u00e8 Scelidotherium leptocephalum. Altre specie, come \"S. cuvieri\" e \"S. tarijensis\", sono state attribuite a generi simili, come \"Catonyx\" e \"Scelidodon\"."}
{"id": "1688361", "revid": "22356", "url": "https://it.wikipedia.org/wiki?curid=1688361", "title": "Xenartro", "text": ""}
{"id": "1688362", "revid": "110157", "url": "https://it.wikipedia.org/wiki?curid=1688362", "title": "Kunsthalle Basel", "text": "Dalla sua apertura nel 1872, la Kunsthalle Basel a Basilea sostiene gli artisti contemporanei. Di conseguenza, questa rinomata istituzione pu\u00f2 vantare una lunga tradizione, supportando l'avanguardia e ampliando i confini tradizionali dell'arte contemporanea, su cui vengono inoltre presentate riflessioni e discussioni in occasione di conferenze, performance o proiezioni video o filmiche. Nel 2004 lo storico edificio \u00e8 stato ristrutturato dagli architetti Miller &amp; Maranta. Da allora, esso ospita anche il Museo svizzero di architettura."}
{"id": "1688366", "revid": "289247", "url": "https://it.wikipedia.org/wiki?curid=1688366", "title": "Walsall FC", "text": ""}
{"id": "1688371", "revid": "1507979", "url": "https://it.wikipedia.org/wiki?curid=1688371", "title": "Carandini", "text": "La famiglia Carandini, di origine modenese, inizialmente De Risi (da cui le spighe di riso presenti sullo stemma), divenne molto importante politicamente durante il XV secolo a Modena. \nStoria.\nAlla famiglia venne dato il diritto di portare le armi del Sacro Romano Impero dall'imperatore Federico Barbarossa.\nDiversi membri della famiglia sono stati alti prelati, cardinali o conservatori capitolini."}
{"id": "1688372", "revid": "1718925", "url": "https://it.wikipedia.org/wiki?curid=1688372", "title": "Tata Motors", "text": "Tata Motors (), precedentemente chiamata TELCO (TATA Engineering and Locomotive Company), \u00e8 la pi\u00f9 importante casa indiana per la fabbricazione di automobili e mezzi di trasporto di persone e veicoli commerciali leggeri. Fa parte del gruppo Tata Group la cui sede \u00e8 a Mumbai.\nLa joint-venture Fiat Tata.\nFiat Group Automobiles e Tata Motors avevano gi\u00e0 unito le loro forze commerciali sul mercato indiano, visto che era la rete commerciale Tata che distribuiva i modelli Fiat, assieme agli ex dealers \"Fiat Premier\", sin dal mese di marzo 2006.\nQuesta joint-venture riguarda la parte industriale, cio\u00e8 la fabbricazione in un nuovissimo stabilimento della FCA India Automobiles gi\u00e0 operativo a Ranjangaon nello stato indiano di Maharashtra, di veicoli dei due marchi, motori e trasmissioni della FPT - Fiat Powertrain Technologies - destinati ai due costruttori. La nuova Fiat Palio Stile \u00e8 gi\u00e0 fabbricata in questa nuova fabbrica dal 2007.\nL'accordo firmato consentir\u00e0 di iniziare rapidamente la fabbricazione dei nuovi modelli gi\u00e0 noti in Europa, che sono le Fiat Grande Punto e Fiat Linea. Le parti meccaniche come il motore diesel Fiat 1.3 Multijet, i motori benzina 1.2 e 1.4 Fire saranno ugualmente fabbricati. Lo stabilimento disporr\u00e0 di una linea specifica per un futuro modello Tata. Lo stabilimento di Ranjangaon ha una capacit\u00e0 produttiva, a regime, di 100.000 automobili e 200.000 motori e trasmissioni annui. L'investimento complessivo si aggira sui 650 M \u20ac e dar\u00e0 lavoro a pi\u00f9 di 4000 dipendenti.\nI modelli Tata Motors prodotti nello stabilimento Fiat sono stati la Indica Vista, Indigo Manza. Successivamente l'accordo \u00e8 stato sciolto ma \u00e8 rimasta la fornitura di motori diesel 1.3 Multijet sui modelli Tata (montati sulle successive Zest e Bolt) mentre nel 2018 inizia la fornitura da parte di Fiat del 2,0 litri Multijet montato sul modello Tata Harrier."}
{"id": "1688374", "revid": "1793900", "url": "https://it.wikipedia.org/wiki?curid=1688374", "title": "Kunstmuseum Basel", "text": "Il Museo d'arte di Basilea (in tedesco: \"Kunstmuseum Basel\") ospita la pi\u00f9 grande ed importante collezione d'arte della Svizzera. Le sue origini risalgono all'acquisto del gabinetto Amerbach da parte della citt\u00e0 di Basilea nel 1661: esso \u00e8 quindi il primo museo in possesso di una comunit\u00e0 borghese cittadina d'Europa.\nLa collezione.\nSi distingue per la sua straordinaria ricchezza storica, dagli inizi del XV secolo fino all'immediato presente. Grazie ai suoi elementi di spicco, vale a dire i dipinti e i disegni di artisti dell'area dell'Alto Reno dal 1400 al 1600, cos\u00ec come l'arte del XIX e del XX secolo, pu\u00f2 essere annoverato tra i pi\u00f9 importanti musei del suo genere a livello internazionale. \nIl museo possiede la pi\u00f9 grande raccolta al mondo di opere della famiglia Holbein. Il Rinascimento \u00e8 rappresentato in modo incisivo da opere di Konrad Witz, Hans Baldung Grien, Martin Schongauer, Lucas Cranach il Vecchio e Matthias Gr\u00fcnewald. L'area dedicata al XVII e XVIII secolo pone il proprio accento principale sulle opere dell'arte fiamminga e olandese (ad es. Pieter Paul Rubens, Rembrandt, Jan Brueghel il Vecchio) nonch\u00e9 su nature morte di scuola tedesca e olandese. Il XIX secolo ha i suoi esponenti negli Impressionisti, rappresentati da \u00c9douard Manet, Claude Monet, Paul Gauguin, Paul C\u00e9zanne nonch\u00e9 nei dipinti di Vincent van Gogh e degli svizzeri Arnold B\u00f6cklin e Ferdinand Hodler. \nIl XX secolo trova il suo apogeo nel Cubismo con Picasso, Braque e Juan Gris. L'Espressionismo \u00e8 rappresentato, tra gli altri, da Edvard Munch, Franz Marc, Oskar Kokoschka ed Emil Nolde. Inoltre sono esposte opere dell'epoca del Costruttivismo, del Dadaismo, del Surrealismo e dell'arte americana a partire dal 1950. Da sottolineare sono anche gli straordinari gruppi di opere di Pablo Picasso, Fernand L\u00e9ger, Paul Klee, Alberto Giacometti e Marc Chagall."}
{"id": "1688376", "revid": "1005847", "url": "https://it.wikipedia.org/wiki?curid=1688376", "title": "Carlo Arnaudi", "text": "Dal 12 dicembre 1961 al 15 maggio 1963 ha fatto parte della Commissione parlamentare per il parere sulla emanazione di norme relative alla riforma degli ordinamenti della sperimentazione agraria.\nNel 1967 \u00e8 divenuto socio dell'Accademia Nazionale delle Scienze.\n\u00c8 stato Ministro senza portafoglio con delega per la ricerca scientifica nel I e nel II Governo Moro."}
{"id": "1688377", "revid": "697352", "url": "https://it.wikipedia.org/wiki?curid=1688377", "title": "N\u0259gus\u00e4 n\u00e4g\u00e4st", "text": ""}
{"id": "1688379", "revid": "484362", "url": "https://it.wikipedia.org/wiki?curid=1688379", "title": "Museo delle culture di Basilea", "text": "Il Museo delle culture di Basilea (in tedesco: \"Museum der Kulturen Basel\") ospita circa 300.000 oggetti e altrettante fotografie storiche ed \u00e8 considerato il pi\u00f9 grande museo etnologico della Svizzera e uno dei pi\u00f9 grandi d'Europa. La collezione comprende pezzi provenienti dall'Europa, dall'Antico Egitto, dall'Africa, dall'Asia, dall'America precolombiana e dall'Oceania. Inaugurato nel 1917 come museo etnologico di tipo tradizionale, il fulcro del museo pass\u00f2 dalla trasmissione di \u00abculture straniere\u00bb al dialogo interculturale, per cui nel 1996 cambi\u00f2 il proprio nome in Museo delle culture."}
{"id": "1688384", "revid": "465169", "url": "https://it.wikipedia.org/wiki?curid=1688384", "title": "Palazzo Reale (Milano)", "text": "Il Palazzo Reale di Milano (gi\u00e0 Palazzo del Broletto Vecchio) \u00e8 stato per molti secoli sede del governo della citt\u00e0 di Milano, del Regno del Lombardo-Veneto e poi residenza reale fino al 1919, quando viene acquisito al demanio diventando sede di mostre ed esposizioni.\nOriginariamente progettato con un sistema di due cortili, poi parzialmente demoliti per lasciare spazio al Duomo, il palazzo \u00e8 situato alla destra della facciata del duomo in posizione opposta rispetto alla Galleria Vittorio Emanuele II. La facciata del palazzo, seguendo la linea dell'antico cortile, forma una rientranza rispetto a piazza del Duomo, chiamata \"piazzetta reale\".\nDi particolare importanza \u00e8 la \"Sala delle Cariatidi\" al piano nobile del palazzo, che occupa il luogo dell'antico teatro bruciato nel 1776 ed \u00e8 l'ambiente pi\u00f9 significativo sopravvissuto, anche se gravemente danneggiato, al pesante bombardamento anglo-americano del 1943; ai danni causati dagli spezzoni incendiari e dai violenti spostamenti d'aria fece seguito uno stato di abbandono durato per pi\u00f9 di due anni, fatto questo che caus\u00f2 al palazzo danni ben pi\u00f9 gravi, con la perdita di buona parte degli interni neoclassici.\nStoria.\nLe origini: il Broletto Vecchio.\nLegato a filo doppio con la storia della citt\u00e0, Palazzo Reale ha origini antiche. Un palazzo preesistente che sorgeva sulla stessa area, il Broletto Vecchio, detto anche Brolo dell'Arcivescovo o Brolo di Sant'Ambrogio, fu la prima sede del governo della citt\u00e0 di cui si abbia notizia documentata: esplet\u00f2 questa funzione durante il periodo dei comuni nel basso medioevo.\nTermin\u00f2 questa funzione nel 1251, quando la sede municipale venne trasferita presso il Palazzo della Ragione. Il Broletto Vecchio esisteva almeno dal X secolo, visto che \u00e8 citato dal cronista Liutprando di Cremona, e forse \u00e8 stato costruito su un edificio preesistente di epoca romana avente funzioni analoghe.\nIl Broletto Vecchio fu poi ristrutturato trasformandosi nel futuro \"Palazzo Reale\": il primo nome con cui quest'ultimo era noto, Palazzo del Broletto Vecchio, richiamava l'antico edificio preesistente. Palazzo Reale diviene centro politico durante le signorie delle casate Torriani, Visconti e Sforza, assumendo il ruolo di Palazzo Ducale, cio\u00e8 di sede del Ducato di Milano. Successivamente alla costruzione del duomo, avvenne un importante intervento di ristrutturazione, sotto il governo di Francesco Sforza.\nIl Cinquecento.\nNella prima met\u00e0 del Cinquecento, con la caduta del governo degli Sforza e l'invasione francese, il Castello Sforzesco che sino a quel momento aveva accolto la residenza ufficiale dei duchi di Milano era divenuto sempre pi\u00f9 un fortilizio adatto alle armi pi\u00f9 che un gradevole palazzo di rappresentanza. Fu sotto il dominio francese di Luigi XII prima e di Francesco I che si procedette allo spostamento della sede della corte entro l'attuale Palazzo Reale.\nSar\u00e0 per\u00f2 solo con il periodo spagnolo che vediamo una completa fioritura di tutta l'opera, grazie all'arrivo in citt\u00e0 del governatore Ferrante Gonzaga il quale prende residenza stabile in citt\u00e0 dal 1546, elevando la corte ducale a vero e proprio palazzo di residenza del governo milanese (Palazzo Gonzaga). Sar\u00e0 infatti il Gonzaga ad inaugurare i primi lavori per realizzare le sale di rappresentanza del complesso, restaurando anche il corpo dell'edificio posto tra il cortile e il giardino, affidato all'opera di Domenico Giunti. La struttura accoglie in un primo momento anche gli altri organi di rappresentanza dello stato che vengono accolti nelle due braccia laterali della struttura dando alloggio al Senato cittadino ed ai Tribunali Regi, al Magistrato ordinario ed a quello straordinario.\nPer perseguire questi progetti, sappiamo che il governatore Gonzaga fece demolire l'antica chiesa di Sant'Andrea al Muro Rotto, annettendone il terreno all'area del palazzo, mentre una strada interna e chiusa conduceva dal cortile d'onore alla chiesa di San Gottardo che avr\u00e0 sempre pi\u00f9 la funzione di Cappella Palatina.\nNel 1535 Milano passa al dominio spagnolo sotto cui rimarr\u00e0 fino al 1714. I nuovi governatori si insediano nel Palazzo e intraprendono importanti lavori di ristrutturazione e ampliamento. Al suo interno viene costruito il primo teatro di Milano (1594), distrutto da un incendio nel 1659 e ricostruito solo nel 1717 fino a che nel 1776 venne decisa la sua demolizione e la contemporanea costruzione del celeberrimo attuale Teatro alla Scala.\nRistrutturazioni del palazzo vennero stabilite alla fine del Cinquecento con l'arrivo del governatore Antonio de Guzm\u00e1n y Zuniga, marchese di Ayamonte, il quale riusc\u00ec ad ingaggiare Pellegrino Tibaldi, l'architetto di fiducia dell'arcivescovo Carlo Borromeo, gi\u00e0 impegnato nei lavori del Duomo, di Palazzo Arcivescovile e del Cortile dei Canonici. Il Tibaldi collabor\u00f2 alla costruzione del palazzo dal 1573 al 1598 e fu in questi anni che venne rifatta completamente la decorazione pittorica degli appartamenti nobili, dei portici, della cappella privata e della chiesa di San Gottardo. Collaborarono a questa impresa i maggiori artisti dell'epoca: Aurelio Luini, Ambrogio Figino, Antonio Campi e, naturalmente, lo stesso Pellegrino Tibaldi, mentre altre opere a stucco e grottesche vennero realizzate da Valerio Profondavalle, un artista-impresario fiammingo che aveva realizzato anche alcune vetrate per il Duomo di Milano.\nFu questa l'epoca in cui venne realizzato anche il primo Teatro di Corte, inizio di un lungo processo che si concluder\u00e0 solo nel Settecento con la definitiva costruzione del Teatro alla Scala.\nDal Seicento al Settecento.\nIl Seicento sar\u00e0 un secolo di sostanziale stallo per il cantiere del Palazzo Reale e anzi la struttura subir\u00e0 non pochi danni a causa delle guerre e della peste. Nella notte tra il 24 ed il 25 gennaio 1695, inoltre, andr\u00e0 distrutto in un incendio il Teatro di Corte, il che segner\u00e0 l'interruzione dell'attivit\u00e0 teatrale istituzionale milanese per quasi un ventennio.\nDopo la Guerra di successione spagnola, Milano pass\u00f2 definitivamente agli austriaci che nel 1717 vi inviarono il primo governatore, il conte di Loewenstein che gi\u00e0 dal 26 aprile di quell'anno avvi\u00f2 i lavori per la costruzione di un nuovo teatro ducale, pi\u00f9 grande ed armonioso del precedente, dotato di quattro ordini di palchi e di un loggione, il tutto disposto con il tipico schema a ferro di cavallo con platea. Il progetto venne affidato a Francesco Galli da Bibbiena, il quale impieg\u00f2 anche i suoi allievi Giandomenico Barbieri e Domenico Valmagini per la realizzazione dell'opera. La struttura venne terminata il 26 dicembre 1717 e venne inaugurato con l'opera di Francesco Gasparini \"Costantino\". Accanto a questo teatro nel Palazzo Reale si trovava un Ridottino dedicato ai giochi d'azzardo, alla vendita di dolciumi e bibite oltre che di maschere e costumi per le feste di gala.\nUn nuovo incendio colpisce il palazzo nel 1723 e questa volta esso si presenta disastroso soprattutto per le sale di rappresentanza. Sar\u00e0 il governatore Wirich Philipp von Daun ad inaugurare cos\u00ec i nuovi lavori di ristrutturazione cercando di rendere pi\u00f9 decoroso il palazzo, facendo ridipingere il cortile d'onore di modo da eliminare il cupo aspetto carcerario che la struttura aveva assunto nel Seicento, dipingendo le pareti di bianco ed incorniciando le finestre con stipiti barocchetti disegnati da Carlo Rinaldi. Anche la chiesa di San Gottardo diviene ormai a pieno titolo \"Regia-Ducale Cappella\", ricevendo nuove ridipinture interne accompagnate dall'aggiunta di stucchi e dorature.\nIn quest'epoca all'interno del cortile d'onore si trovavano l'ufficio del Gran Cancelliere, il Magistrato ordinario e quello straordinario, il Magistrato della Sanit\u00e0, il Giudice delle Monete, gli uffici della Veedoria Generale e della Contadoria Principale, oltre all'Offizio della Mezza Annata. Tutti questi uffici, sebbene avessero compiti puramente amministrativi, gestivano difatti le entrate e le uscite dello Stato e risolvevano per via giudiziaria i contenziosi entro i confini del ducato. Il governo dello Stato era invece collocato nelle nuove stanze erette sul lato nord del giardino dove si riuniva il Consiglio Segreto presieduto dal Governatore, anche se tale istituzione ebbe un potere fortemente limitato dalla volont\u00e0 del vero governo residente in Vienna.\nAl piano nobile, vengono restaurati il Salone dei Festini e quello delle Udienze (che prende ora il nome di Salone degli Imperatori). Il governatore e la governatrice alloggiano nelle nuove stanze che si affacciano sui lati settentrionale e meridionale del Giardino. Negli appartamenti di rappresentanza, nel 1739, viene alloggiata anche Maria Teresa d'Austria in una sua visita nel ducato milanese.\nIl Pallavicini mecenate del nuovo palazzo.\nNel 1745 giunge a Milano Giovanni Luca Pallavicini in qualit\u00e0 di governatore e ministro plenipotenziario del milanese. Il Pallavicini si preoccup\u00f2 innanzitutto della risitemazione interna del palazzo, partendo dagli arredi che vennero completamente rinnovati a sue spese, concentrandosi sia sul mobilio che sull'oggettistica minuta come porcellane, argenti o lampadari.\nNel contempo vennero restaurate le nuove sale intorno al giardino per merito dell'architetto Francesco Croce (rinomato per l'epoca e gi\u00e0 attivo alla fabbrica del Duomo di Milano, nella cupola della Madonnina), il quale sistema anche in alcune di queste sale i nuovi arazzi raffaelleschi di manifattura Gobelin ordinati appositamente per il palazzo. L'architetto Giuseppe Antonio Bianchi (che qualche anno dopo progetter\u00e0 Palazzo Estense di Varese) si occupa della riprogettazione degli appartamenti.\nLa pi\u00f9 significativa tra le trasformazioni venne realizzata con l'unione della Sala dei Festini con quella degli Imperatori dando vita ad un'enorme sala da ballo di 46 metri di lunghezza per 17 di larghezza (l'attuale Sala delle Cariatidi), che accoglieva sui lati minori della sala i palchi per le orchestre.\nAltra introduzione modello del Pallavicini alla corte milanese sar\u00e0 la \"Salle \u00e0 manger\", un locale destinato esclusivamente ai pranzi ed alle cene di gala, secondo una moda francese all'epoca ancora sconosciuta a Milano. La nuova sala, per essere funzionale, venne ricavata ampliando un locale che si affacciava sul lato nord del piccolo cortile del palazzo, il quale era comunicante con le sottostanti cucine e quindi facile da raggiungere anche dalle vivande. Nel 1752, ad ogni modo, prima di lasciare Milano, il Pallavicini riusc\u00ec a vendere alla Regia Camera gran parte degli arredi che aveva portato a palazzo e come tali essi divennero propriet\u00e0 dello stato.\nIl palazzo si rinnova: la ristrutturazione del Piermarini.\nNella seconda met\u00e0 del diciottesimo secolo, sotto il dominio degli Asburgo, il Palazzo Reale \u00e8 luogo di fastosa vita di corte e vede importanti artisti ed architetti lavorare a trasformazioni ispirate al barocchetto teresiano.\nUn primo progetto di restauro dell'edificio venne previsto dall'Imperatore Giuseppe II gi\u00e0 durante una sua visita a Milano il 26 giugno 1769 il quale aveva in un primo tempo pensato addirittura di ricorrere all'architetto Luigi Vanvitelli per l'esecuzione del progetto ma, forse anche a causa della mancanza dei fondi necessari per portare a compimento l'opera, il palazzo venne lasciato immutato.\nFerdinando d'Asburgo-Lorena, uno dei figli di Maria Teresa, il 15 ottobre 1771, spos\u00f2 nel duomo di Milano Maria Beatrice d'Este, divenendo in seguito il nuovo governatore della Lombardia austriaca, col dovere quindi di prendere residenza stabile in Palazzo Reale. Influenzato probabilmente dal desiderio di rivaleggiare con le grandi residenze d'Europa (prima tra tutte quella del fratello a Schonbrunn). L'idea iniziale di Ferdinando era quella di costruire un nuovo palazzo reale ove risiedere, lasciando il vecchio palazzo per l'accoglienza degli uffici di governo che andavano ampliandosi. Con questo intento egli si trasfer\u00ec con la moglie a Palazzo Clerici nell'attesa dell'approvazione di un compromesso: il vecchio palazzo sarebbe stato quindi ristrutturato in modo da avere finalmente un aspetto degno dell'accoglienza dell'Arciduca e molti uffici sarebbero stati trasferiti altrove per lasciare posto alla corte.\n&lt;br&gt;Nel frattempo nel 1771 a Palazzo Reale si svolgono alcune delle festivit\u00e0 per il matrimonio dell'Arciduca Ferdinando tra le quali la recita de \"L'Insubria consolata\" di Maria Teresa Agnesi e la messa in scena dell\"'Ascanio in Alba\" di Wolfgang Amadeus Mozart, il quale viene anche ingaggiato in un primo momento come Maestro di Corte a Milano, per poi essere rifiutato dall'Imperatrice Maria Teresa che invier\u00e0 una lettera al figlio.\nI lavori iniziano ufficialmente nel 1773 sotto la direzione di Giuseppe Piermarini, affiancato da Leopold Pollack inviato da Vienna per controllare le spese e per diventarne l'allievo. \nIl primo atto del nuovo architetto sar\u00e0 quello di eliminare immediatamente il lato del cortile d'onore verso il Duomo, creando con gli altri tre la cosiddetta \"Piazzetta Reale\", all'epoca pi\u00f9 grande di piazza del Duomo. In realt\u00e0 questa era una delle soluzioni di ristrutturazione proposte da Nicol\u00f2 Pacassi, l'architetto reale della corte viennese. \n&lt;br&gt;La ristrutturazione del palazzo fu in effetti, assai travagliata e Piermarini dovette equilibrare le richieste di stile e soprattutto di economia di Maria Teresa d'Austria e del suo architetto con le esigenze e le aspettative dei futuri abitanti: il principe e la consorte che si rifiutavano di abbandonare palazzo Clerici se nella ristrutturazione non si teneva conto dei loro desideri.\nEsternamente, Piermarini confer\u00ec un carattere sobrio ed austero alla costruzione, distaccandosi dal barocco ed inaugurando il neoclassico a Milano. In facciata, le mura medioevali vengono regolarizzate nelle aperture, intonacate e scandite da lesene in pietra, si mantengono i tre piani originali (Vienna voleva spendere il meno possibile). Il centro del corpo d'onore, leggermente aggettante, \u00e8 rinforzato dall'apposizione di quattro grandi semicolonne e da un triplice portale sovrastato da una balconata. Sul coronamento era anche previsto un grande stemma centrale e una serie di statue e trofei (mai realizzati).\nRimarchevole la pavimentazione della nuova piazza realizzata in \"rizzata\" e correnti di granito con un bellissimo disegno a rombi.\nIn pieno fermento dei lavori, la notte del 26 febbraio 1776, bruci\u00f2 nuovamente il Teatro di Corte. Si decise di allontanare il teatro (sempre a rischio incendi) e nel giro di due anni venne edificato il famoso Teatro alla Scala in un'altra zona cittadina, che divenne uno, se non il primo teatro lirico pubblico al mondo. Lo spazio del palazzo anticamente occupato dal teatro ducale venne utilizzato per l'accoglienza di nuovi saloni di rappresentanza e per allargare verso ovest il Giardino. Un teatro di corte, per\u00f2, ci voleva, per cui si demolirono le vicine scuole cannobiane e, sempre su progetto di Piermarini, si costrui il teatro della Cannobiana che aveva facciata su via Larga (dove sorge l'attuale Teatro Lirico).\nAnche all'interno il palazzo subisce molte trasformazioni, che portarono ad una distribuzione dei locali rimasta in seguito quasi invariata fino ai giorni nostri. L'impresa di maggiore portata \u00e8 indubbiamente rappresentata dalla famosa \"Sala delle Cariatidi\", cos\u00ec chiamata per le 40 cariatidi realizzate da Gaetano Callani. Contemporaneamente viene ristrutturata la cappella ducale di San Gottardo che ottiene una nuova pala d'altare e una decorazione interna di stile neoclassico. Viene salvato unicamente il campanile, giudicato un modello dell'idea di bellezza architettonica del tempo di Azzone Visconti.\nL'Arciduca nel contempo d\u00e0 ordine di acquistare altri nuovi arazzi di manifattura Gobelin con le storie di Giasone da affiancare a quelli raffaelleschi del Pallavicini. Internamente le sale vengono decorate a stucco dall'Albertolli, affrescate da Giuliano Traballesi e Martin Knoller, pavimentate a parquet da Giuseppe Maggiolini, un ciclo di lavori che si concluderanno solo nell'Ottocento grazie agli interventi di Andrea Appiani prima e di Francesco Hayez poi.\nI lavori del Piermarini nel Palazzo si concluderanno ufficialmente il 17 giugno 1778, data in cui l'Arciduca Ferdinando lascer\u00e0 Palazzo Clerici per andare a risiedere nel nuovo Palazzo Reale.\nL'epoca napoleonica e la restaurazione.\nNel 1796 Napoleone Bonaparte, ancora generale, giunge a Milano conquistandola ed annettendola idealmente alla Francia con la costituzione della Repubblica Cisalpina. Il Palazzo Regio-Ducale degli austriaci, di conseguenza, prende il nome di Palazzo Nazionale e diviene sede dei principali organi di governo della nuova repubblica, e cio\u00e8 il comando militare, prima e poi il Direttorio.\nQuando gli austro-russi riprenderanno il controllo del milanese nel 1799, il governo francese sar\u00e0 frettolosamente costretto a vendere gran parte degli arredi del palazzo all'asta oltre a permettere il saccheggio di altre sale da parte della popolazione.\nSar\u00e0 solo nel 1805 che il palazzo torner\u00e0 a risorgere raggiungendo tra l'altro il suo picco massimo di splendore. Sar\u00e0 infatti in quell'anno che Milano diverr\u00e0 la capitale del neonato Regno d'Italia costituito da Napoleone per il figlio adottivo Eugenio di Beauharnais che viene nominato Vicer\u00e9 e prende residenza proprio nel Palazzo Reale (questo il suo nuovo nome) di Milano. Milano \u00e8 capitale di un vasto regno che comprende tutta l'Italia settentrionale e come tale anche la sede del nuovo governo necessita di essere all'altezza di questo privilegio.\nSi riparano pertanto i danni causati dalle guerre e si acquistano nuovi sontuosi arredi e lo stesso Eugenio di Beauharnais proceder\u00e0 all'ampliamento del palazzo nella parte posteriore grazie ad un progetto affidato a Luigi Canonica, che vi aggiunge tutto l'isolato attualmente occupato dagli Uffici Comunali dove vengono sistemate le nuove scuderie, un ampio maneggio e molti locali per uffici, il tutto in austere forme neoclassiche (il progetto fu completato anni dopo dal Tazzini che fu anche l'autore della facciata su via Larga). Dal maneggio, detto \"La Cavallerizza\" e luogo di spettacoli equestri, si accedeva attraverso un ponte su via Rastrelli al teatro di corte (teatro della Cannobiana). Ad Andrea Appiani venne affidato il completamento degli affreschi nei saloni di rappresentanza: un primo intervento verr\u00e0 inaugurato l'8 maggio 1805 in occasione di una visita ufficiale di Napoleone a Milano. L'attivit\u00e0 di Appiani a Palazzo proseguir\u00e0 fino al 1813 con la realizzazione di altri affreschi nella sala delle Udienze Solenni, in quella della Rotonda e in quella della Lanterna; quest'ultimo ciclo rimarr\u00e0 interrotto a causa dell'ictus che colp\u00ec il grande pittore milanese nel 1813. La Sala delle Lanterna verr\u00e0 completata dopo il ritorno degli Austriaci con opere di Pelagio Palagi e dell'allora giovane Francesco Hayez.\nCon la caduta di Napoleone nel 1814, anche il regno d'Italia di fatto crolla e l'enorme palazzo milanese inizia una lieve perdita d'importanza, subito recuperata con la restaurazione. Sotto gli austriaci, infatti, venne costituito ufficialmente il Regno Lombardo-Veneto e come tale il Palazzo Reale di Milano servir\u00e0 da sede del nuovo vicer\u00e9 di un ampio reame.\nIl palazzo nell'epoca recente e la perdita della Sala delle Cariatidi.\nNel 1859 con l'annessione della Lombardia ai domini piemontesi, il Palazzo Reale diviene sede del nuovo governatorato della citt\u00e0 di Milano guidato da Massimo d'Azeglio che vi si insedia il 13 febbraio 1860 per poi lasciare l'incarico quello stesso anno. Con la proclamazione del regno d'Italia nel 1861, il palazzo diviene propriet\u00e0 diretta della famiglia reale dei Savoia: i soggiorni dei membri della casa regnante sono per\u00f2 poco frequenti e di breve durata durante tutto il periodo del Regno, in quanto Milano non \u00e8 pi\u00f9 la capitale dei domini. Umberto I, risiedette prevalentemente nella Villa Reale di Monza e come tale calc\u00f2 poco il suolo milanese: dopo il suo assassinio nel 1900 il figlio Vittorio Emanuele III tender\u00e0 a frequentare il palazzo milanese solo in occasioni ufficiali. L'ultimo ricevimento ufficiale risale al 1906 in occasione dell'Esposizione Universale.\nNel 1919 l'ultima visita ufficiale a palazzo sar\u00e0 quella del presidente americano Wilson che viene accolto a Milano da Vittorio Emanuele III. L'11 ottobre di quello stesso anno Palazzo Reale viene venduto da Casa Savoia allo Stato italiano, con la clausola che comunque gli appartamenti rimangano a disposizione della famiglia reale. Alcuni membri dei Savoia abiteranno fino alla seconda guerra mondiale in alcuni appartamenti minori; tra questi, il Duca di Bergamo.\nA partire dalla met\u00e0 dell'Ottocento il palazzo \u00e8 stato oggetto di interventi importanti: il primo era avvenuto in intorno al 1850 quando, per ragioni viabilistiche, si accorci\u00f2 di due campate la manica orientale, quella a ridosso del Duomo, modificando le proporzioni del palazzo che aveva in origine sette campate monumentali su ciascuna delle ali laterali verso la piazza.\nLa seconda modifica importante avviene nel 1925, con la demolizione del maestoso edificio delle Scuderie Reali, opera degli architetti Luigi Canonica e Giacomo Tazzini, che congiungendosi alla fabbrica piermariniana all'altezza dell'attuale via Pecorari, prolungava il complesso del Palazzo Reale fino a Via Larga, collegandosi al Teatro alla Canobbiana. Sull'area delle Scuderie viene successivamente realizzato il Palazzo degli Uffici Comunali ad opera dell'architetto Renzo Gerla (1927).\nIl terzo intervento importante avvenne tra il 1936 e il 1937, quando si accorci\u00f2 di 60 metri la cosiddetta \"Manica Lunga\", ovvero un'ala del palazzo sporgente verso piazza Duomo, per costruire il Palazzo dell'Arengario.\nIl palazzo intero sub\u00ec gravi danni nella notte del 15 agosto 1943 quando la citt\u00e0 venne colpita da un bombardamento inglese. In realt\u00e0 le bombe colpirono direttamente l'edificio solo nell'ala est del cortile d'onore e all'altezza della Sala delle Otto Colonne verso via Rastrelli, ma i danni si estesero a causa degli spostamenti d'aria che fecero crollare le tegole in molte zone del tetto e ancor pi\u00f9 a causa dell'incendio delle travature nei sottotetti; incendio che, non immediatamente notato e domato, vista anche la situazione generale di sbando in cui versava la citt\u00e0, intaccher\u00e0 il sottotetto della Sala delle Cariatidi, bruciandone l'orditura lignea e causando cos\u00ec il crollo delle grandi capriate che nella loro caduta travolgeranno la volta, il ballatoio e spaccheranno in pi\u00f9 punti anche il pavimento. \nL'elevata temperatura scatenatasi nella sala surriscald\u00f2 gli stucchi e ne trasform\u00f2 il colore e la materia costitutiva, rovinando definitivamente la famosa sala, compresi i dipinti dell'Appiani che vi erano conservati. La perdita delle tegole causer\u00e0 poi danni enormi nelle sale esposte verso Piazza Duomo, a causa dell'infiltrazioni di acqua dal sottotetto al secondo piano e da quest'ultimo alle meravigliose sale del piano nobile.\nFu cos\u00ec che gran parte del palazzo rimase scoperchiata dall'agosto 1943 fino al 1945 e oltre, subendo danni ancora pi\u00f9 gravi di quelli causati direttamente dal bombardamento, con la perdita di affreschi di Appiani, Knoller, Traballesi, e delle decorazioni a stucco dell'Albertolli e del Tazzini. La storia fu parallela a quella del Teatro alla Scala, ugualmente semidistrutto e scoperchiato nell'agosto 1943, e successivamente messo in salvo da ulteriori danni dalle autorit\u00e0 competenti della Repubblica Sociale Italiana prima, e da quelle insediatesi dopo il 25 aprile 1945.\nSar\u00e0 a guerra finita nel 1947 che la soprintendenza ai beni culturali provveder\u00e0 a dare l'inizio ai lavori di recupero del palazzo e nello specifico della Sala delle Cariatidi. Viene cos\u00ec realizzato un nuovo pavimento e una nuova copertura della sala, piana, senza la ricostruzione delle precedenti decorazioni (di cui per\u00f2 si possiede ampia documentazione) nella scelta di lasciarla a testimonianza degli eventi bellici in Milano.\nLa Sala delle Cariatidi riacquista grande notoriet\u00e0 a partire dal 1953 quando, nell'ambito di una mostra di Picasso a Milano, l'artista la sceglie come sede per accogliervi la sua opera, \"Guernica\", con un chiaro intento simbolico. Seguono decenni di immobilismo, durante i quali la sale del palazzo, mascherate da pareti in cartongesso e da teloni, accolgono importanti mostre d'arte, mentre ci\u00f2 che resta delle decorazioni subisce un ulteriore progressivo degrado.\nSolo a partire dal 2000 del resto, iniziano significativi interventi di restauro degli Appartamenti monumentali del Palazzo. Per quanto riguarda la Sala delle Cariatidi, si pu\u00f2 dire che essa ha riacquistato solo un'idea dell'antico splendore con un'attentissima opera di restauro, per ora solo conservativo, che ha rimosso gli annerimenti sulle pareti causati dall'incendio del 1943 e ha disposto il consolidamento di tutte le superfici (strutturali e pittoriche). Sulla copertura del soffitto, precedentemente bianca, sono stati riportati i bozzetti a disegno di come la volta della sala doveva apparire prima del crollo.\nIl museo della Reggia.\nSolo all'inizio del XXI secolo, ad oltre cinquant'anni dalle distruzioni della guerra, Palazzo Reale ha ritrovato un ruolo di centralit\u00e0 nella vita culturale e sociale di Milano.\nPur essendo stato completato il terzo lotto di restauro, l'intero palazzo non pu\u00f2 dirsi restituito al suo antico splendore: i primi due lotti lasciano ai visitatori la possibilit\u00e0 di ammirare le sale teresiane parzialmente riallestite in quello che doveva essere il \"Museo della Reggia\" il cui progetto, poi accantonato e lasciato interrotto, prevedeva un itinerario attraverso le quattro stagioni storiche del Palazzo: l'epoca Teresiana e Neoclassica, il periodo napoleonico, la Restaurazione e l'Unit\u00e0 d'Italia.\nIl restauro delle prime sale aveva incluso un complesso lavoro di ricomposizione degli arredi originali per permettere una pi\u00f9 ampia e articolata lettura storica e stilistica della vita di corte. Le sale appartenenti al primo periodo neoclassico, che va dalla ricostruzione del Piermarini al periodo napoleonico, sono quelle che meglio spiegano lo splendore di un'epoca \"illuminata\" in cui la citt\u00e0 ebbe un ruolo di grande rilievo in Europa.\nLa terza fase del restauro, conclusa nel 2008, ha invece restituito al Palazzo le stanze del vecchio \"Appartamento di Riserva\", nel quale sono documentati e conservati i modi dell'abitare regale dell'ultima fase asburgica (1837).\nPolo Culturale Milanese.\nIl Palazzo Reale \u00e8 un polo culturale nel cuore della citt\u00e0 coordinato con altre tre sedi espositive: la Rotonda della Besana, il Palazzo della Ragione e il Palazzo dell'Arengario, sede del Museo del Novecento.\nIl palazzo gioca un ruolo importante per quanto riguarda l'arte a Milano, come hanno dimostrato i grandi successi delle mostre degli ultimi anni che hanno spaziato da Monet, Picasso, Piero Manzoni e molti altri nomi noti della pittura e della scultura mondiale. Fondamentale \u00e8 la mostra inaugurata a Palazzo Reale nel 2009 in occasione del centenario della nascita del futurismo.\nDal novembre 2013, un'ala del palazzo ospita le collezioni del Museo del Duomo di Milano."}
{"id": "1688386", "revid": "86599", "url": "https://it.wikipedia.org/wiki?curid=1688386", "title": "Museo d'arte contemporanea (Basilea)", "text": "Il Museo d'arte contemporanea di Basilea (in tedesco: \"Museum f\u00fcr Gegenwartskunst\") fu inaugurato nel 1980 come primo edificio espositivo pubblico in Europa dedicato esclusivamente alla produzione e alla pratica artistica contemporanea a partire dagli anni Sessanta. Oltre ai mezzi espressivi classici come la pittura o la plastica, esso ospita anche esempi di videoarte. Elementi di spicco della collezione sono le opere di Joseph Beuys, Bruce Nauman, Rosemarie Trockel, Jeff Wall e dell'arte americana contemporanea (Robert Gober, Elizabeth Peyton, Matthew Barney). Dal 2003, le opere della Fondazione Emanuel Hoffmann non esposte vengono conservate nello Schaulager di M\u00fcnchenstein."}
{"id": "1688387", "revid": "486946", "url": "https://it.wikipedia.org/wiki?curid=1688387", "title": "Rosa carolingia", "text": ""}
{"id": "1688389", "revid": "767487", "url": "https://it.wikipedia.org/wiki?curid=1688389", "title": "Museo della musica (Basilea)", "text": "Il Museo della musica (tedesco: Musikmuseum) del Museo storico di Basilea nell'ex prigione del \"Lohnhof\" ospita la pi\u00f9 grande collezione di strumenti musicali della Svizzera. Il museo \u00e8 stato inaugurato nel 2000 e illustra cinque secoli di storia della musica europea, presentati in base a tre temi centrali: strumenti dal XVI al XX secolo; concerto, corale e danza; parata, festa e segnali. Grazie a un sistema informativo multimediale \u00e8 inoltre possibile vivere gli strumenti anche dal punto di vista acustico."}
{"id": "1688391", "revid": "325224", "url": "https://it.wikipedia.org/wiki?curid=1688391", "title": "Museo Tinguely", "text": "Il Museo Tinguely, progettato dall'architetto ticinese Mario Botta, si trova a Basilea ed \u00e8 stato inaugurato nel 1996. Esso contiene la maggior esposizione al mondo di opere dello scultore Jean Tinguely (1925-1991), oltre a opere di Eva Aeppli e Niki de Saint Phalle (prima e seconda moglie dell'artista), e a documenti (lettere, manifesti, cataloghi, fotografie, testi critici), concernenti la vita dell'artista e il clima culturale nel quale egli oper\u00f2. Accanto alla mostra permanente vengono costantemente organizzate esposizioni temporanee sui contemporanei e sui \u00abcompagni di viaggio\u00bb dell'artista, ma anche su altri artisti moderni. Il fulcro del museo \u00e8 costituito dalle sculture in ferro di Tinguely: si parte dalle opere giovanili per giungere alle gigantesche opere della maturit\u00e0 che possono essere ammirate in tutta la loro complessit\u00e0 e possono essere messe in movimento, nel rispetto della volont\u00e0 del creatore. Non manca una vasta scelta di disegni, che Tinguely produsse in gran numero durante tutta la sua attivit\u00e0 creativa."}
{"id": "1688393", "revid": "15097719", "url": "https://it.wikipedia.org/wiki?curid=1688393", "title": "Nettorina", "text": ""}
{"id": "1688395", "revid": "72396", "url": "https://it.wikipedia.org/wiki?curid=1688395", "title": "Acqua di javel", "text": ""}
{"id": "1688397", "revid": "15097799", "url": "https://it.wikipedia.org/wiki?curid=1688397", "title": "Thermos", "text": ""}
{"id": "1688398", "revid": "1226", "url": "https://it.wikipedia.org/wiki?curid=1688398", "title": "Suspiria De Profundis", "text": "Suspiria De Profundis (ovvero \"Sospiri dal Profondo\"), anche noto semplicemente come Suspiria, \u00e8 un romanzo scritto nel 1845 dal giornalista e scrittore inglese Thomas de Quincey. \u00c8 il seguito di \"Le confessioni di un mangiatore d'oppio\" e, a sua volta, verr\u00e0 seguito da \"The English Mail-Coach\".\nIl romanzo si basa su alcuni sogni fatti dall'autore il quale scrisse la storia dopo una visita a Milano e un soggiorno nella casa dei conti Imbonati (piazza San Fedele), incuriosito dalla storia di fantasmi e maledizioni che facevano di casa Imbonati una casa stregata. Tra le pagine del libro, si fa largo un sogno fatto da de Quincey quando ancora si trovava ad Oxford. \nL'autore sostiene di avere sognato la dea latina Levana, che gli presentava tre donne, le \"Nostre Signore del Dolore\". Esse hanno tre nomi latini: la prima, la maggiore, si chiama \"Mater Lacrimarum\" (Nostra Signora delle Lacrime); la seconda delle sorelle \u00e8 \"Mater Suspiriorum\" (Nostra Signora dei Sospiri); la terza, la pi\u00f9 giovane, \u00e8 \"Mater Tenebrarum\" (Nostra Signora delle Tenebre).\nStruttura e contenuto.\nIl libro \u00e8 strutturato in sette capitoli:\n\"\"Levana e le \"Nostre Signore del Dolore\"\" non \u00e8 che il capitolo conclusivo di \"Suspiria De Profundis\", ma in questo breve passo, rivela tutta la sua creativit\u00e0 e il radicamento della sua fede, creando proprio l'antitesi di questa, ovvero le tre \"Matres\", le madri del dolore.\nNumeri.\nDe Quincey volle seguire la tradizione magica dei numeri, indicando nel numero di tre le madri, legandosi alla mitologia di questo numero.\nMater, Mater!\nL'autore descrive dettagliatamente le tre Matres:\n\"La maggiore delle tre \u00e8 chiamata Mater Lacrimarum, Nostra Signora delle Lacrime. \u00c8 lei che notte e giorno delira e geme, invocando volti scomparsi. Ella fu a Rama, quando si ud\u00ec un suono di lamenti: Rachele che piangeva i suoi figli, rifiutando ogni conforto. Ella fu a Betlemme nella notte in cui la spada di Erode spazz\u00f2 dalle sue case gli Innocenti e si irrigidirono per sempre i piccoli piedi che trotterellando per le stanze svegliavano nel cuore dei familiari palpiti di amore non inosservati in cielo.\nI suoi occhi sono di volta in volta dolci e astuti, intensi e assonnati; spesso si levano verso le nubi; spesso sfidano il cielo. Porta sul capo un diadema. E dai ricordi dell'infanzia sapevo che ella poteva allontanarsi sui venti quando udiva il singhiozzare delle litanie, o il tuonare degli organi o quando osservava l'adunarsi delle nubi estive. \u00c8 questa sorella, la maggiore, che porta alla cintura chiavi pi\u00f9 che apostoliche che aprono ogni capanna e ogni palazzo. So che ella sedette tutta la scorsa estate al capezzale del mendicante cieco, quello con cui cos\u00ec spesso e volentieri mi fermavo a parlare, e la cui pia figliuola di otto anni, dal volto luminoso, resisteva alle tentazioni dei giochi e dell'allegria del villaggio per camminare tutto il giorno lungo le strade polverose col suo infelice padre. Per questo atto, Dio le invi\u00f2 una grande ricompensa. Nella primavera dell'anno e quando anche la sua primavera germogliava, Egli la richiam\u00f2 a s\u00e9. Ma il padre cieco la piange in eterno; ancora egli sogna ad alta notte che la piccola mano che lo guidava \u00e8 stretta nella sua; e ancora si sveglia in una tenebra che \u00e8 ora avvolta in una seconda tenebra pi\u00f9 profonda. La stessa Mater Lacrimarum ha anche trascorso tutto questo inverno 1844-45 nella camera dello Zar a rievocargli l'immagine di una figlia (non meno pia), che sal\u00ec a Dio non meno improvvisamente e lasci\u00f2 dietro a s\u00e9 una tenebra non meno profonda. \u00c8 grazie al potere di queste chiavi che Nostra Signora delle Lacrime s'insinua, intrusa spettrale, nelle camere degli uomini insonni, delle donne insonni, dei bambini insonni, dal Gange al Nilo, dal Nilo al Mississippi. E lei, perch\u00e9 \u00e8 la primogenita del suo casato ed ha l'impero pi\u00f9 vasto, onoreremo col titolo di \u00abMadonna\u00bb.\"\nCon \"Mater Lacrimarum\" de Quincey cerca la personificazione della Disperazione.\n\"La seconda delle sorelle \u00e8 chiamata Mater Suspiriorum, Nostra Signora dei Sospiri. Non scala mai le nuvole, n\u00e9 si allontana sui venti. Non porta diadema. E i suoi occhi, se pur qualcuno potesse vederli, non sarebbero n\u00e9 dolci n\u00e9 astuti; nessun mortale saprebbe leggere in essi la loro storia; li troverebbe pieni di sogni morenti e relitti di estasi dimenticate. Ma ella non alza gli occhi; il suo capo, su cui \u00e8 posato un turbante in brandelli, \u00e8 in eterno reclinato, \u00e8 in eterno nella polvere. Non piange, non geme. Ma sospira impercettibilmente a intervalli. Sua sorella, Madonna, \u00e8 spesse volte tempestosa e frenetica, inveisce a gran voce contro il cielo e chiede che le rendano i suoi cari. Ma Nostra Signora dei Sospiri non grida mai, non sfida mai, non sogna aspirazioni ribelli. \u00c8 umile fino all'abiezione. La sua \u00e8 la sottomissione di chi non spera. Pu\u00f2 mormorare, ma solo in sogno. Pu\u00f2 sussurrare, ma solo tra s\u00e9 nella penombra. Brontola, talvolta, ma solo in luoghi solitari, desolati come lei \u00e8 desolata, in citt\u00e0 diroccate e quando il sole \u00e8 sceso al suo riposo. Questa sorella \u00e8 la visitatrice del paria, dell'ebreo, dello schiavo al remo nelle galere mediterranee; del criminale inglese nell'isola di Norfolk, cancellato dal libro dei ricordi nella dolce, lontana Inghilterra; di chi si \u00e8 pentito ormai invano e sempre ritorna con lo sguardo a una tomba solinga che gli appare come l'altare demolito di un passato e sanguinoso sacrificio, altare su cui ogni offerta \u00e8 ormai vana, sia per implorare il perdono, sia per tentare una riparazione. Ogni schiavo che a mezzod\u00ec guardi il sole tropicale con timido rimprovero, mentre con una mano addita la terra, nostra madre comune ma per lui matrigna, e con l'altra addita la Bibbia, nostra maestra comune, ma sigillata e a lui preclusa; ogni donna che sieda nelle tenebre, senza amore che la protegga, senza speranza che illumini la sua solitudine, perch\u00e9 i divini istinti che accendono nella sua natura i germi di quei santi affetti posti da Dio nel suo seno di donna, sono stati soffocati dalle esigenze sociali e si consumano ora inutilmente ardendo tetri, come le lampade negli antichi sepolcri; ogni monaca defraudata della sua primavera, che pi\u00f9 non ritorna, da parenti malvagi che Dio giudicher\u00e0; ogni prigioniero in ogni carcere; tutti quelli che sono traditi e tutti quelli che sono respinti; i reietti dalla legge della tradizione e i figli della disgrazia ereditaria: tutti costoro si accompagnano a Nostra Signora dei Sospiri. Anch'ella porta una chiave ma ne ha poco bisogno. Poich\u00e9 ella regna soprattutto fra le tende di Seni e fra i vagabondi senza casa di ogni paese. Pure ella trova albergo fra gli uomini di pi\u00f9 alto rango; e perfino nella gloriosa Inghilterra vi sono alcuni che di fronte al mondo portano la testa alta come la renna superba, eppure in segreto hanno ricevuto il suo marchio sulla fronte.\"\n\"Mater Suspiriorum\", invece \u00e8 la personificazione dello sconforto pi\u00f9 totale, di chi non si ribella al proprio destino.\nMa la Mater pi\u00f9 terribile di tutte \u00e8 la terza: la personificazione dell'omicidio, della pazzia, della Morte. \"Mater Tenebrarum\".\n\"Ma la terza sorella, che \u00e8 anche la pi\u00f9 giovane ...! Ssst! Abbassiamo la voce quando parliamo di lei. Il suo regno non \u00e8 grande, altrimenti non vi sarebbe pi\u00f9 vita; ma dentro quel regno il suo potere \u00e8 assoluto. Il suo capo, coronato di torri come quello di Cibele, si erge fin quasi a celarsi allo sguardo. Non si china mai; e i suoi occhi sollevandosi cos\u00ec in alto potrebbero esser nascosti dalla distanza. Ma, quali essi sono, non possono essere nascosti; attraverso il triplice velo di crespo che ella porta, la fiera luce di un'ardente sofferenza, che mai non ha posa al mattutino o ai vespri, al mezzod\u00ec o alla mezzanotte, alla marea crescente o alla marea calante, pu\u00f2 esser veduta da terra. Ella sfida Iddio. Ella \u00e8 anche la madre delle follie; l'ispiratrice dei suicidi. Molto si affondano le radici del suo potere; ma ristretto \u00e8 il numero di coloro su cui domina. Poich\u00e9 ella pu\u00f2 avvicinare solo coloro in cui una natura profonda \u00e8 stata sconvolta da un'intima convulsione; coloro in cui il cuore trema e il cervello vacilla sotto i colpi combinati di tempeste interne ed esterne. Madonna si muove con passi incerti, rapidi o lenti, ma sempre con tragica grazia. Nostra Signora dei Sospiri si trascina timida e furtiva. Ma questa pi\u00f9 giovane sorella si muove con moti imprevedibili, a scatti e con salti da tigre. Non porta chiavi; poich\u00e9 sebbene venga di rado fra gli uomini apre a forza tutte le porte che le \u00e8 permesso di varcare. Il suo nome \u00e8 Mater Tenebrarum, Nostra Signora delle Tenebre. \"\nInfluenza culturale.\nIl concetto delle tre Matres \u00e8 stato ripreso ed ampliato dal regista italiano Dario Argento con la cosiddetta \"Trilogia delle Tre Madri\", iniziata nel 1977 con \"Suspiria\", con riferimento a Mater Suspiriorum, \u00e8 proseguita nel 1980 con \"Inferno\", che aveva come \"protagonista\" Mater Tenebrarum, per poi finire nel 2007 con \"La terza madre\", che aveva come soggetto l'ultima Mater: Mater Lacrimarum.\nUlteriori adattamenti cinematografici ispirati al romanzo sono \"Il gatto nero\", film del 1989 di Luigi Cozzi e \"Suspiria\", film del 2018 diretto da Luca Guadagnino."}
{"id": "1688400", "revid": "1124164", "url": "https://it.wikipedia.org/wiki?curid=1688400", "title": "Santuari della Val Seriana", "text": "Nella Val Seriana, in provincia di Bergamo, si trovano una serie di santuari mariani, ognuno dei quali \u00e8 legato ad una manifestazione della Madonna e che conservano opere di alcuni tra i maggiori artisti nella zona.\nSantuario della Madonna del Perello.\nVenne edificato a Sambusita (Valle Brembana) dopo quattro apparizioni della Madonna ad un contadino, avvenute nel 1413. Nonostante l'unico accesso fosse costituito in origine da mulattiere, assunse ben presto una notevole importanza. L'eremo conserva ancora l'aspetto originario, con tre chiese quasi sovrapposte, un campanile, due sagrestie e locali per l'accoglienza dei pellegrini. Il santuario \u00e8 aperto dal luned\u00ec di Pasqua ad Ognissanti.\nSantuario della Forcella.\nChiamato anche chiesa della Madonna delle Neve, si trova a Pradalunga, a 630 metri s.l.m. Vi si conserva un dipinto raffigurante la Madonna con il Cristo, che in origine era venerato dai contadini in un'edicola. Agli inizi del XVII secolo la peste che infuriava nella regione cess\u00f2 in seguito alle invocazioni del popolo presso questa immagine sacra e per ringraziamento venne edificata la chiesa, inaugurata nel 1640, e venne istituita una processione. Il santuario conserva circa 50 ex voto di grazie ottenute per intercessione della Madonna.\nSantuario della Madonna della Gamba.\nLa Madonna era gi\u00e0 venerata in una piccola chiesa risalente al XIV secolo, nella quale apparve nel 1440 ad una ragazza di dodici anni che vi si era recata a pregare con la madre per ottenere le venisse risparmiata l'amputazione di una gamba. Nel 1740 venne inaugurata sopra l'antica cappella una nuova chiesa pi\u00f9 ampia, progettata da Giovan Battista Caniana, a navata unica. Nel 1797 vi fu aggiunto un campanile in stile rococ\u00f2. Nell'abside sono custodite tre dipinti: l'\"\"Annunciazione dell'Angelo a Maria\" e la \"Fuga in Egitto\", di Francesco Capella, e l\"'Apparizione della Madonna\" di Carlo Ceresa; nella chiesa si trovano inoltre il gruppo scultoreo dell'\"Apparizione\"\", di Andrea Fantoni e diversi ex voto.\nSantuario della Madonna d'Erbia.\nSi trova in cima al monte d'Erbia, a circa un chilometro dal \"Santuario della Trinit\u00e0\". La chiesa venne costruita nel 1813 e vi si conserva una fedele riproduzione di una venerata immagine, distrutta da un contadino. Secondo la leggenda il 6 agosto del 1839 vi apparve la Madonna, vestita di bianco e di rosso, ad un giovane che si era rifiugiato per trovare protezione da un violento temporale. La Madonna, lasciandogli del cibo, gli assicur\u00f2 che il padre l'avrebbe trovato e cos\u00ec accadde.\nLa chiesa venne ampliata tra il 1878 e il 1881 e nuovamente nel 1927-28.\nLa festa viene celebrata il 5 agosto e vengono distribuiti dei panini con l'impronta della Madonna d'Erbia per i malati.\nSantuario della Madonna dello Zuccarello.\nLa tradizione fa risalire la fondazione del santuario all\u20198 dicembre 1374 per volont\u00e0 del nobile Bernardo Vitalba, che sul colle aveva il suo castello. Per secoli la chiesa rimase di propriet\u00e0 della famiglia Vitalba e solo nel 1847 fu trasferita alla Fabbriceria della Parrocchia di Nembro. Lungo la mulattiera che sale alla chiesa vi sono le tribuline dei Misteri del Rosario, documentate nel 1738 ma probabilmente erette nella met\u00e0 del \u2018600. La festa patronale, particolarmente frequentata dai nembresi, ricorre l\u20198 agosto.\nSantuario della Madonna del Frassino (Oneta).\nNel corso della sua lunga storia, il santuario, sito nel comune di Oneta, si \u00e8 arricchito di opere d\u2019arte significative: affreschi, quadri, sculture e arredi che colpiscono per l\u2019alto livello qualitativo, frutto del talento raffinato di tanti artigiani che hanno dato un grande contributo per il decoro del santuario. Primo fra tutti Gerolamo da Santa Croce, con il meraviglioso polittico sopra l\u2019altare maggiore del 1524; Antonio Cifrondi, con la pala d\u2019altare di destra del 1720 circa; Grazioso Fantoni, con i due splendidi angeli adoranti in marmo bianco di Carrara del 1760; Giovanni Brighenti, con i quattro affreschi sulla navata centrale del 1830 circa, ed altri artisti meno noti o ignoti, ma che hanno dato lustro al santuario.\nSantuario di San Patrizio.\nA Colzate, dal lontano 1166, esiste uno dei pochi santuari italiani dedicati a aan Patrizio, luogo di grande devozione da parte delle vicine comunit\u00e0 di Colzate e Vertova, ma anche meta di moltissimi visitatori attirati anche dallo straordinario panorama che si gode dal suo porticato e dalla rigogliosa natura che lo circonda. Tra leggende, storia, arte e natura, una suggestiva visita guidata porta a conoscere questa imponente struttura sacra che dall\u2019alto accoglie chiunque si trovi a passare in direzione dell'alta val Seriana."}
{"id": "1688401", "revid": "1364078", "url": "https://it.wikipedia.org/wiki?curid=1688401", "title": "Vitra Design Museum", "text": "Il Vitra Design Museum di Weil am Rhein (Germania), vicino a Basilea (Svizzera), si trova in un edificio progettato dall'architetto canadese Frank Gehry ed \u00e8 uno dei pi\u00f9 importanti musei di architettura e disegno industriale del mondo. Il museo ospita mostre temporanee e manifestazioni sull'architettura, sul design e sulla progettazione di mobili.\nDal 1989 il produttore svizzero di mobili Vitra ha trasformato la propria area aziendale di Weil am Rhein in un vero e proprio parco architettonico dove si possono ammirare esempi delle opere di Frank Gehry, Zaha Hadid, Nicholas Grimshaw, \u00c1lvaro Siza e Tadao And\u014d."}
{"id": "1688403", "revid": "36426", "url": "https://it.wikipedia.org/wiki?curid=1688403", "title": "Jacopo Palma il vecchio", "text": ""}
{"id": "1688404", "revid": "36426", "url": "https://it.wikipedia.org/wiki?curid=1688404", "title": "Pierfrancesco di Jacopo Foschi", "text": ""}
{"id": "1688405", "revid": "36426", "url": "https://it.wikipedia.org/wiki?curid=1688405", "title": "Francesco di Cristofano Giudicis", "text": ""}
{"id": "1688408", "revid": "119713025", "url": "https://it.wikipedia.org/wiki?curid=1688408", "title": "L'amica delle mogli", "text": "L'amica delle mogli \u00e8 una commedia di Luigi Pirandello scritta nell'estate del 1926, tratta dall'omonima novella del 1894 e rappresentata per la prima volta al Teatro Argentina di Roma il 28 aprile 1927 dalla Compagnia Pirandello, con Marta Abba protagonista.\nTrama.\nMarta, figlia di un senatore nel cui ambiente ha conosciuto ed \u00e8 stata ammirata da diversi suoi seguaci, dopo il loro matrimonio ne \u00e8 divenuta l'\"amica delle mogli\", a cui fornisce preziosi consigli e suggerimenti: per il cerchio delle sue amiche, \u00e8 ormai diventata un modello da imitare. Eppure lei, tanto perspicace nell'intuire situazioni problematiche e nel suggerire soluzioni alle sue amiche, non \u00e8 stata altrettanto capace di aiutare se stessa. Per il suo carattere riservato e alieno dalle tipiche civetterie femminili, tese ad attrarre gli uomini, non si \u00e8 mai sposata e ha preferito invece essere fautrice e nume tutelare dei matrimoni delle sue amiche. Ella crede sinceramente che il suo sia un comportamento altruistico e non si rende conto che cos\u00ec sottilmente soddisfa invece la sua volont\u00e0 di predominare e influenzare la vita degli altri.\nSenza volerlo Marta si trover\u00e0 al centro di avvenimenti drammatici determinati dal sentimento \u00abdi una gelosia pazzesca e furibonda\u00bb.\nFrancesco Venzi, marito di Anna, si \u00e8 innamorato di Marta e cos\u00ec anche Fausto, suo amico e marito di Elena, con cui forma l'ultima coppia ad essere entrata nel giro e ad aver fruito dell'assistenza dell'\"amica delle mogli\". Il destino sembra favorire Fausto perch\u00e9 Elena (tormentata dal dubbio sull'involontaria rivale, rinfocolato da Venzi) muore per una grave malattia lasciandolo cos\u00ec libero di sposare Marta. Francesco, preda di un'insana gelosia, allora l'uccide facendo passare l'omicidio per un suicidio determinato dal dolore per la morte della sposa.\nCos\u00ec alla fine Marta, che ha intuito l'assassinio compiuto da Francesco, di cui ella stessa \u00e8 stata l'involontaria causa, si allontaner\u00e0 isolandosi da tutti: \u00ab...Lasciatemi sola! voglio restar sola! - Sola, - sola, - sola! - \u00bb."}
{"id": "1688409", "revid": "12109", "url": "https://it.wikipedia.org/wiki?curid=1688409", "title": "Misawa AB", "text": ""}
{"id": "1688411", "revid": "339392", "url": "https://it.wikipedia.org/wiki?curid=1688411", "title": "Lukas Cranach", "text": ""}
{"id": "1688412", "revid": "1783371", "url": "https://it.wikipedia.org/wiki?curid=1688412", "title": "Avanzate Idee Meccaniche", "text": "Avanzate Idee Meccaniche in inglese \"Advanced Idea Mechanics\" (A.I.M) \u00e8 un immaginario gruppo di personaggi che compare nei fumetti pubblicati negli Stati Uniti d'America dalla Marvel Comics, creato da Stan Lee (testi), Jack Kirby e Don Heck (disegni). Esord\u00ec nella serie \"Strange Tales\" (n. 146) ed \u00e8 un'organizzazione criminale strutturata come un'azienda operante in parte sotto la copertura di una serie di industrie e laboratori di ricerca. Nel corso della sua storia, l'organizzazione si \u00e8 scontrata con numerosi supereroi, quali Capitan America, Iron Man, Ant-Man e i Vendicatori.\nCaratterizzazione.\nI soldati/ricercatori di basso livello che ne infoltiscono i ranghi sono in genere indistinguibili l'uno dall'altro per via delle stesse tute integrali gialle che indossano simili a quelle usate dagli apicoltori per proteggersi e sovente messo in burla dagli avversari. Vengono non di rado usati dai propri superiori come forza di interposizione o risorsa sacrificabile. Fra i prodotti delle ricerche dell'AIM vi sono l'umanoide noto con la sigla MODOK, il robot Walking Stiletto, usato fra l'altro nel tentativo di uccidere Sharon Carter.\nAltri media.\nFilm.\nNel film del 2013 \"Iron Man 3\" l'azienda A.I.M. viene creata da Aldrich Killian, uno scienziato vecchio conoscente di Pepper che aveva sottoposto un progetto a Tony Stark molto prima che questi diventasse Iron Man, al fine di sviluppare il siero Extremis, un potente modificatore genetico che permette di fortificare il DNA umano, ricostruire arti e trasformare qualsiasi individuo in soldato.\nVideogiochi.\nUno degli agenti di A.I.M. \u00e8 giocabile in \"LEGO Marvel Super Heroes\" e \"LEGO Marvel's Avengers\", e inoltre A.I.M. c'\u00e8 anche sul videogioco \"Marvel's Avengers\"."}
{"id": "1688416", "revid": "15098038", "url": "https://it.wikipedia.org/wiki?curid=1688416", "title": "Sistema cardiaco", "text": ""}
{"id": "1688417", "revid": "1543377", "url": "https://it.wikipedia.org/wiki?curid=1688417", "title": "Ponte di Rande", "text": "Il ponte di Rande \u00e8 un ponte strallato autostradale a due carreggiate che attraversa lo Stretto di Rande, nella provincia di Pontevedra in Spagna. Fu progettato dall'ingegnere italiano Fabrizio de Miranda con Alfredo Passaro e con lo spagnolo Florencio del Pozo e costruito dall'Impresa spagnola Cubiertas y Tejados e Mzov che aveva vinto l'appalto concorso internazionale. Il ponte fu ultimato nel 1978. Il suo tracciato fa parte della rete delle Autopistas del Atl\u00e1ntico. \nMisura 1558 m di lunghezza, le pile che lo sostengono hanno un'altezza di 148 m e la luce centrale misura 400 m. Alla data della costruzione era uno dei pi\u00f9 grandi ponti strallati del mondo. Nel 1979 a Montreaux (CH) i progettisti hanno ricevuto il premio europeo ECCS-CECM (Convenzione Europea della Costruzione Metallica) per il valore dell'Opera.\nIl ponte, che unisce i comuni di Redondela e Moa\u00f1a attraverso lo stretto di Rande, \u00e8 tuttora uno dei ponti strallati pi\u00f9 grandi della Spagna ed \u00e8 un'opera di ingegneria che caratterizza la ria di Vigo.\nAttualmente sopporta un traffico di oltre 50.000 ve\u00edcoli al giorno."}
{"id": "1688428", "revid": "599013", "url": "https://it.wikipedia.org/wiki?curid=1688428", "title": "Benedettine missionarie", "text": "Le benedettine missionarie, dette di Tutzing, (in latino \"Congregatio Sororum Benedictinarum Missionarum de Tutzing\"), sono un istituto religioso femminile di diritto pontificio: le suore di questa congregazione pospongono al loro nome la sigla O.S.B.\nStoria.\nLa congregazione fu fondata a Reichenbach il 24 settembre 1885 da Joseph Georg Amrhein (1844-1893) come ramo femminile della congregazione benedettina di Sant'Ottilia. Nel 1887 la casa madre delle religiose venne stabilita a Emming e nel 1904 a Tutzing, nell'Alta Baviera.\nL'istituto ottenne l'approvazione diocesana il 17 settembre 1895 e il riconoscimento di congregazione di diritto pontificio il 25 luglio 1934.\nAttivit\u00e0 e diffusione.\nLe benedettine missionarie si dedicano prevalentemente all'apostolato missionario.\nSono presenti in Europa (Bulgaria, Germania, Italia, Portogallo, Spagna, Svizzera), in Africa (Angola, Kenya, Namibia, Tanzania, Uganda), nelle Americhe (Argentina, Brasile, Stati Uniti d'America) e in Asia (Cina, Corea del Sud, Filippine, India): la sede generalizia \u00e8 a Roma.\nAl 31 dicembre 2005, la congregazione contava 1.441 religiose in 137 case."}
{"id": "1688432", "revid": "122101696", "url": "https://it.wikipedia.org/wiki?curid=1688432", "title": "Velo della Veronica", "text": "Il velo della Veronica \u00e8 una famosa reliquia, di cui ci sono pervenute diverse versioni. Consiste in un panno, presumibilmente di lino, in origine possesso di santa Veronica, nel quale \u00e8 impresso un volto che si ritiene essere quello di Ges\u00f9.\nSono numerose le reliquie cristiane pervenuteci o perdute che la tradizione cristiana ha identificato col Velo della Veronica.\nOrigine della storia.\nLa storia del velo della Veronica si \u00e8 progressivamente sviluppata lungo i secoli.\nNei Vangeli sinottici, composti entro il I secolo, \u00e8 presente il racconto di una donna anonima che viene miracolosamente guarita da un flusso di sangue toccando Ges\u00f9 (). A parte questo accenno l'emorroissa non viene citata altrove nel Nuovo Testamento.\nNell'apocrifo Vangelo di Nicodemo, scritto originariamente in greco nel II secolo e pervenutoci in diverse redazioni o recensioni, l'emorroissa ricompare durante il processo di Ges\u00f9 testimoniando inutilmente a suo favore. Nella recensione greca A (cap. 7, tr. it.) l'emorroissa \u00e8 anonima, mentre nel papiro copto di Torino (cap. 5,6 tr. it.) e nella recensione latina (cap. 7, tr. it.) la donna \u00e8 chiamata Veronica. Il nome \u00e8 l'adattamento del greco \"Berenice\" (\u0392\u03b5\u03c1\u03b5\u03bd\u03af\u03ba\u03b7), forma macedone corrispondente al greco classico \"Ferenice\" (\u03a6\u03b5\u03c1\u03b5\u03bd\u03af\u03ba\u03b7), significante \"portatrice di vittoria\" (\u03c6\u03ad\u03c1\u03c9 = portare + \u03bd\u03af\u03ba\u03b7 = vittoria).\n\u00c8 probabile che nel passaggio dal greco al latino l'assonanza del nome \"Veronica\" con \"vera icon\" (=vera icona-immagine) abbia progressivamente generato nella fantasia popolare la leggenda della \"Vera icona\" della \"Veronica\".\nIn passato si riteneva al contrario che il nome della donna fosse derivato dall'immagine.\nLa leggenda fa la sua prima comparsa in alcuni scritti apocrifi tardi appartenenti al Ciclo di Pilato (talvolta erroneamente citato come Atti di Pilato): Guarigione di Tiberio, Vendetta del Salvatore e Morte di Pilato.\nI tre scritti ci sono pervenuti in autonome redazioni latine medievali (rispettivamente del VIII, IX e XIV secolo) che derivano da una versione precedente andata perduta, probabilmente del VI secolo. La trama dei tre apocrifi \u00e8 sostanzialmente la stessa: l'imperatore Tiberio gravemente ammalato invia a Gerusalemme Volusiano che punisce i responsabili della morte di Ges\u00f9, trova una sua immagine in possesso della Veronica (coincidente con l'anonima emorroissa sanata da Ges\u00f9, vedi e paralleli), la conduce a Roma e grazie ad essa l'imperatore \u00e8 guarito.\nNella Guarigione di Tiberio (tr. it.), il testo pi\u00f9 antico, l'immagine di Ges\u00f9 era usata dalla Veronica come cuscino e questo le procurava una buona salute. Aveva fatto dipingere l'immagine \"per amor suo\". Dopo la guarigione Tiberio adora l'immagine di Ges\u00f9 e ordina che \"fosse circondata di oro e di pietre preziose\".\nNella Vendetta del Salvatore (tr. it.) non \u00e8 specificato se l'origine dell'immagine sul panno di lino sia miracolosa o dipinta. Il panno \u00e8 conservato avvolto in un tessuto d'oro riposto in uno scrigno, \u00e8 oggetto di venerazione ed \u00e8 causa di miracoli.\nLa Morte di Pilato (tr. it), il testo pi\u00f9 recente, specifica invece l'origine miracolosa dell'immagine in possesso della Veronica: \"Quando il mio Signore girava predicando, io con molto dispiacere ero privata della sua presenza; volli perci\u00f2 dipingermi un'immagine affinch\u00e9, privata della sua presenza, avessi un sollievo almeno con la rappresentazione della sua immagine. Mentre stavo portando un panno da dipingere al pittore, mi venne incontro il mio Signore e mi domand\u00f2 dove andavo. Avendogli manifestato il motivo del mio viaggio, egli mi richiese il panno e me lo restitu\u00ec insignito della sua venerabile faccia\".\nNel rito popolare della Via Crucis, sviluppato e consolidato nel basso medioevo, \u00e8 presente una diversa versione della leggenda: la Veronica incontr\u00f2 Ges\u00f9 durante la sua salita al Calvario e gli asciug\u00f2 il volto con un panno di lino. In esso sarebbe rimasta impressa la sua immagine.\nReliquie contemporanee.\nSono numerose le reliquie cristiane pervenuteci o perdute che la tradizione cristiana ha identificato col Velo della Veronica.\nVelo, mandylion e sindone.\nSecondo alcuni storici cristiani le leggende relative al velo della Veronica, che nelle versioni pervenuteci sono sicuramente a-storiche, poggiano comunque su un dato storico: l'esistenza nell'antichit\u00e0 di una reliquia con il volto di Ges\u00f9, il mandylion (=fazzoletto in siriaco) di Edessa. A partire da questa antica reliquia si sarebbero diffuse in occidente sia copie di essa sia le varie leggende ad esse associate.\nQuanto alla sindone di Torino, il legame diretto tra questa e le leggende \u00e8 inesistente: la sindone \u00e8 un lenzuolo funebre e reca impressa una figura intera umana, mentre le leggende, come le icone pervenuteci, sono relative a un panno di limitate dimensioni con il solo volto raffigurato.\nSecondo i sindonologi autenticisti tuttavia la sindone di Torino coincide col mandylion di Edessa, che sarebbe stato esposto alla venerazione pubblica piegato in modo tale da mostrare il solo volto. Secondo questa ipotesi quindi le leggende e le copie occidentali del velo della Veronica si fondano indirettamente sulla sindone-mandylion, e l'esame dei tratti iconografici comuni a veli e sindone ne sarebbe la prova.\nIl velo della Veronica, spesso chiamato semplicemente \"la Veronica\" e noto in italiano come il \"Volto santo\" (ma da non confondersi con il crocifisso intagliato Volto Santo di Lucca) \u00e8 una reliquia cattolica che, secondo la leggenda, ritrae l'immagine del volto di Ges\u00f9 non prodotta da mano umana (cio\u00e8 un acheropita). La versione pi\u00f9 recente della leggenda narra che Veronica da Gerusalemme incontr\u00f2 Ges\u00f9 lungo la via Dolorosa sulla strada verso il Calvario. Quando la donna si ferm\u00f2 per asciugarne il sudore (latino \"suda\") dal viso con il suo velo, l'immagine di Cristo fu impressa sul panno. L'evento \u00e8 commemorato da una delle stazioni della Croce. Secondo alcune versioni, Veronica pi\u00f9 tardi si rec\u00f2 a Roma per presentare il panno all'imperatore romano Tiberio; il velo possiede propriet\u00e0 miracolose, in quanto in grado di spegnere la sete, curare la cecit\u00e0, e talvolta perfino risuscitare i morti.\nLa storia non \u00e8 documentata nella sua forma attuale fino al Medioevo e, per questa ragione, non \u00e8 probabile che sia verit\u00e0 storica. Piuttosto, \u00e8 pi\u00f9 probabile che le sue origini possano trovarsi nella storia dell'immagine di Ges\u00f9 associata con la Chiesa orientale conosciuta come il mandylion, unita al desiderio dei fedeli di poter vedere il volto del loro redentore. Durante il XIV secolo divenne un'icona centrale nella Chiesa Occidentale\u00a0\u2013 nelle parole del direttore di Museo Neil Macgregor \u2013 \u201cDal [XIV secolo] in poi, dovunque sia andata la chiesa di Roma, la Veronica \u00e8 andata con lei \u201d. Tutto comunque rimane nelle pure e semplici probabilit\u00e0, essendo impossibile fornire alcuna certezza sull'argomento.\nLa storia.\nNon ci sono riferimenti alla storia di Veronica e del suo velo nei Vangeli canonici. Il pi\u00f9 vicino \u00e8 il miracolo della donna che fu curata toccando l'orlo della tunica di Ges\u00f9 (Luca (8:43-48); il suo nome \u00e8 pi\u00f9 tardi identificato con Veronica dagli apocrifi \"Atti di Pilato\". La storia fu in seguito elaborata nell'XI secolo aggiungendo che Cristo le diede un ritratto di se stesso su un panno, con cui lei pi\u00f9 tardi cur\u00f2 Tiberio. Il collegamento di ci\u00f2 con la \"Via Crucis\" nella Passione, e l'apparizione miracolosa dell'immagine avviene solo intorno al 1380, nel libro internazionalmente popolare, Meditazioni sulla vita di Cristo. \u00c8 anche a questo punto che altri dipinti dell'immagine cambiano fino a comprendere una corona di spine, sangue, e l'espressione di un uomo sofferente.\nSulla via Dolorosa a Gerusalemme c'\u00e8 una piccola cappella, nota come la cappella del Volto santo.\nTradizionalmente, questa \u00e8 considerata la casa di Santa Veronica e luogo del miracolo.\nSecondo l'Enciclopedia Cattolica, il nome \"Veronica\" \u00e8 una parola composta popolare con la parola latina \"Vera\", che significa vera, e la parola Greca \"icon\" che significa \"immagine\"; il velo di Veronica pertanto fu ampiamente considerato, nel Medio Evo, come la \"vera immagine\", e la veridica rappresentazione di Ges\u00f9, precedente alla sindone di Torino.\nStoria del Velo.\nSi \u00e8 spesso ipotizzato che la Veronica fosse presente nella vecchia chiesa di San Pietro durante il papato di Giovanni VII (705-8) dato che la cappella conosciuta come la cappella della Veronica fu costruita durante il suo regno, e questa sembra essere stata l'opinione di scrittori pi\u00f9 tardi. Tutto questo \u00e8 ben lontano dall'essere certo, comunque, dato che i mosaici che adornano questa cappella non si riferiscono in alcun modo alla storia della Veronica. Inoltre, gli scrittori contemporanei non fanno riferimento al Velo in questo periodo. Sembrerebbe comunque che la Veronica si trovava sul posto per il 1011 quando uno scriba fu identificato come custode del panno.\nComunque, memorie sicure del velo iniziano solo nel 1199 quando due pellegrini di nome Gerald de Barri (Giraldus Cambrensis) e Gervasio di Tilbury fecero due racconti in tempi diversi di una visita a Roma che facevano riferimento diretto all'esistenza della Veronica. Poco dopo ci\u00f2, nel 1207, il panno acquist\u00f2 maggiore notoriet\u00e0 quando fu mostrato ed esposto pubblicamente da papa Innocenzo III nel 1297, che garant\u00ec anche indulgenze a chiunque vi pregasse davanti. Questa ostensione, tra S. Pietro e l'ospedale Santo Spirito, divenne un evento annuale e in una di tali occasioni nel 1300 Papa Bonifacio VIII, fu ispirato a proclamare il primo giubileo nel 1300. Durante questo Giubileo la Veronica fu mostrata pubblicamente e divenne una delle \"Mirabilia Urbis\" (\"meraviglie della Citt\u00e0\") per i pellegrini che visitavano Roma. Per i successivi duecento anni la Veronica fu considerata come la pi\u00f9 preziosa di tutte le reliquie cristiane.\nQuando avvenne il sacco di Roma nel 1527, alcuni scrittori riferirono che il velo era stato distrutto: messer Unbano alla duchessa di Urbino dice che la Veronica fu rubata e passata per le taverne di Roma. Altri scrittori testimoniano della continuit\u00e0 della sua presenza nel Vaticano: un testimone del saccheggio dice che la Veronica non fu trovata dai saccheggiatori.\nMolti artisti dell'epoca crearono riproduzioni del velo, ma nel 1616, papa Paolo V proib\u00ec la produzione di copie del velo della Veronica a meno che non fossero eseguite da un canonico della basilica di San Pietro. Nel 1629, papa Urbano VIII non solo proib\u00ec che si facessero riproduzioni del velo della Veronica, ma ordin\u00f2 anche la distruzione di tutte le copie esistenti. Il suo editto dichiar\u00f2 che chiunque avesse accesso ad una copia doveva portarla al Vaticano, pena la scomunica.\nDopo, il velo scomparve quasi totalmente dalla vista pubblica, e la sua storia dopo quella data non \u00e8 documentata. Esiste la possibilit\u00e0 che sia rimasta in San Pietro fino a oggi; questo sarebbe coerente con le limitate informazioni che il Vaticano ha fornito nei secoli recenti.\nImmagini tradizionalmente collegate con il velo della Veronica.\nCi sono almeno sei immagini esistenti che si somigliano molto e che si pretende siano il Velo originale, una sua copia diretta o, in due casi, il velo di Edessa. Ogni membro di questo gruppo \u00e8 racchiuso in una elaborata cornice esterna con all'interno un foglio di metallo dorato, nel quale \u00e8 praticata un'apertura dove appare il volto; all'estremit\u00e0 inferiore del volto ci sono tre punti che corrispondono alla forma di capelli e barba.\nBasilica di San Pietro.\nC'\u00e8 stata sicuramente un'immagine conservata nella basilica di San Pietro che si sostiene essere la stessa Veronica venerata nel Medioevo. Questa immagine sarebbe tuttora conservata nella cappella che si trova dietro il poggiolo nel pilastro sud-occidentale che sostiene la cupola.\nSono state registrate pochissime ispezioni nei tempi moderni e non ci sono fotografie dettagliate. L'ispezione pi\u00f9 dettagliata registrata nel XX secolo avvenne nel 1907 quando lo storico dell'arte gesuita Joseph Wilpert fu ammesso a rimuovere due lastre di vetro per ispezionare l'immagine. Egli comment\u00f2 che vide solo \u2018un pezzo quadrato di stoffa leggermente colorata, alquanto scolorita dall'et\u00e0, che porta due deboli macchie marrone-ruggine, unite l'una all'altra.\nCi\u00f2 nonostante, tale immagine \u00e8 ancora mostrata ogni anno la domenica di Passione. La benedizione ha luogo dopo i Vespri tradizionali alle 17.00. C'\u00e8 una breve processione nella basilica, accompagnata dalla litania romana. Una campana suona e tre canonici portano la pesante cornice fuori sulla balconata sopra la statua di santa Veronica che tiene il velo (Foto).\nCon questa vista limitata, per\u00f2, non si vede alcuna immagine ed \u00e8 possibile solo distinguere la forma della cornice interna. Quindi persiste il mistero della attuale esistenza o meno della sacra immagine in San Pietro anche in considerazione del fatto che un telo gi\u00e0 vecchio di quindici secoli era riconoscibilissimo dalle masse popolari dell'epoca, presumibilmente a rispettosa distanza, mentre ora, pochi secoli dopo, \u00e8 diventato, con rapidit\u00e0 almeno sospetta, un \"pezzo quadrato di stoffa\" che \"porta due deboli macchie marrone-ruggine\".\nIl palazzo Hofburg, Vienna.\nQuesta \u00e8 una copia importante della Veronica, identificata con la firma di P. Strozzi nell'angolo destro della cornice interna. Egli era il segretario di papa Paolo V, e un uomo di cui il notaio vaticano Jacopo Grimaldi riferisce come avere eseguito una serie di sei copie meticolose del velo nel 1617.\nL'esterno della cornice \u00e8 relativamente moderno, mentre la cornice interna \u00e8 di fattura rozza e corrisponde alo schema ritagliato di copie precedenti. Il volto all'interno \u00e8 molto sporco, pi\u00f9 una serie di macchie in cui si possono identificare solo i nudi elementi di naso, occhi e bocca. \n\u00c8 conservata nella Schatzkammer dei tesori sacri e secolari della dinastia degli Asburgo, nel palazzo di Hofburg a Vienna.\nMonastero del Volto santo, Alicante, Spagna.\nQuesta reliquia fu acquistata da Papa Niccol\u00f2 V da alcuni parenti dell'imperatore di Bisanzio nel 1453. Il velo fu dato poi da un cardinale del Vaticano a un prete spagnolo, Mosen Pedro Mena, che lo port\u00f2 ad Alicante nella Spagna meridionale, dove arriv\u00f2 nel 1489, nello stesso tempo che una grave siccit\u00e0 affliggeva il territorio. Portato in processione il 17 marzo da un prete di Alicante, Padre Villafranca, una lacrima spunt\u00f2 sulla faccia del Cristo del velo e inizi\u00f2 a piovere. La reliquia \u00e8 ora custodita nel monastero del Volto santo (monasterio de la Santa Faz), alla periferia di Alicante, in una cappella costruita nel 1611 e decorata tra il 1677 e il 1680 dallo scultore Jos\u00e9 Vilanova, dal doratore Pere Joan Valero e dal pittore Juan Conchillos. La cappella \u00e8 decorata con dipinti raffiguranti la fine miracolosa della siccit\u00e0, personalit\u00e0 locali associate alla fondazione della cappella e temi religiosi di giudizio e salvazione. Il Monastero fu ampiamente restaurato tra il 2003-2006, insieme alla cattedrale di San Nicola e alla basilica di S. Maria nel centro della citt\u00e0, e nel 2006 i tre edifici ospitarono una mostra sulla reliquia con il nome di \"Il Volto dell'Eternit\u00e0\".\nLa cattedrale di Ja\u00e9n, Ja\u00e9n, Spagna.\nLa cattedrale di Ja\u00e9n nella Spagna meridionale ha una copia della Veronica che probabilmente data dal XIV secolo e ha origine a Siena. \u00c8 conservata in una teca accanto all'altar maggiore ed \u00e8 messo in mostra annualmente il venerd\u00ec Santo e nella Festa dell'Assunzione.\n\u00c8 nota come il Santo Rostro e fu acquistata dal vescovo Nicola de Biedma nel XIV secolo..\nImmagini simili collegate al Mandylion.\nSacro volto di Genova.\nQuesta immagine \u00e8 conservata nella modesta chiesa di S. Bartolomeo degli Armeni, Genova, dove fu donata, nel XIV secolo, al doge Leonardo Montaldo dall'imperatore bizantino Giovanni V Paleologo.\n\u00c8 stato oggetto di uno studio dettagliato del 1969 di Colette Dufour Bozzo, che dat\u00f2 la cornice esterna al tardo XIV secolo, mentre la cornice interna e l'immagine stessa si crede siano state originate pi\u00f9 tardi. Bozzo trov\u00f2 che l'immagine era impressa su di un panno che era stato incollato a una tavola di legno.\nLa somiglianza dell'immagine con il velo della Veronica suggerisce un collegamento tra le due tradizioni.\nVolto santo di San Silvestro.\nQuesta immagine fu conservata nella chiesa romana di San Silvestro fino al 1870 e si trova ora nella cappella Matilda in Vaticano. \u00c8 collocata in una teca barocca donata da una certa Sorella Dionora Chiarucci nel 1623. La prima evidenza della sua esistenza \u00e8 il 1517 quando alle monache fu vietato di mostrarlo per evitare competizione con la Veronica.\nCome l'immagine di Genova, \u00e8 dipinta su legno e verosimilmente si tratta di una copia.\nFu esposta all'Expo 2000 in Germania, presso il padiglione della Santa Sede.\nImmagine di Manoppello.\nNel 1999, padre Heinrich Pfeiffer, professore di storia dell'arte e iconografia cristiana nella facolt\u00e0 di Storia e beni culturali della Chiesa della Pontificia Universit\u00e0 Gregoriana di Roma, annunci\u00f2 in una conferenza stampa a Roma che aveva trovato il velo in una chiesa del monastero cappuccino, nel paese di Manoppello, Italia, dove era stato dal 1660. Il professor Pfeiffer in realt\u00e0 stava promuovendo l'immagine gi\u00e0 da molti anni.\nSecondo la tradizione locale, un pellegrino anonimo arriv\u00f2 nel 1506 e lo diede a Giacomo Antonio Leonelli, che stava seduto su una panchina di fronte alla chiesa. Il dottore and\u00f2 in chiesa e apr\u00ec l'involucro contenente il velo. Il velo fu posseduto dalla famiglia Leonelli fino al 1608. Pancrazio Petrucci, un soldato sposato con un membro femminile della famiglia, Marzia Leonelli, rub\u00f2 il velo nella casa del suocero. Pochi anni dopo, Marzia lo vendette per 4 scudi a Donato Antonio De Fabritiis per riscattare il marito, prigioniero a Chieti. Il velo fu dato da De Fabritiis ai cappuccini che ancora oggi lo possiedono. Questa storia fu documentata da padre Donato da Bomba nel suo \u201cRelatione historica\u201d successive ricerche iniziate nel 1640. Il professor Pfeiffer ritiene che l'immagine \u00e8 la Veronica stessa, che lui suggerisce fu rubata dal Vaticano durante la ricostruzione che ebbe luogo nel 1506.\nEgli indica inoltre che \u00e8 il tessuto posto sopra il volto di Ges\u00f9 nella tomba e l'immagine era un sottoprodotto delle forze scatenate dalla resurrezione, le stesse forze che egli crede abbiano formato l'immagine sulla sindone di Torino. In aggiunta egli ha suggerito una storia del velo che torna al I secolo. Tale ipotesi tuttavia \u00e8 per l'appunto tale non essendo possibile, ovviamente, supportarla dall'evidenza. Papa Benedetto XVI ha visitato il velo il 1\u00ba settembre 2006. Subito dopo la visita ha innalzato il santuario ospitante (Santuario del Volto Santo di Manoppello) al rango di Basilica Minore.\nIl tessuto sembrerebbe fatto di una rara fibra marina detta bisso. Secondo Paul Badde, corrispondente del Vaticano per Die Welt, questo \u00e8 un tipo di tessuto che di solito \u00e8 presente solo nelle tombe dei faraoni egizi.\nDetto del parere di esperti identificabili, passiamo al parere di alcuni, con identit\u00e0 e competenze non specificate, con pareri diversi.\nAlcuni sostengono che, nonostante le pretese di origini divine, il volto sul velo a Manoppello \u00e8 in apparenza conforme alle caratteristiche di un'immagine artificiale. Stilisticamente simile alle immagini che datano al tardo Medioevo o primo Rinascimento, tipico delle rappresentazioni della figura umana di questo periodo, sembrerebbe ingenuamente eseguito, con numerose funzionalit\u00e0 stilizzate, che dimostrerebbero che il presunto artista o non ha capito, o non ha voluto rispettare i principi di base della proporzione che normalmente si applicano per rendere realistica la forma umana.\nInoltre, non c'\u00e8 evidenza che collega il panno con Roma n\u00e9 certezza che il volto, da alcuni supposto dipinto, abbia qualche collegamento con Ges\u00f9, collegamenti evidentemente certi in altre reliquie, uno scrittore suggerisce che \u00e8 infatti un autoritratto perduto dell'artista Albrecht D\u00fcrer. (Si noter\u00e0 che questa tesi, che vorrebbe una affatto provata realizzazione dell'artista tedesco, contrasta nettamente con la precedente che parla di opera ingenuamente eseguita e con molti difetti) (articolo). Un'ulteriore obiezione, avanzata dal Ian Wilson, uno scrittore che si occupa di storia, esoterismi ed occultismo, \u00e8 che poich\u00e9 l'immagine non reca una somiglianza familiare alle copie conosciute (vedi sopra), non pu\u00f2 essere la versione della Veronica che era venerata nel Medioevo.\nArte rappresentativa.\nCi sono due tradizioni principali per l'iconografia del volto dipinto sul velo. Una tradizione (Tipo I), comune nell'arte italiana, mostra il volto di Cristo con la barba, doloroso, flagellato e spesso coronato di spine. Un'altra (Tipo II), comune nell'arte russa e spagnola, mostra il volto di Cristo pi\u00f9 spesso rilassato, con i capelli lunghi fino alle spalle, con una barba spartita in due punte, spesso circondato da un'aureola in cui \u00e8 inscritta la croce.\nLetteratura.\nIl Velo della Veronica \u00e8 menzionato da Dante Alighieri nella \"Divina Commedia\" e da Francesco Petrarca. Dante nel Paradiso (\"Paradiso - Canto trentunesimo\", vv. 103-111) scrive: \"Qual \u00e8 colui che forse di Croazia / viene a veder la veronica nostra\u2026\". Petrarca nel suo \"Canzoniere\", nel sonetto \"Movesi il vecchierel canuto e bianco\" (XVI), accostando amore sacro e amore profano, paragona la partenza di un vecchio per recarsi a Roma a vedere la Veronica, immagine di Cristo, alla ricerca che fa il poeta dell'immagine della donna amata in quella di altre donne (o di un'altra donna)."}
{"id": "1688443", "revid": "889336", "url": "https://it.wikipedia.org/wiki?curid=1688443", "title": "Rosario Lo Verde", "text": "Biografia.\nFiglio di un imprenditore edile, si laure\u00f2 in Economia e commercio, trasferendosi a Milano alla fine degli anni 30. Inizi\u00f2 nel 1952 l'attivit\u00e0 di immobiliarista, e nel 1978 divent\u00f2 consigliere del fino all'avvento della presidenza di Giussy Farina. Nel 1983 divenne Vicepresidente del club rossonero e per due mesi, tra gennaio e marzo 1986 ne fu anche Presidente, fino all'acquisto della squadra da parte di Silvio Berlusconi.\nRiposa nell'edicola familiare al Cimitero Maggiore di Milano."}
{"id": "1688448", "revid": "114209562", "url": "https://it.wikipedia.org/wiki?curid=1688448", "title": "Franz Xaver Winterhalter", "text": "Oper\u00f2 in numerose corti europee, quali Karlsruhe, Parigi, Londra, Praga e Mosca, eseguendo grandiosi ritratti di regnanti, come quello per re Luigi Filippo di Francia del 1839 (a Versailles) o quello per la regina Vittoria con la sua famiglia del 1842 al Castello di Windsor. \nDipinse anche tre famosissimi ritratti dell'imperatrice Elisabetta d'Austria (Sissi) e immortal\u00f2 l'imperatrice Eugenia di Francia nelle vesti della regina Maria Antonietta. Winterhalter \u00e8 famoso per la sua maestria nel rendere sulla tela in maniera fedelissima tutte le pieghe e le caratteristiche tattili di abiti e acconciature.\nBiografia.\nGiovinezza.\nFranz Xaver Winterhalter nacque il 20 aprile 1805 nel piccolo villaggio di Menzenschwand, in Germania, sestogenito di Fidel Winterhalter (1773\u20131863) e Eva Meyer (1765\u20131838). Il padre era un modesto contadino ed ebbe una forte e duratura influenza sul figlio; dei fratelli, solo quattro sopravvissero, e fra questi figurava Hermann, (1808\u20131891), anch'egli futuro pittore.\nDopo aver studiato presso un monastero benedettino a Menzenschwand, Winterhalter lasci\u00f2 la sua citt\u00e0 nativa nel 1818 per passare alla bottega di Karl Ludwig Sch\u00fcler a Friburgo in Brisgovia, dove apprese i rudimenti del disegno e dell'incisione. Compiuti i diciotto anni, nel 1823, si trasfer\u00ec a Monaco di Baviera, dove nel 1825 inizi\u00f2 a seguire i corsi dell'Accademia di Arte locale. Qui incontr\u00f2 Peter von Cornelius, ma l'ossequio nei confronti dei canoni accademici di quest'ultimo fece avvicinare il giovane Franz al ritrattista Joseph Stieler, che trov\u00f2 pi\u00f9 congeniale ai suoi gusti.\nWinterhalter cominci\u00f2 a frequentare il ristretto cerchio della corte quando, nel 1828, inizi\u00f2 a disegnare per conto di Sofia Guglielmina di Svezia, a Karlsruhe. Per dare un maggior impulso alla propria carriera artistica, tra il 1833 e il 1834 effettu\u00f2 un viaggio di perfezionamento artistico in Italia, con il supporti del granduca Leopoldo di Baden. Il Bel Paese impresse un'importa profonda nella fantasia di Winterhalter, che di ritorno in Germania stese due tele raffiguranti \"Il dolce Farniente\" e \"Il Decameron\", con uno stile che ricorda molto da vicino i modi di Raffaello. Intanto espose al Salon di Parigi, dapprima con le due tele succitate, e poi con un ritratto di Luisa d'Orl\u00e9ans; fu probabilmente grazie a quest'opera che il giovane pittore si fece notare da Maria Amalia di Borbone-Napoli, regina dei Francesi dal 1830 al 1848.\nPittore di corte.\nLe opere d'arte di Winterhalter conquistarono ben presto il gusto del pubblico di Parigi, dove si stabil\u00ec appena venne nominato pittore di corte da Luigi Filippo di Francia. Per conto del monarca francese Winterhalter stese diverse opere d'arte ritraenti componenti della famiglia reale: avrebbe eseguito pi\u00f9 di trenta quadri su sua commissione.\nIn breve tempo, raggiunse una notevole fama con le sue eleganti composizioni ritraenti personaggi dinastici o aristocratici, con uno stile che combinava il gusto antico con quello moderno. Ma se da una parte la sua pittura non faceva che riscuotere plausi, dall'altra Winterhalter fu aspramente criticato, venendo additato come un'artista da non prendere sul serio, e come una persona per nulla versatile, dedita solo alla realizzazione di ritratti: si tratt\u00f2 questo di un campo che non solo lo rese universalmente noto, ma anche ricco.\nTra i suoi diversi clienti \u00e8 degna di menzione la regina Vittoria. Winterhalter visit\u00f2 l'Inghilterra per la prima volta nel 1842, e vi ritorn\u00f2 occasionalmente negli anni successivi per ritrarre lei, il principe Alberto e la loro numerosa famiglia; per la Corona inglese egli dipinse almeno 120 opere, oggi perlopi\u00f9 propriet\u00e0 della Royal Collection, in esposizione a Buckingham Palace ed altre residenze reali britanniche. La notoriet\u00e0 di Winterhalter crebbe ulteriormente dopo l'ascesa al potere di Napoleone III, quando divenne il ritrattista principale della corte di Francia. \u00c8 in questo periodo che egli esegu\u00ec il \"Ritratto dell'imperatrice Eugenia con le sue dame d'onore\" (1855), che \u00e8 da considerarsi il suo capolavoro: l'opera ritrae Eugenia de Montijo, moglie di Napoleone III, circondata dalla sua corte di damigelle, in uno sfondo bucolico che sfiora quasi il surreale.\nL'eco del talento di Winterhalter giunse anche a Isabella II di Spagna, che si volle far ritrarre insieme alla figlia Infanta Maria-Isabella. L'artista, ormai, non sapeva pi\u00f9 come rispondere alle commissioni che gli piovevano da tutte le parti, fra tutte importantissime quelle delle corti inglese, francese, russa, messicana, e belga; Maria d'Assia-Darmstadt, Massimiliano I del Messico, Luisa d'Orl\u00e9ans furono solo alcuni dei regnanti ritratti da Winterhalter.\nUltimi anni.\nL'impressionante mole di commissioni per ritratti (nella quale figuravano anche diverse repliche di opere gi\u00e0 eseguite) spinse Winterhalter ad avvalersi dell'aiuto di due assistenti, che certamente contribuirono a sollevare le sue fatiche.\nWinterhalter era solito alternare il lavoro in studio per fare lunghi viaggi in Italia e Svizzera, cercando nella quiete idilliaca di quelle terre un ristoro ed un sollievo; ci\u00f2 malgrado, rimarr\u00e0 legato alla sua patria da un saldo vincolo, tanto che nel 1859 acquist\u00f2 una propriet\u00e0 nella citt\u00e0 tedesca di Baden-Baden, una delle sue citt\u00e0 preferite.\nNell'autunno del 1864, dopo un breve viaggio in Inghilterra, Winterhalter visit\u00f2 Vienna per ritrarre l'imperatore Francesco Giuseppe I d'Austria e la moglie Elisabetta (Sissi), restituendoci alcune delle sue opere pi\u00f9 famose. Le sue energie creative, tuttavia, si stavano esaurendo, cos\u00ec come il legame con la Francia, ormai assai fievole; la sua salute fu minata definitivamente nell'estate del 1873 quando, durante un soggiorno a Francoforte, contrasse il tifo, a causa del quale mor\u00ec l'8 luglio 1873: aveva sessantotto anni.\nStile e fortuna critica.\nWinterhalter divenne uno dei pi\u00f9 richiesti ritrattisti dell'aristocrazia europea durante il Secondo Impero francese, e realizz\u00f2 le sue opere migliori nei suoi due ultimi decenni di vita. L'originalit\u00e0 del suo stile pittorico risiede nella sua abilit\u00e0 di trasporre su pittura l'edonismo, l'opulenza e la gaiezza della sua epoca. Egli, inoltre, ebbe il merito di valorizzare al massimo la bellezza femminile, rendendo avvenenti anche le donne meno aggraziate; i ritratti di uomini, al contrario, sono meno numerosi e pi\u00f9 mediocri.\nI ritratti di Winterhalter, inoltre, riscossero i pi\u00f9 sinceri applausi per la loro sottile intimit\u00e0; non solo egli fu molto abile nello studiare la posa da far adottare ai suoi modelli, cos\u00ec da dare vita a composizioni quasi teatrali, ma fu virtuoso anche nel trasporre su tela, con dei risultati molto realistici, la trama di tessuti, pellicce e gioielli, alla cui realizzazione dedic\u00f2 la stessa attenzione che poneva nell'esecuzione del volto dell'effigiato. Questi accorgimenti rendevano le sue opere raffinate, realistiche, e piacevolmente idealizzate; ci\u00f2 malgrado, Winterhalter fu spesso criticato dai suoi contemporanei, che lo tacciavano di essere affettato e superficiale\nWinterhalter non \u00e8 riconducibile a una corrente artistica in particolare, il suo stile \u00e8 unico; nella giovinezza ader\u00ec infatti alla temperie neoclassica, per poi passare al Neo-Rococ\u00f2 nella maturit\u00e0. Dopo la morte, le sue opere subirono una fase di aperta ostilit\u00e0 da parte dei critici, che le accusarono per i loro toni eccessivamente romantici; inizi\u00f2 quindi una fase nella quale la memoria dell'artista cadde nell'oblio. Il culto di Winterhalter si ravviv\u00f2 grazie all'azione promotrice svolta dalle mostre monografiche della National Portrait Gallery (Londra. 1987-88) e del Petit Palais (Parigi, 1987), grazie alle quali l'artista ritrov\u00f2 il favore dei critici e del pubblico.\nOggi il Winterhalter \u00e8 ben rappresentato in numerosi musei dell'Europa e del mondo: suoi quadri si trovano al Kunsthistorisches Museum di Vienna, al Getty Museum di Los Angeles, al parigino Museo d'Orsay, al Museo nazionale di Varsavia, al Castello di Compi\u00e8gne e in diverse altre gallerie."}
{"id": "1688454", "revid": "332694", "url": "https://it.wikipedia.org/wiki?curid=1688454", "title": "Arbeitsgemeinschaft der Optanten f\u00fcr Deutschland", "text": ""}
{"id": "1688455", "revid": "1522738", "url": "https://it.wikipedia.org/wiki?curid=1688455", "title": "Mammothmon", "text": ""}
{"id": "1688462", "revid": "212348", "url": "https://it.wikipedia.org/wiki?curid=1688462", "title": "Orologio a cuc\u00f9", "text": "L'orologio a cuc\u00f9 \u00e8 un dispositivo per la misura del trascorrere del tempo che segnala il passaggio delle ore con l'uscita del modello di un uccellino dalla cassa dell'orologio stesso, accompagnata da un suono che imita il caratteristico verso del cuculo. Dal punto di vista del funzionamento meccanico tradizionalmente gli orologi a cuc\u00f9 sono orologi a pendolo, ma esistono modelli moderni al quarzo.\nStoria.\nComunemente ritenuto di origine svizzera, l'invenzione di questo tipo di orologio \u00e8 in realt\u00e0 attribuita a Franz Ketterer, orologiaio tedesco nativo di Sch\u00f6nwald im Schwarzwald nella Foresta Nera, che nel 1738 inser\u00ec una suoneria imitante il verso del cuculo negli orologi artigianali realizzati nella zona fin dal 1630.\nNel corso degli anni l'orologio a cuc\u00f9 \u00e8 diventato un souvenir caratteristico della Svizzera e del sud della Germania e anche oggetto da collezione. Alcuni modelli sono infatti pregiati mobili o soprammobili di legno intagliato o sono considerati pregevoli opere di meccanica artigianale di precisione. Esistono pezzi dotati di elaborate suonerie, organi musicali e complessi meccanismi scenografici animati, per la maggior parte rappresentanti scenari bucolici montani.\nDescrizione.\nPer imitare il verso del cuculo Ketterer impieg\u00f2 due piccoli flauti con tonalit\u00e0 diverse all'interno dei quali l'aria era soffiata da due mantici, funzionando quindi come un piccolo organo a canne. Il sistema inventato da Ketterer \u00e8 tuttora in uso negli orologi a cuc\u00f9 tradizionali, mentre in molti orologi di tipo moderno la suoneria \u00e8 di tipo elettronico."}
{"id": "1688466", "revid": "53508", "url": "https://it.wikipedia.org/wiki?curid=1688466", "title": "Il giusto mezzo", "text": "Il giusto mezzo (; pinyin: ) \u00e8 uno dei Quattro libri del canone confuciano. Come il \"Grande Studio\", originariamente \"Il giusto mezzo\" era un capitolo del Libro dei riti. Per tradizione, \u00e8 attribuito a Zisi (o Kong Ji), nipote di Confucio durante la dinastia Zhou.\nIl libro consiste in brevi testi attribuiti a Confucio e in nove capitoli di commentari di Zengzi. Questo breve libro di 33 capitoli propone un cammino verso la virt\u00f9 perfetta e si concentra sulla via (cinese: \u9053; pinyin: d\u00e0o) prescritta per mandato del cielo non solo ai sovrani, ma a tutti gli uomini. Seguire queste istruzioni celesti con lo studio e l'insegnamento porter\u00e0 automaticamente alla virt\u00f9 confuciana.\nIl Giusto mezzo \u00e8 anche un concetto degli insegnamenti del neoconfucianesimo. Il nome deriva da un verso degli \"analecta\" che recita:\nIl concetto non \u00e8 ulteriormente sviluppato negli \"analecta\" e all'origine il Giusto mezzo costituiva uno dei capitoli del classico dei riti.\nIl giusto mezzo appartiene al tardo canone confuciano del Neoconfucianesimo come compilato da Zhu Xi, che approfondisce in grande dettaglio il significato del termine cos\u00ec come la sua applicazione alla vita personale.\nContenuto.\nLa natura e l'uomo sono tutt'uno. L'uomo che non prova sentimenti ed emozioni vive in uno stato di equilibrio, ma quando sentimenti ed emozioni vengono suscitati, devono tendere all'armonia col resto del mondo. L'uomo pu\u00f2 mantenere l'armonia seguendo il giusto cammino. La ricerca del giusto mezzo non implica debolezza, ma forza.\nIl giusto mezzo \u00e8 una particolare condizione di serenit\u00e0 interiore che consente all'uomo di vivere senza sofferenze la sua condizione, rispettando i superiori e gli inferiori, esercitando la piet\u00e0 e compiendo il suo dovere, senza cercare di distinguersi con atti fuori dall'ordinario. \nIl duca di Zhou \u00e8 portato come esempio, per la sua piet\u00e0, magnanimit\u00e0 e per il suo equilibrio. Per assicurare un buon governo, il sovrano deve coltivare la virt\u00f9, l'umanit\u00e0 e la giustizia, appoggiandosi a ministri virtuosi, rispettando i suoi funzionari ed ufficiali ed amando tutti i suoi sudditi come figli."}
{"id": "1688471", "revid": "287204", "url": "https://it.wikipedia.org/wiki?curid=1688471", "title": "Club Atletico Lanus", "text": ""}
{"id": "1688473", "revid": "599013", "url": "https://it.wikipedia.org/wiki?curid=1688473", "title": "Club Atl\u00e9tico Lanus", "text": ""}
{"id": "1688474", "revid": "599013", "url": "https://it.wikipedia.org/wiki?curid=1688474", "title": "Club Atletico Lan\u00fas", "text": ""}
{"id": "1688483", "revid": "767487", "url": "https://it.wikipedia.org/wiki?curid=1688483", "title": "Vecchia ubriaca", "text": "La Vecchia ubriaca \u00e8 una scultura in marmo databile al 300-280 a.C. circa e conosciuta da copie romane, tra cui le migliori sono alla Gliptoteca di Monaco (h 92\u00a0cm) e ai Musei Capitolini di Roma.\nStoria e descrizione.\nPlinio cit\u00f2 in un passo una \"vecchia ubriaca di Smirne\", attribuendola al famoso Mirone, artista del V secolo a.C., ma una cronologia del genere appare impensabile, perch\u00e9 lo stile dell'opera \u00e8 ellenistico, mentre Mirone visse molti anni prima. Plausibile che vi fu un errore dei copisti latini che scambiarono il nome attribuito alla vecchia, \"Maronide\", con quello del noto scultore \"Myronis\", traducendo il passo quindi come la vecchia \"di Mirone\".\nGli storici dell'arte attribuiscono l'opera a Mirone di Tebe, attivo intorno alla met\u00e0 del III secolo a.C. alla corte di Pergamo.\nSoggetto della scultura \u00e8 quindi Maronide, un'anziana donna ubriaca, che tiene tra le braccia un otre di vino, distesa a terra con il busto alzato e la testa riversa all'indietro. Il volto rugoso, disperato e quasi grottesco, \u00e8 caratterizzato dalla bocca aperta e dallo sguardo perso nel vuoto, a causa dei fumi dell'alcol.\nLa scrupolosit\u00e0 dei particolari e l'aderenza della composizione alla realt\u00e0 fanno dell'opera scultorea uno degli esempi pi\u00f9 riusciti del realismo che permea la scultura dell'et\u00e0 ellenistica, attenta per la prima volta nel mondo greco alla resa di sentimenti personali, quali il dolore e lo sconforto."}
{"id": "1688487", "revid": "767487", "url": "https://it.wikipedia.org/wiki?curid=1688487", "title": "Pierre-Louis Ginguen\u00e9", "text": "Biografia.\nNacque a Rennes, in Bretagna e frequent\u00f2 le scuole il locale collegio dei Gesuiti. Si rec\u00f2 a Parigi per la prima volta nel 1772 e scrisse degli articoli di critica letteraria per il \"Mercure de France\". Compose anche dei libretti d'opera buffa: \"Pomponin\" (1777), musicata da Niccol\u00f2 Piccinni, \"Satire des satires\" (1778) e la \"Confession de Zulm\u00e9\" (1779), quest'ultimo musicato con successo da molti musicisti. La difesa di Niccol\u00f2 Piccinni contro i partigiani di Gluck lo resero famoso. Ottenne un impiego dal ministro Jacques Necker.\nAmico degli enciclopedisti, legato a Pierre Jean Georges Cabanis, a Condorcet e a Giuseppe Cerutti, accolse con entusiasmo le prime fasi della Rivoluzione francese, restando per\u00f2 sempre nell'ala moderata. Assieme a Cerutti e ad altri fond\u00f2 il settimanale \"Feuille villageoise\", e collabor\u00f2 a \"Le Moniteur\" e pi\u00f9 tardi a \"D\u00e9cade philosophique\". Celebr\u00f2 anche con un'ode l'apertura degli Stati generali. Collabor\u00f2 anche ad alcune Enciclopedie, quali la \"Biographie universelle\".\nImprigionato durante il Terrore, venne liberato dopo la caduta di Robespierre, divenne membro dell'Institut de France ed entr\u00f2 al Ministero dell'Interno come membro della commissione della pubblica istruzione. Nel 1797 venne inviato dal Direttorio a Torino in qualit\u00e0 di plenipotenziario presso il Re di Sardegna; ma urt\u00f2 l'ambiente per la sua mancanza di tatto, e dopo sette mesi fu richiamato in patria. Fu membro del Tribunato dopo il 18 brumaio, ma ne fu escluso nel 1802 per la sua opposizione a ogni riforma della Costituzione dell'anno VIII. Da allora in poi fu deciso avversario del regime napoleonico, si ritir\u00f2 dalla vita politica dedicandosi esclusivamente agli studi letterari.\nL'opera pi\u00f9 importante e famosa di Ginguen\u00e9 \u00e8 l\"'Histoire litt\u00e9raire d'Italie\": \u00e8 una storia della letteratura italiana in 10 volumi, di cui i primi sei, usciti dal 1811 al 1813, sono interamente del Ginguen\u00e9, i successivi sono stati scritti in collaborazione con Franco Salfi, che anzi \u00e8 il solo autore del decimo volume uscito nel 1823. L'opera, tradotta in italiano gi\u00e0 durante la sua composizione, segue lo schema storico della \"Storia\" del Girolamo Tiraboschi, ma fornisce tuttavia maggior rilievo alla critica letteraria.\nGinguen\u00e9 \u00e8 stato anche traduttore delle opere di Petrarca e Catullo"}
{"id": "1688490", "revid": "55935", "url": "https://it.wikipedia.org/wiki?curid=1688490", "title": "Franco Salfi", "text": ""}
{"id": "1688492", "revid": "113757", "url": "https://it.wikipedia.org/wiki?curid=1688492", "title": "Brigue de Nice", "text": ""}
{"id": "1688502", "revid": "1934238", "url": "https://it.wikipedia.org/wiki?curid=1688502", "title": "Livorno (pollo)", "text": "Livorno, o livornese (in inglese Leghorn Chicken), \u00e8 una razza italiana di pollo famosa in tutto il mondo. La razza deriva da incroci di polli allevati nelle campagne toscane, ed ha preso il nome dalla citt\u00e0 di Livorno, dal cui porto \u00e8 partita per raggiungere l'America e la Gran Bretagna. Si tratta di una razza leggera e vivace con una spiccata attitudine alla produzione di uova e scarsa tendenza a covare. Molti ceppi industriali di ovaiole derivano dalla Livorno bianca, che \u00e8 stata utilizzata nei paesi occidentali a questo scopo. Molti paesi esteri hanno effettuato una selezione accurata partendo dall'originario pollo italiano, cos\u00ec oggi sono presenti anche la Livorno americana (chiamata Leghorn) la Livorno tedesca (chiamata Italiener) e la Livorno inglese. In Italia sono state standardizzate dieci colorazioni diverse, anche se all'estero ne sono presenti molte di pi\u00f9. \u00c8 stata creata anche una versione nana della razza, che conserva le stesse caratteristiche.\nOrigini.\nLa razza \u00e8 originaria del centro Italia, e soprattutto delle campagne toscane, dove dominava le aie grazie all'eccellente produttivit\u00e0, al rapido accrescimento e alla spiccata rusticit\u00e0; polli italiani erano apprezzati anche in Francia e Belgio. Nonostante nell'800 non fosse ancora una razza fissata e non esistessero ancora in Italia associazioni avicole, il pollo in questione si presentava abbastanza uniforme nelle caratteristiche morfologiche. A quel tempo erano presenti sei colorazioni: perniciata, argentata, cucula, fulva, nera e bianca.\nNella prima met\u00e0 dell'800 il pollo italiano salp\u00f2 dal porto di Livorno per raggiungere gli USA; i polli sopravvissuti al viaggio furono venduti a marinai: questi uccelli erano tutti di colorazione bianca, e inizialmente vennero chiamati \"Spagnola Bianca\" o \"Italiana Bianca\". Intorno al 1835 vennero importati da N.F. Ward dei soggetti di colorazione dorata, che attrassero subito l'attenzione degli allevatori per la loro bellezza e la loro sostanziosa produzione di uova, legata alla scarsa tendenza a covare, soprattutto quella di J.C. Thompson, che si concentr\u00f2 sulla selezione di questi uccelli e successivamente import\u00f2 altri soggetti dall'Italia. Nell'autunno del 1871, grazie a Reed Watson, raggiunse l'America anche la variet\u00e0 nera, che inizialmente non ebbe molto successo a causa del suo carattere decisamente selvatico. Nel 1868 la variet\u00e0 bianca, ormai denominata dagli americani \"Leghorn\" (Livorno in inglese), part\u00ec per la Gran Bretagna, e due anni pi\u00f9 tardi Lewis Wright import\u00f2 anche la variet\u00e0 dorata. La razza venne accolta con molto entusiasmo dagli allevatori britannici, tanto che nel 1876 nacque il \"Leghorn Club\", il primo club di razza avicola nella storia dell'avicoltura. A quel punto la Livorno era ufficialmente riconosciuta come razza pura. Il primo ceppo di Livorno dorate importate in Gran Bretagna vinse un premio all'Esposizione Avicola del Crystal Palace e negli anni 70 dell'800 la razza raggiunse anche la Svizzera e la Germania.\nIn tutti i paesi in cui arriv\u00f2, la razza ebbe molto successo presso gli allevatori, i quali cercarono di migliorarla attraverso meticolosi lavori di selezione. Gli allevatori inglesi la incrociarono con la Minorca bianca e il Combattente Malese per renderla pi\u00f9 grande, cos\u00ec come gli americani utilizzarono a questo scopo la loro Wyandotte. Gli allevatori canadesi invece si preoccuparono principalmente di ridurre le dimensioni di cresta e bargigli per evitare congelamenti. Da questi incroci in Nord America nacque anche la Livorno con cresta a rosa, tuttora esistente, anche se piuttosto rara. Nella prima met\u00e0 del 900 la selezione miglior\u00f2 molto, e riusc\u00ec a creare galline produttrici di oltre 300 uova all'anno. Negli anni '50 del 900 ogni paese aveva definito il proprio standard di Livorno, cos\u00ec erano gi\u00e0 sulla piazza una Livorno americana, una Livorno canadese, una Livorno inglese tipo esportazione e una Livorno inglese tipo utilitaria; successivamente furono definiti i tipi principali: la Livorno tedesca, chiamata \"Italiener\", la Livorno americana, la Livorno inglese e perfino la Livorno olandese. In Italia invece, gli allevatori italiani avevano completamente trascurato la loro razza originaria, la quale perse le proprie caratteristiche originarie. Negli ultimi anni del '900 alcuni allevatori italiani hanno pazientemente selezionato la razza per recuperare l'originario pollo italiano.\nLa fama universale di questo gallo \u00e8 arrivata senza dubbio anche grazie al personaggio dei Looney Tunes chiamato Foghorn Leghorn creato della Warner Bros..\nCaratteristiche morfologiche.\nSi tratta di un pollo leggero, snello e molto elegante, grazie al ricco piumaggio e alla coda lunga e vistosa. Il tronco \u00e8 cilindrico e mediamente lungo, largo alle spalle e leggermente inclinato verso la coda. La testa \u00e8 di media grandezza e leggermente allungata, ed \u00e8 provvista di una cresta semplice abbastanza grande, rossa, portata perfettamente diritta nel maschio ed elegantemente piegata nella femmina dopo il secondo dente; i denti della cresta sono cinque e ben distanziati tra di loro, e tranne il primo sono di eguale grandezza. Il becco \u00e8 di media lunghezza, leggermente ricurvo e di colore giallo, con striature nerastre nelle colorazioni scure. Gli occhi sono rosso/arancio, grandi e vivaci. I bargigli sono rossi e di media lunghezza. La faccia \u00e8 rossa, liscia e priva di peluria e gli orecchioni sono bianchi, ovali, di media grandezza e perfettamente aderenti alla faccia.\nIl collo \u00e8 mediamente lungo, con abbondante mantellina che ricade sulle spalle. Le spalle sono larghe e arrotondate e il dorso mediamente lungo e largo, leggermente inclinato verso la coda nel gallo, mentre nella gallina \u00e8 quasi orizzontale. Le ali sono lunghe e forti, ben aderenti al corpo. La coda \u00e8 molto lunga e larga, portata alta e aperta, con un angolo di 45/50\u00b0 nel maschio e di 40/45\u00b0 nella femmina. Nel gallo le falciformi grandi e piccole sono abbondanti e molto sviluppate.\nLe zampe sono di media lunghezza, forti, separate dal tronco; i tarsi sono gialli, nudi e sottili, con quattro dita. Il petto \u00e8 pieno e largo, mentre il ventre \u00e8 ben arrotondato, soprattutto nella gallina. La pelle \u00e8 gialla.\nIl piumaggio \u00e8 molto ricco e abbondante, ma privo di cuscinetti sulla coda e ai lati della sella; in ogni variet\u00e0 di colore si presenta particolarmente brillante e ricco di riflessi.\nIl peso \u00e8 di kg 2,500/2,800 nel gallo e di kg 1,800/2,100 nella gallina.\nColorazioni.\nLo standard italiano riconosce dieci variet\u00e0 di colore, anche se all'estero ne sono presenti molto di pi\u00f9, soprattutto nella Livorno tedesca e in quella olandese (che come caratteristiche \u00e8 a met\u00e0 tra la tedesca e l'originale). In Italia le variet\u00e0 riconosciute sono: \"Barrata\", \"Bianca\", \"Bianca Columbia\", \"Blu\", \"Collo Arancio\", \"Collo Argento\", \"Collo Oro\", \"Fulva\", \"Nera\" e \"Pile\".\nLa variet\u00e0 originale \u00e8 quella \"Bianca\", che \u00e8 stata quella maggiormente selezionata per la produzione di uova e che \u00e8 alla base dei ceppi industriali di ovaiole bianche.\nLa variet\u00e0 \"Nera\" \u00e8 stata esportata in America poco dopo la \"bianca\", e pur non avendo suscitato grande interesse commerciale \u00e8 una delle variet\u00e0 di Livorno pi\u00f9 allevate.\nLa variet\u00e0 \"Collo Oro\" (in passato chiamata \"Dorata\") ha goduto dello stesso interesse della \"Bianca\", grazie anche a un interesse commerciale derivante dal fatto che il mantello dorato \u00e8 uno dei caratteri legati al sesso, e quindi \u00e8 stata spesso usata per creare ibridi commerciali \"autosessabili\".\nLa variet\u00e0 \"Collo Argento\" (un tempo chiamata \"Argentata\") \u00e8 stata selezionata in Inghilterra usando la variet\u00e0 \"bianca\", la Dorking e il Combattente Inglese Antico.\nLa variet\u00e0 \"Fulva\" \u00e8 stata creata in Danimarca intorno al 1883, grazie all'utilizzo della Cocincina fulva, e fu chiamata inizialmente \"Yellow Italian\" (Italiana Gialla).\nLa variet\u00e0 \"Pile\" (ovvero bianco crema) \u00e8 stata creata dall'inglese George Payne di Working, incrociando la \"Bianca\" e la \"Collo Oro\".\nLa variet\u00e0 \"Bianca Columbia\" (in passato nota col nome di \"Ermellinata\") \u00e8 stata l'ultima ad essere riconosciuta nello standard italiano.\nQualit\u00e0.\nLa Livorno \u00e8 una tipica razza mediterranea leggera dotata di una elevata produzione di uova, che in alcuni casi si aggira sulle 300 annue. La variet\u00e0 bianca \u00e8 stata usata per creare i ceppi industriali che riempiono gli allevamenti di tutto il mondo occidentale per rifornire di uova la popolazione. La razza pura viene allevata esclusivamente a scopo ornamentale e di esposizione, pur mantenendo una buona produzione di uova, ma gli avicoltori sono interessati soprattutto a conservare ed esaltare le qualit\u00e0 estetiche di questi uccelli. I polli Livorno sono animali molto vivaci e arzilli, per cui necessitano di vivere liberi, come tutte le razze leggere; se allevati al chiuso, andrebbero incontro a stress e comportamenti anomali come la pica (plumofagia) e il nervosismo. A causa del suo carattere selvatico \u00e8 abbastanza diffidente nei confronti dell'uomo, ma se addomesticata fin da piccola, arriva anche a mangiare dalle mani del proprio allevatore. \u00c8 una razza molto attiva, per cui il gallo pu\u00f2 coprire senza problemi un harem di dieci o dodici galline.\nLe uova hanno il guscio bianco e pesano circa 55 grammi."}
{"id": "1688516", "revid": "729019", "url": "https://it.wikipedia.org/wiki?curid=1688516", "title": "Medvedkovo", "text": "Medvedkovo () \u00e8 il capolinea nord della Linea Kalu\u017esko-Ri\u017eskaja, la linea 6 della Metropolitana di Mosca. Fu inaugurata il 30 settembre 1978 e fu costruita secondo il classico design a tre arcate.\nGli architetti furono Nina Aleshina, Samoilova, e Volovich. Medvedkovo presenta pilastri ricoperti in marmo rosato e strisce di acciaio inox. Le mura esterne della stazione sono ricoperte in marmo rosso mentre i triangoli che chiudono la costruzione sono in alluminio anodizzato con targhe di M.N. Alekseev che ritraggono la vita selvaggia del Nord.\nGli ingressi della stazione sono situati su entrambi i lati di Ulica \u0160irokaja, a occidente di Ulica Grekova."}
{"id": "1688521", "revid": "55935", "url": "https://it.wikipedia.org/wiki?curid=1688521", "title": "Ludovico Muratori", "text": ""}
{"id": "1688523", "revid": "767487", "url": "https://it.wikipedia.org/wiki?curid=1688523", "title": "Ipotesi di reato", "text": "Ipotesi di reato (\"Changing Lanes\") \u00e8 un film del 2002 diretto da Roger Michell, con Ben Affleck e Samuel L. Jackson.\nTrama.\nNella trafficata Manhattan, il rampante avvocato Gavin Banek e l'impiegato Doyle Gipson entrano in contatto a causa di un banale incidente automobilistico, entrambi diretti in tribunale dove hanno appuntamenti a cui non possono mancare, il primo ha una causa importantissima, mentre il secondo deve discutere la custodia dei figli. Gavin lascia Doyle in mezzo alla strada, prestandogli poca attenzione, impedendogli di arrivare in orario all'udienza con conseguente affidamento dei propri figli alla moglie ma quando Gavin si accorge di aver smarrito una cartellina rossa contenente un documento indispensabile per vincere la causa, che da quel momento rimarr\u00e0 in possesso di Doyle, la vita di entrambi diventer\u00e0 un inferno, scatenando con ogni mezzo possibile un crescendo di vicendevoli dispetti e ricatti incrociati fra i due vendicativi per riottenere ciascuno il proprio maltolto ma che allo stesso tempo da questa esperienza far\u00e0 aprire loro gli occhi e migliorare dal punto di vista umano.\nProduzione.\nIl film venne girato interamente a New York nel gennaio 2001.\nLe scene esterne nelle strade vennero realizzate a Manhattan, in Franklin Delano Roosevelt Drive e in Hudson Street; in quest'ultima, al civico 81, si trova il bar \"Puffy's Tavern\", dove Jackson ordina un whisky (\u00e8 realmente un bar, \u00e8 stato aperto nel 1945).\nAlcune scene vennero girate presso il Metropolitan Museum of Art (sempre a Manhattan) e a Woodside Avenue, nel quartiere Queens, dove al civico 5813 si trova la casa di Doyle Gipson. Altre scene interne vennero realizzate presso la Bergen County Court House, al 10 di Main Street a Hackensack.\nDistribuzione.\nIl film ebbe la sua prima mondiale a Hollywood il 7 aprile 2002; venne quindi distribuito nelle sale statunitensi cinque giorni dopo dalla Paramount Pictures/Viacom.\nIn Italia venne distribuito il 4 ottobre 2002 dalla Eagle Pictures."}
{"id": "1688528", "revid": "74801", "url": "https://it.wikipedia.org/wiki?curid=1688528", "title": "San Dalmazzo di Tenda", "text": "San Dalmazzo di Tenda (in francese Saint-Dalmas-de-Tende, in piemontese \"San Dalmass\", in occitano \"Sant Dalmatz\", in ligure \"San D\u00e0lmazo\", in dialetto brigasco \"San Dam\u00e2si\") \u00e8 una localit\u00e0 di Tenda nell'alta val Roia francese.\nDal punto di vista geografico, la localit\u00e0 fa parte della regione geografica italiana, trovandosi all'interno del bacino idrografico del fiume Roia.\nStoria.\nIl paese nacque con il nome di Bergeggi, poi prese il nome di San Dalmazzo dato che era sede di un monastero dipendente dall'abbazia di Pedona (poi Borgo San Dalmazzo) che oggi \u00e8 un albergo.\nSi \u00e8 sviluppato in seguito alle miniere di galena argentifera e blenda presenti nella miniera di Vallauria attiva fino al 1929.\nNel 1914 venne costruita la centrale idroelettrica di Mesce e vicino alla frazione la centrale idroelettrica di Confine (ora chiamata Paganin), le centrali furono costruite dalla Societ\u00e0 elettrica Riviera di Ponente Ing. Negri (poi CIELI - Compagnia Imprese Elettriche LIguri).\nNel 1929 venne costruita la stazione sulla ferrovia Cuneo-Limone-Ventimiglia.\nFino al 1947 era anche un importante posto di frontiera sia sulla SS 20 che sulla ferrovia Cuneo-Limone-Ventimiglia tra Italia e Francia, con il passaggio alla Francia la dogana venne spostata a Tenda. \u00c8 stato annesso alla Francia in seguito al Trattato di Parigi del 1947.\nLa popolazione pass\u00f2 dai 25 abitanti del 1881 ai 400 abitanti del 1928.\nTuttora \u00e8 un posto di villeggiatura per italiani e francesi."}
{"id": "1688530", "revid": "767487", "url": "https://it.wikipedia.org/wiki?curid=1688530", "title": "Giovanni da Ripa", "text": "Francescano, \u00e8 celebre soprattutto in Francia, dov'\u00e8 conosciuto con i nomi di \"Jean de Ripa\" e \"Jean de la Marche\". Sebbene considerato a volte nominalista, era in realt\u00e0 un seguace di Duns Scoto. Chiamato \"Doctor difficilis\" o \"Doctor supersubtilis\", fu commentatore a Parigi del \"Liber sententiarum\" di Pietro Lombardo, oltre che missionario e ambasciatore in Grecia.\nLa riscoperta di Giovanni \u00e8 proceduta a partire dalla Francia, dove l'edizione moderna delle sue opere \u00e8 stata curata da monsignor Andr\u00e9 Combes, per approdare in Italia solo in tempi recenti. Il filosofo medievalista Jean Jolivet lo considera \u00abfra i pensatori pi\u00f9 originali e profondi del Medio Evo\u00bb."}
{"id": "1688531", "revid": "181699", "url": "https://it.wikipedia.org/wiki?curid=1688531", "title": "Giovanni Plantadossi", "text": ""}
{"id": "1688534", "revid": "1186766", "url": "https://it.wikipedia.org/wiki?curid=1688534", "title": "Chesi", "text": ""}
{"id": "1688535", "revid": "543022", "url": "https://it.wikipedia.org/wiki?curid=1688535", "title": "Duane Eddy", "text": "Considerato uno dei migliori chitarristi di ogni tempo, \u00e8 stato premiato nel 1986 con un Grammy Award e il suo nome \u00e8 iscritto dal 1994 nella Rock and Roll Hall of Fame.\nFigura fra gli artisti con maggiori vendite di singoli ed album musicali (trentaquattro singoli in classifica, di cui una quindicina nei primi quaranta posti, e cento milioni di copie vendute nel mondo) ed \u00e8 stato autore di \"cover\" dei brani \"All I Really Want to Do\" di Bob Dylan (contenuta nell'album del 1965 \"Duane Does Dylan\") e \"Sugarfoot Rag\" di Hank Garland (inclusa in \"The RCA Years: 1962-1964\", distribuito nel 1999).\nFra i generi musicali da lui attraversati nel corso della carriera figurano, oltre al rock e alla country music, il blues, il jazz, il gospel, l'hip hop, il rockabilly e l\"'hillybilly\" .\nBiografia.\nConsiderato una \"leggenda\" del rock and roll, Eddy ha iniziato a suonare la chitarra all'et\u00e0 di cinque anni, per imitazione del suo \"cow-boy hero\" Gene Autry. Nel 1951, all'et\u00e0 di tredici anni, si trasfer\u00ec con la famiglia a Coolidge, in Arizona. \u00c8 stato qui che, nel 1954, ha conosciuto il tecnico del suono e disc jockey Lee Hazlewood, che sarebbe diventato suo fedele compagno di viaggio nel mondo della canzone, sia come coautore che come produttore. Insieme i due hanno creato una formula di successo basata sull'intuitivit\u00e0 sperimentale in sala di registrazione di Hazlewood e sul talento come solista di Eddy.\nL'album di debutto - pubblicato il 9 gennaio 1959, titolo \"Have Twangy Guitar-Will Travel\" - raggiunse il quinto posto nelle classifiche di vendita, rimanendo nelle \"top charts\" per ottantadue settimane Nel 1960, la rivista \"New Musical Express\" vot\u00f2 il cantante come \"World's Number One Musical Personality\" (scalzando Elvis Presley che da tempo deteneva questa sorta di titolo). Nello stesso anno, Eddy contribu\u00ec alla colonna sonora del film \"Because They're Young\", il cui motivo conduttore divenne uno dei suoi maggiori successi (quarto posto nelle classifiche).\nDa allora, Eddy ha pubblicato oltre venticinque album di canzoni che toccano una variet\u00e0 di temi e stili raramente riscontrabile in altro artista. Quando il rock stava toccando il suo apice, scelse di pubblicare un disco con brani completamente acustici,\"Songs Of Our Heritage\", che pu\u00f2 essere considerato uno dei primi progetti discografici \"unplugged\".\nIn altre occasioni ha voluto fare arrangiare i suoi album con accompagnamento orchestrale o con quello di \"Big Band\" stile anni 1940. \u00c8 stato autore anche di versioni strumentali di canzoni di Bob Dylan, raccolte in un'apposita collezione (e il cantante di Duluth nel suo libro autobiografico \"Chronicles - Volume 1\" ha pubblicamente reso merito al lavoro di Eddy, testimone del fatto che il successo delle sue canzoni non sia dovuto solo alla qualit\u00e0 dei testi).\nNegli anni 1960, Eddy ha avuto anche un periodo di attivit\u00e0 nel cinema comparendo in alcuni film: \"A Thunder of Drums\", \"The Wild Westerners\", \"Kona Coast\". Per la televisione \u00e8 apparso nella serie \"Have Gun \u2014 Will Travel\".\nGli anni 1970 lo hanno visto impegnamento prevalentemente come produttore di progetti per altri artisti, come Phil Everly e Waylon Jennings, Tony Macaulay, gi\u00e0 fondatore del gruppo musicale The Seekers e Keith Potger. Il singolo \"You Are My Sunshine\", da lui prodotto ed interpretato da Willie Nelson e Waylon Jennings, \u00e8 stato un \"hit\" nelle classifiche di musica country del 1977.\nNel 1983 Duane ha compiuto una \"tourn\u00e9e\" assieme ad altri noti musicisti (Don Randi alle tastiere, Hal Blaine alla batteria, Steve Douglas al sassofono e Ry Cooder alla chitarra) suonando in piccoli club davanti a gruppi di appassionati.\nTre anni dopo ha registrato con Art of Noise una versione del suo \"best seller\" anni sessanta \"Peter Gunn\". Il brano si \u00e8 inserito fra i primi dieci nelle principali classifiche mondiali (al primo posto per sei settimane sul \"Rolling Stone Magazine's dance chart\", vincendo anche un Grammy Award come migliore brano rock strumentale del 1986 e garantendo la possibilit\u00e0 a Eddy di figurare come l'unico strumentista ad avere avuto singoli nelle \"top ten\" in Gran Bretagna in quattro decadi differenti.\n\u00c8 del 1987 l'album che porta il suo nome - \"Duane Eddy\" - distribuito dalla Capitol Records come tributo all'influenza avuta dal suo stile all'interno della musica rock.\nNella primavera del 1994 si \u00e8 avuto il suo inserimento nella Rock and Roll Hall of Fame, coinciso con il rinnovato successo dei suoi brani inseriti nelle colonne sonore dei film \"Forrest Gump\" e \"Natural Born Killers\"\nNel 1996, Eddy ha affiancato il compositore Premio Oscar Hans Zimmer per la composizione delle musiche di \"\" (con John Travolta), mentre nella primavera 1997 imprimendo l'orma della mano e la propria firma nella \"Rockwalk\", accanto a quelle di Chet Atkins, Scotty Moore e James Burton.\nNel 2004 ha contribuito al lancio di un nuovo modello di chitarra Gibson Guitar Corporation che porta il suo nome, \"Duane Eddy Signature Model\", e che \u00e8 stata realizzata sulla base di specifiche speciali dalla Gibson Custom Art and Historic Division.\nNello stesso anno ha avuto un ulteriore riconoscimento da \"Guitar Player Magazine\": quello del \"Legend Award\".\nNel 2011 ritorna con un album di inediti \"Road Trip\" pubblicato per la Mad Monkey.\nNel 2013 ha partecipato al Summer Jamboree di Senigallia, la sua prima visita in Italia, ove Duane Eddy \u00e8 poco noto.\nRepertorio.\nEddy ha portato al successo, spesso a fianco di quello che \u00e8 stato a lungo il suo gruppo musicale, The Rebels, brani divenuti \"evergreen\" della musica rock: oltre a standard del country come \"Apache\", \"Ring of Fire\", \"The House of the Rising Sun\" e \"Eve of Distruction\", canzoni come \"Peter Gunn\", \"Cannonball\" e \"Rebel Rouser\" (del 1958), \"The Lonely One\" e \"Forty Miles of Bad Road\" (1959), \"Shazam!\" (1960), \"Londonderry Air\" (\"Danny Boy\", 1961), \"Dance With the Guitar Man\" (1962), \"Boss Guitar\" (1962) e \"Some Kind-a Earthquake\" (la pi\u00f9 breve canzone mai entrata nelle Top 40: durata 1:17), incisa nel 1959.\nTre suoi brani - \"Rebel-Rouser\", \"The Trembler\" e \"Shazam!\" - sono stati inseriti nella colonna sonora del film di Oliver Stone \"Natural Born Killers\" (\"Assassini nati\"). \u00c8 citato nella canzone \"Life Is a Rock (But the Radio Rolled Me)\" del gruppo musicale di studio dei Reunion.\nChitarre personalizzate.\nIl musicista \u00e8 stato il primo chitarrista rock ad avere uno strumento personalizzato o prodotto a suo nome. Nel 1960 la Guild Guitars immise sul mercato due nuovi modelli: il \"Duane Eddy Models DE-400\" e il \"deluxe DE-500\". Un numero limitato di DE-500 fu prodotto nuovamente per un breve periodo nel 1983 in occasione del venticinquennale dall'esordio di Eddy nel mondo musicale.\nIl modello Gretsch \"Chet Atkins 6120\" \u00e8 stato poi associato alla musica di Duane Eddy. Nel 1997 la Gretsch Guitars ha avviato la produzione del modello \"Duane Eddy Signature Model DE-6120\", mentre nel 2008 la Gibson Custom Art and Historic Division ha presentato un nuovo modello di chitarra personalizzata nel nome del musicista.\nDiscografia.\nAlbum.\nQuesti gli album ufficiali pubblicati da Duane Eddy:\nCompilation.\nQueste le \"compilation\" alle quali ha contribuito:\nFilmografia.\nNella sua carriera, per il cinema e la televisione Duane Eddy ha contribuito con proprie musiche alla realizzazione delle seguenti pellicole o \u00e8 apparso di persona nei seguenti film:"}
{"id": "1688540", "revid": "287204", "url": "https://it.wikipedia.org/wiki?curid=1688540", "title": "Bela Guttmann", "text": ""}
{"id": "1688542", "revid": "2196166", "url": "https://it.wikipedia.org/wiki?curid=1688542", "title": "Ponti Z\u00e1rate Brazo Largo", "text": "I Ponti Z\u00e1rate Brazo Largo sono due ponti strallati stradali e ferroviari, quasi identici, che attraversano due rami del delta del fiume Paran\u00e1, il Paran\u00e0 Guaz\u00f9 e il Paran\u00e0 de las Palmas distanti fra loro circa 30 chilometri, tra le citt\u00e0 di Z\u00e1rate, provincia di Buenos Aires, e Brazo Largo, provincia di Entre R\u00edos in Argentina.\nIl ponte sul fiume Paran\u00e0 de las Palmas \u00e8 stato intitolato al generale Bartolom\u00e9 Mitre, mentre quello sul Paran\u00e0 Guaz\u00fa al generale Justo Jos\u00e9 de Urquiza. Entrambi i ponti fanno parte del sistema ferroviario General Urquiza.\nA seguito di un appalto concorso internazionale vinto dal Gruppo italo-argentino Techint-Albano, su progetto dell'ingegnere italiano Fabrizio de Miranda, essi furono costruiti tra il 1972 e il 1977 e aperti al traffico il 14 dicembre 1977. Si tratta dei primi ponti strallati stradali e ferroviari di grande luce realizzati nel mondo.\nI ponti hanno un impalcato sospeso di 550 m (complessivi), con una campata centrale di 330 m. I Piloni sono alti 110 m., e l'impalcato ha uno spessore di 2.6 m.\nDopo oltre 20 anni di esercizio, nel 1998 i ponti hanno subito interventi di manutenzione straordinaria comprendenti la verniciatura delle strutture metalliche, la sostituzione di alcuni cavi e delle guaine degli stralli."}
{"id": "1688544", "revid": "486946", "url": "https://it.wikipedia.org/wiki?curid=1688544", "title": "Coldsnap", "text": ""}
{"id": "1688546", "revid": "1812137", "url": "https://it.wikipedia.org/wiki?curid=1688546", "title": "Turgenevskaja", "text": "Turgenevskaja () \u00e8 una stazione della Metropolitana di Mosca situata sulla Linea Kalu\u017esko-Ri\u017eskaja. Prende il nome da Ivan Sergeevi\u010d Turgenev e fu progettata da Ivan Taranov, Yu.V. Vdovin e I.G. Petukhova; fu inaugurata il 31 dicembre 1971.\nTurgenevskaja presenta semplici pilastri in marmo bianco che seguono la curvatura del tunnel della stazione e un soffitto composto da pannelli in plastica rinforzati. Lungo tutta la stazione, alla base del soffitto, corrono cornici in metallo. Le mura, ricoperte in marmo bianco e nero, sono decorate con pannelli di ottone, opera di Kh.M. Rysin e D.Ya. Bodniek.\nL'ingresso della stazione \u00e8 situato su Piazza Turgenevskaja.\nInterscambi.\nDa questa stazione \u00e8 possibile effettuare il trasbordo a \u010cistiye Prudy, sulla Linea Sokol'ni\u010deskaja e alla stazione Sretenskij Bul'var, sulla Linea Ljublinskaja."}
{"id": "1688547", "revid": "124797981", "url": "https://it.wikipedia.org/wiki?curid=1688547", "title": "Sinistra Critica", "text": "Sinistra Critica \u00e8 stato un partito politico italiano nato nel dicembre 2007 da una scissione di Rifondazione Comunista, partito di cui formava una corrente interna gi\u00e0 dal 2005.\nAi tempi in cui faceva parte di Rifondazione Comunista veniva comunemente chiamata anche Erre, dal nome della rivista omonima di quell'area.\nDel partito fecero parte esponenti di spicco come gli ex senatori Luigi Malabarba e Franco Turigliatto, l'ex deputato Salvatore Cannav\u00f2, Lidia Cirillo e Flavia D'Angeli.\nCome organizzazione politica indipendente si \u00e8 candidata alle elezioni politiche del 2008 ed \u00e8 stata particolarmente attiva nei movimenti sociali, settore di intervento che ha sempre privilegiato rispetto alla presenza elettorale. Nel luglio 2013 l'organizzazione, ritrovandosi divisa in due orientamenti politici diversi e non conciliabili, si \u00e8 sciolta dando vita a due nuove formazioni indipendenti: Solidariet\u00e0 Internazionalista, coinvolta nella costruzione del Communia Network, e Sinistra Anticapitalista, tuttora attive.\nStoria.\nIn occasione del VI congresso del Partito della Rifondazione Comunista (PRC) tenutosi dal 3 al 6 marzo 2005 l'area trotskista propone un documento alternativo a quello della maggioranza, non condividendo innanzitutto la svolta di governo del PRC e le conseguenze negative che avrebbe prodotto sul movimento e sullo sviluppo delle lotte sociali. Da l\u00ec Sinistra Critica si costitu\u00ec in area programmatica del PRC, intenzionata a dare battaglia sulla verifica della reale efficacia della linea politica uscita vincente nel sesto congresso, dove il documento di Sinistra Critica si era attestato al 6,5%.\nIl 27 e 28 gennaio 2007 si \u00e8 tenuta a Roma l'assemblea costituente dell'Associazione Sinistra Critica. Il 21 febbraio 2007 Franco Turigliatto, senatore ed esponente dell'Associazione Sinistra Critica, dopo essere stato fedele alla linea di Rifondazione anche in politica estera non ha votato a favore della mozione di maggioranza che approvava la relazione sulla politica estera di Massimo D'Alema, abbandonando il Senato prima del voto. Nonostante la solidariet\u00e0 tra gli altri del deputato Salvatore Cannav\u00f2, anch'esso di Sinistra Critica, il 1\u00ba marzo Turigliatto viene allontanato per due anni dal partito, il provvedimento disciplinare pi\u00f9 grave previsto dallo statuto del PRC. Il 15 aprile 2007 si \u00e8 tenuta a Roma l'assemblea nazionale dell'associazione a cui hanno partecipato un migliaio di persone per siglare un patto dell'opposizione sociale al governo Prodi. Al termine dell'assemblea \u00e8 stato chiesto a Turigliatto di ritirare le dimissioni da senatore, ritiro che ha attuato il 30 aprile entrando stabilmente nel Gruppo misto del Senato.\nTra il 20 e il 23 settembre 2007 si \u00e8 tenuto a Bellaria il seminario nazionale dell'associazione. Nelle conclusioni Cannav\u00f2 ha proposto l'apertura di una costituente anticapitalista in alternativa al percorso governista della cosiddetta Cosa Rossa (progetto politico che si sarebbe poi concretizzato ne La Sinistra l'Arcobaleno), che proponesse ai militanti del PRC un altro progetto di lavoro. I parlamentari Franco Turigliatto e Salvatore Cannav\u00f2 hanno poi ribadito la propria contrariet\u00e0 in parlamento a tutto l'impianto del protocollo sullo Stato sociale, confermando il proprio voto contrario. Nell'autunno 2007 \u00e8 stata parte attiva nella campagna per il no al referendum consultivo svoltosi l'8, il 9 e il 10 ottobre su proposta dei sindacati confederali in merito all'accordo sullo Stato sociale siglato il 23 luglio 2007 tra governo e parti sociali con lo slogan \u00abC'\u00e8 chi dice no\u00bb. In una dichiarazione congiunta il deputato Salvatore Cannav\u00f2 e il senatore Franco Turigliatto prendono le distanze dalla legge finanziaria per l'anno 2008 nel suo insieme, cio\u00e8 comprensiva anche del protocollo sullo Stato sociale che ne \u00e8 un \u00abcollegato\u00bb e dichiarano il loro voto contrario. Il 16 novembre 2007 il senatore Franco Turigliatto non partecipa al voto finale sulla legge finanziaria in Senato. Il 27 novembre Turigliatto ha invece votato contro la fiducia al governo in Senato in una seduta dove il governo ha incassato la fiducia sullo Stato sociale con 162 s\u00ec, un no e Roberto Calderoli astenuto. Quasi tutta la Casa delle Libert\u00e0 \u00e8 uscita dall'aula.\nNella assemblea di Roma del 6, 7 e 8 dicembre si \u00e8 ufficializzata la separazione dell'area programmatica che era rimasta ancora nel PRC, ritenendo ormai concluso il percorso di Rifondazione Comunista iniziatosi nel 1991 visto che tale partito negli stessi giorno dava vita a La Sinistra l'Arcobaleno. Tutto questo \u00e8 stato ufficializzato nel Comitato Politico Nazionale di Rifondazione Comunista del 16 dicembre 2007. Sinistra Critica diventa quindi un movimento politico per la sinistra anticapitalista e pone come obiettivo la nascita di una costituente anticapitalista fra tutti i soggetti che vogliono praticare subito l'opposizione di sinistra al governo Prodi.\nLe elezioni politiche del 2008.\nCon la caduta del governo e al conseguente scioglimento delle Camere ha deciso di presentarsi autonomamente alle elezioni politiche 2008 dopo aver lanciato a vuoto un appello per una lista anticapitalista che raccogliesse quello che era rimasto dell'epoca d'oro dei movimenti, candidando alla carica di presidente del Consiglio la giovane ex funzionaria del PRC Flavia D'Angeli.\nUn appello internazionale per il voto a Sinistra Critica \u00e8 stato firmato da grandi nomi della cultura e della politica internazionale tra cui Noam Chomsky, Ken Loach, Richard Stallman, Howard Zinn, Michel Onfray, Gilbert Achcar, Daniel Bensa\u00efd e altri.\nAlle elezioni svoltesi il 13 e 14 aprile la lista di Sinistra Critica ha ottenuto un risultato modesto, raggiungendo lo 0,46% alla Camera (167.673 voti) e lo 0,42% al Senato (136.396 voti) e non eleggendo alcun parlamentare presentatosi nelle liste del movimento.\nAttivit\u00e0 politica dopo le elezioni.\nTra il 25 e il 28 settembre 2008 si \u00e8 tenuto a Bellaria il seminario nazionale del movimento in cui la portavoce nazionale Flavia D'Angeli ha rilanciato la necessit\u00e0 rafforzare Sinistra Critica come strumento per l'opposizione sociale e politica al governo Berlusconi e per costruire una pi\u00f9 ampia sinistra anticapitalista in Italia.\nEuropee ed amministrative 2009.\nDopo un lungo confronto con Rifondazione e i Comunisti Italiani (PdCI) non aderisce alla Lista Anticapitalista, la lista unica per le europee del 2009 di cui fanno parte anche l'associazione Socialismo 2000 e Consumatori uniti, ovvero l'embrione della costituente comunista gi\u00e0 invocata in passato da PRC e PdCI, oltre che da numerosi altri gruppi. Il 31 marzo 2009 il Coordinamento nazionale di Sinistra Critica ribadisce le critiche alla lista comunista unitaria e annuncia la non-partecipazione alle elezioni europee.\nSinistra Critica si candida invece alle elezioni amministrative. Il movimento presenta liste con il proprio simbolo nelle provincie di Milano, Napoli, Torino, Perugia, Terni e Livorno. Identico simbolo \u00e8 presente nei comuni di Bari, Livorno e Rimini. Sinistra Critica fa inoltre parte di una coalizione di movimento al comune e alla provincia di Bologna e sostiene una lista di movimento a Firenze. L'organizzazione politica \u00e8 presente anche alle elezioni in numerosi altri comuni italiani non capoluoghi di provincia, in alcuni casi con il proprio contrassegno e in altri all'interno di coalizioni pi\u00f9 ampie, ma sempre alternative al centro-sinistra oltre che al centro-destra. In particolare riesce a eleggere alcuni Consiglieri Comunali: due con la propria lista a Casoria (NA) e a Misano Adriatico (RN) e due in liste civiche di sinistra a Bagnara di Romagna (RA) e a Calcinaia (PI).\nLa Conferenza nazionale del 2009.\nNell'autunno 2009 il movimento politico tiene la sua seconda conferenza nazionale, la prima da quando \u00e8 divenuta organizzazione indipendente. Durante la conferenza nazionale i membri si confrontarono nella discussione nei circoli territoriali due documenti: il primo ottiene circa il 90% dei consensi e il secondo circa il 10% (in gran parte concentrati a Roma e nel centro-sud). Le due mozioni in realt\u00e0 non sono contrapposte sull'intera idea di organizzazione e infatti alla conferenza nazionale di Bellaria in occasione della votazione finale sul documento politico i membri del secondo documento si astennero, dimostrando cos\u00ec lo slancio unitario del movimento. In tale conferenza furono eletti i tre portavoce dell'organizzazione che come da statuto non prevede la carica di segretario o capo politico nazionale. I tre portavoce sono Flavia D'Angeli, Franco Turigliatto e Piero Maestri. Sul piano della proposta politica l'obiettivo di Sinistra Critica rimane quello di lavorare per la costruzione di una pi\u00f9 ampia sinistra anticapitalista mentre nell'immediato l'organizzazione si impegna a costruire un movimento unitario contro la crisi economica e il razzismo.\n2010: dal non voto alle elezioni regionali al Campo Giovani.\nAlle elezioni regionali del 2010 dopo aver proposto a tutte le forze politiche e sociali della sinistra alternativa di costruire un terzo polo antiliberista e anticapitalista e aver verificato per\u00f2 l'impossibilit\u00e0 di dar vita a coalizioni o liste radicalmente alternative sia alla destra sia al Partito Democratico (PD) ha deciso di non votare. L'organizzazione tenta di presentarsi alle regionali dell'Umbria candidando Luigino Ciotti, ma non riesce a raccogliere le firme necessarie.\nTra l'aprile e il luglio 2010 Sinistra Critica \u00e8 stata fra le forze politiche che hanno sostenuto la campagna di raccolta firme a favore del referendum per la ripubblicizzazione dell'acqua, la quale si \u00e8 conclusa con la raccolta di oltre 1.400.000 firme.\nA fine luglio 2010 Sinistra Critica contribuisce in modo decisivo a organizzare alle porte di Perugia il Campo Giovani della Quarta Internazionale, riunendo circa 500 giovani provenienti da tutto il mondo che per una settimana dibattono sui temi dell'anticapitalismo.\nNel dicembre 2010&lt;ref name=\"http://www.pane-rose.it/files/index.php?c3:o22999:e1\"&gt;\"Perch\u00e9 usciamo da Sinistra Critica\".&lt;/ref&gt; dall'organizzazione esce la corrente Resistenze sociali riavvicinatasi al PRC, anche se tale separazione coinvolge solo poche decine di attivisti, prevalentemente concentrati nella citt\u00e0 di Roma.\n2011: la vittoria dei referendum per i beni comuni e l'opposizione al governo Monti.\nAlle amministrative del maggio 2011 Sinistra Critica propone una linea di \u00abUniti a sinistra, alternativi al Pd\u00bb, che viene colta solo in alcuni casi dalle altre forze interessate. Il movimento si presenta ad esempio con la propria lista (alleata con quella della Federazione della Sinistra) al comune di Torino, si presenta come parte dell'alleanza \u00abNapoli non si piega\u00bb (assieme a Sinistra Popolare e alla Rete dei Comunisti) a Napoli e con la formula della \u00abSinistra Unita\u00bb a Casoria. Decide invece una candidatura autonoma a Rimini e di non presentarsi a Milano e Bologna. In occasione dei ballottaggi il movimento esprime il proprio voto contro le destre.\nIn vista dei referendum abrogativi del 2011, Sinistra Critica prende parte alla campagna referendaria sull'acqua pubblica, contro il nucleare e il legittimo impedimento; la vittoria dei s\u00ec consente al partito di sostenere che \u00abla fase di Berlusconi viene archiviata dal voto popolare e con lui, il campione del liberismo, viene battuta la politica delle privatizzazioni e del primato del mercato sul pubblico\u00bb.\nDopo la caduta del governo Berlusconi nel novembre 2011 e la nascita del governo Monti si pone all'opposizione di questo nuovo esecutivo, affermando che esso \u00abnasce come governo politico, prodotto della scelta della maggioranza dei partiti istituzionali di provare a uscire dalla loro crisi e rispondere alle esigenze del capitale europeo e italiano attraverso un temporaneo affidamento delle responsabilit\u00e0 di governo a tecnici che siano abbastanza autorevoli da applicare i provvedimenti richiesti dalla Bce e dai governi europei e che risponde agli interessi di Marchionne, della Confindustria e del Vaticano\u00bb. In particolare l'organizzazione concentra la propria opposizione sull'illegittimit\u00e0 del pagamento del debito pubblico.\n2012: il terzo congresso nazionale.\nL'organizzazione tiene il suo congresso nazionale con assemblee locali e provinciali fra i mesi di luglio e di settembre 2012 in cui sono in votazione tra gli iscritti un documento principale e un emendamento alternativo che nelle assemblee locali ottengono un numero molto simile di voti. Al congresso nazionale di Trevi (PG) di fine settembre viene trovata una sintesi che porta al voto di una mozione conclusiva unitaria.\nLa non partecipazione alle elezioni politiche 2013.\nDopo aver raccolto insieme ad altre forze politiche e sindacali le firme per due referendum contro le modifiche all'Articolo 18 dello statuto dei lavoratori previste dalla riforma del lavoro Fornero e la norma che consente alle aziende di derogare i contratti collettivi nazionali con aziendali e territoriali (che non si sarebbero mai svolte a causa dello scioglimento anticipato delle firme avvenuto prima della presentazione delle firme presso la Corte di cassazione) ha seguito con un certo interesse il percorso scaturito dall'appello \u00abCambiare si pu\u00f2\u00bb per la creazione di una lista unitaria della sinistra alternativa per le elezioni politiche del 2013, ma ha considerato la candidatura di Antonio Ingroia e la composizione delle liste legata ai partiti che lo appoggiavano (Italia dei Valori, Federazione dei Verdi, Movimento Arancione e Nuovo Partito d'Azione, oltre a PRC e PdCI), un sintomo di un'insufficiente discontinuit\u00e0 rispetto ai progetti di sinistra degli anni recenti. Sinistra Critica ha deciso dunque di non appoggiare la lista Rivoluzione Civile e di non sostenere alcuna lista n\u00e9 dare alcuna indicazione di voto, oltre che di non presentare proprie liste alle elezioni.\nScioglimento di Sinistra Critica e fondazione di Sinistra Anticapitalista.\nIl 30 luglio 2013 viene constatata l'esistenza di due aree politiche interne con strategie differenti. Il partito decide quindi di sciogliersi, con la formazione di due nuove organizzazioni: Sinistra Anticapitalista, alla quale aderisce fra gli altri Franco Turigliatto, e Solidariet\u00e0 Internazionalista, coinvolta nella costruzione della rete Communia Network, alla quale aderiscono tra gli altri Flavia D'Angeli, Gigi Malabarba e Piero Maestri.\nIdeologia.\nSinistra Critica aveva come valori costituenti l'anticapitalismo, l'antifascismo, il femminismo e l'ecologismo. I suoi militanti provenivano da diverse esperienze politiche e sociali, ma in gran parte provenivano da Rifondazione Comunista, nella quale si erano espressi a favore della rottura con il primo governo Prodi e delle tesi congressuale approvate al congresso del 2002. Gran parte dei militanti faceva riferimento a Bandiera Rossa, sezione italiana della Quarta Internazionale, organizzazione internazionale trotzkista, il cui esponente storico \u00e8 stato Livio Maitan. Molti altri provenivano da diverse storie politiche nella nuova sinistra degli anni settanta o nel Partito Comunista Italiano. Diversi altri erano i giovani politicizzati in seguito al G8 di Genova del 2001 o alle mobilitazioni studentesche del 2006, 2008 e 2010."}
{"id": "1688548", "revid": "1543377", "url": "https://it.wikipedia.org/wiki?curid=1688548", "title": "Rinnovamento carismatico cattolico", "text": "Il Rinnovamento carismatico cattolico (RCC) \u00e8 un movimento della Chiesa cattolica.\nNasce nel 1967 negli Stati Uniti d'America durante un ritiro spirituale di alcuni studenti dell'Universit\u00e0 Duquesne a Pittsburgh, in Pennsylvania. Il nuovo movimento si inser\u00ec nel pi\u00f9 generale movimento carismatico che aveva gi\u00e0 interessato le Chiese protestanti. Il Rinnovamento carismatico cattolico pi\u00f9 che un'unica entit\u00e0 va considerato come un coordinamento internazionale di realt\u00e0 diversificate, ma che sono accomunate dalla riscoperta del ruolo della terza Persona della Trinit\u00e0, lo Spirito Santo.\nIl Rinnovamento carismatico si considera figlio del pi\u00f9 generale movimento di interesse intorno al ruolo dello Spirito Santo nella vita della Chiesa. Questo movimento era nato gi\u00e0 alla fine del XIX secolo, con l'enciclica di papa Leone XIII sulla terza persona della Trinit\u00e0 (\"Divinum illud munus\") e all'opera della beata Elena Guerra, che convinse il pontefice a consacrare il nascente XX secolo proprio allo Spirito Santo.\nIntroduzione al Rinnovamento carismatico cattolico internazionale.\nIl Rinnovamento carismatico cattolico da quando ebbe inizio nel febbraio del 1967 ad oggi (2009) ebbe una rapida crescita e diffusione. Oggi si contano circa 120.000.000 persone coinvolte in 235 paesi del mondo, con una media globale dell'11.4% dei cattolici del mondo.\nIn quel weekend di ritiro presso l'Universit\u00e0 di Duquesne, dopo aver pregato a lungo gli studenti dissero di aver ricevuto da Dio una trasformazione profonda che definirono \u00abbattesimo nello Spirito Santo\u00bb.\nSi formarono poi organizzazioni per collaborare alla diffusione di questa dottrina, e gi\u00e0 negli anni settanta una conferenza presso l'Universit\u00e0 di Notre Dame a South Bend (Indiana), attir\u00f2 oltre 30.000 persone.\nIl Rinnovamento carismatico cattolico non \u00e8 un movimento mondiale unico, unificato. A differenza degli altri movimenti, non ha un fondatore o un gruppo di fondatori. Vi aderiscono le persone pi\u00f9 diverse per svolgere numerosi tipi di attivit\u00e0: gruppi di preghiera, corsi, ritiri, conferenze, seminari, servizi assistenziali, evangelizzazione, ecc.\nLa caratteristica comune del Rinnovamento carismatico cattolico \u00e8 il battesimo nello Spirito Santo, che consiste nell'esperienza dell'accettazione consapevole dello Spirito Santo con i suoi doni carismatici.\nPer ricevere questo tipo di battesimo, che non viene considerato un sacramento, \u00e8 necessario un seminario di preparazione detto \"seminario di vita nello Spirito\", di solito offerto periodicamente da gruppi e comunit\u00e0 carismatiche. Il seminario \u00e8 stato composto dalle comunit\u00e0 americane dopo molti anni di esperienza.\nL'associazione viene fondata nel 1980. Durante il congresso nazionale del Rinnovamento Carismatico il 15 settembre 1993 i padri Emiliano Tardif e Michele Vassallo decidono di modificare il nome in \u201cAssociazione Carismatica Servi di Cristo Vivo\u201d. Il 13 maggio 1996, mons. Gerardo Pierro, Arcivescovo Metropolita di Salerno-Campagna-Acerno e da mons. Giuseppe Rocco Favale, vescovo di Vallo della Lucania, pubblicano il decreto episcopale di approvazione, valido nell'ambito delle rispettive diocesi.\nIl 21 gennaio 2009, il Pontificio Consiglio per i Laici ne decreta il riconoscimento come associazione internazionale di fedeli.\nIn occasione del XXXI Congresso Internazionale dell'Associazione Internazionale, tenutosi allo stadio Arechi di Salerno il 6 giugno 2016, mons. Stanis\u0142aw Ry\u0142ko e Josef Clemens, rispettivamente Presidente e Segretario del medesimo Consiglio, danno lettura del decreto che la eleva ad istituto di diritto pontificio.\nDiffusione nel mondo.\nIn Italia.\nIn Italia il RCC si diffuse quasi subito, gi\u00e0 nel 1971. Nel 1995 la Conferenza episcopale italiana approv\u00f2 lo statuto dell'associazione privata di fedeli Servi di Cristo Vivo (RCC). Il RCC in Italia viene rappresentato da varie comunit\u00e0, come:\nLa casa editrice Il Dono, fondata a Mantova nel 1998, si occupa della pubblicazione di testi riguardanti tematiche legate al Rinnovamento carismatico cattolico."}
{"id": "1688556", "revid": "36426", "url": "https://it.wikipedia.org/wiki?curid=1688556", "title": "Maest\u00e0 di Siena", "text": ""}
{"id": "1688559", "revid": "287204", "url": "https://it.wikipedia.org/wiki?curid=1688559", "title": "Alvaro Molina", "text": ""}
{"id": "1688563", "revid": "281944", "url": "https://it.wikipedia.org/wiki?curid=1688563", "title": "Giustino Arpesani", "text": "Biografia.\nL'ambiente familiare e la partecipazione alla Prima guerra mondiale.\nNasce in una famiglia di origine piemontesi e tradizioni liberali: il padre Cecilio (1853-1924), nato a Casale Monferrato, \u00e8 un noto architetto attivo soprattutto a Milano che lascia numerose opere di sicuro valore sia in campo civile che religioso (in Milano: Istituto Salesiani con annessa chiesa di Sant'Agostino, Istituto Marcelline, Chiesa di Santa Croce, Chiesa di Santa Maria di Caravaggio, ecc.). Nel 1906 entra al liceo Parini di Milano. Nel marzo del 1914 scrive al suo ex professore Butti: \"\n. Fa parte del \"Gruppo Nazionale Liberale\" di Milano a cui appartenevano tra gli altri Giovanni Amendola, Alessandro Casati, Filippo Sacchi e che condusse una valida campagna per l'intervento dell'Italia a fianco dell'Inghilterra e della Francia contro gli Imperi centrali. Terminato il liceo si arruola volontario nella guerra 1915/18, diviene tenente di artiglieria da campagna, combatte in linea e si merita la \"Croce di Guerra\". Al rientro dalla guerra in occasione del congedo nel 1920 scrive alla sorella Adelaide: \"oggi comincia un nuovo servizio - ancora per l'Italia - attraverso questa per tutti i fratelli del mondo\"(fonte: cartolina autografa).\nL'antifascismo negli anni venti.\nSi laurea in Giurisprudenza a Pavia, e nel 1922 supera gli esami di procuratore a Casale; si specializza in Diritto amministrativo internazionale, iniziando l'attivit\u00e0 forense a Milano. Si iscrive al Partito Liberale Italiano. Nel 1922 \u00e8 tra i fondatori del \"Club liberale\" con Parri, Rusca, Gallarati Scotti, Bauer e altri. La sua nota posizione antifascista gli procura varie perquisizioni da parte della polizia politica del regime e frequenti minacce, il suo studio \u00e8 un punto d'incontro degli antifascisti. Nel 1923 inizia una collaborazione col giornale \"Rivoluzione Liberale\" di Piero Gobetti. L'8 novembre 1924 sottoscrive il manifesto di Giovanni Amendola \"L'Unione Nazionale\". Il 13 dicembre 1924 partecipa con Tommaso Gallarati Scotti ed Ettore Janni alla seduta inaugurale del Club Liberale. Nel 1923/25 con Riccardo Bauer, Ferruccio Parri, Giovanni Mira, Tommaso Gallarati Scotti, Luigi Rusca, Giovanni Malvezzi, Filippo Sacchi, Maria Margadonna d\u00e0 vita al quindicinale \"Il Caff\u00e8\" che ben presto viene chiuso dal regime fascista. Il 13 dicembre 1924 partecipa con Tommaso Gallarati Scotti ed Ettore Janni alla seduta inaugurale del \"Club Liberale\". In occasione dei suoi numerosi viaggi in Francia, Belgio, Inghilterra, Germania, prende contatto con diverse personalit\u00e0 politiche allo scopo di chiarire la situazione politica italiana.\nGli anni della seconda guerra mondiale e dell'immediato dopoguerra.\nPartecipa alla ripresa politica dei partiti di opposizione che condusse alla crisi del 25 luglio 1943 e rappresenta il Partito liberale nella coalizione dei partiti antifascisti, che dopo l'8 settembre si trasform\u00f2 in CLN. Membro del Comitato di Liberazione Nazionale per l'Alta Italia capeggiando la rappresentanza del Partito Liberale formata da Cesare Merzagora e Filippo Jacini; fu l'unico assieme ad Alfredo Pizzoni, Presidente del CLNAI, a farne parte ininterrottamente per i 18 mesi della Resistenza bench\u00e9 continuamente ricercato dalla polizia tedesca e fascista. Nello stesso periodo fa parte dell'Organizzazione \"Franchi\" di Edgardo Sogno e del gruppo \"Longhi\" di Alfredo Pizzoni. Nel dicembre 1944 il CLNAI ratifica la nomina del Generale Cadorna al comando del CVL (braccio militare del CLNAI) . Vive a Milano spostando sovente sia la propria residenza che il proprio studio (che poi in realt\u00e0 era un punto di riferimento per gli uomini della resistenza). Adotta vari nomi tra cui Cavalli, Giovannelli, Fermo e Giustino. Saltuariamente fa brevi visite alla famiglia sfollata a Brunate, fino all'incursione di un plotone della banda Muti, in parte composto - come due di essi ebbero a dichiarare - da uomini usciti il giorno prima dal carcere di San Vittore. Nel mese di aprile 1945 passa clandestinamente la frontiera con la Svizzera per una missione in Francia e a Roma per conto del CLNAI. Il 25 aprile 1945 partecipa con Raffaele Cadorna, Riccardo Lombardi e Achille Marazza all'incontro con Mussolini per proporgli un accordo di resa.\nFu sempre sostenitore (e riusc\u00ec a svolgere in tal senso efficace azione fra i vari partiti) di una concordia fattiva tra i diversi movimenti politici ai fini della ricostruzione morale e materiale del Paese. Vide la collocazione del Partito Liberale al centro dello schieramento politico; probabilmente pu\u00f2 essere considerato un liberale di sinistra ma comunque contrario ai comunisti/socialisti/azionisti. \u00c8 stato sottosegretario alla Presidenza del Consiglio nel Governo Parri e nel I Governo De Gasperi. Monarchico, dopo il referendum, per amor di Patria, dichiara di accettare il risultato. Fa parte della delegazione italiana alla Conferenza della Pace di Parigi. Fu il primo direttore del giornale del PL \"La Libert\u00e0\".\nLa carriera diplomatica.\nNel 1947 lascia il partito liberale e l'attivit\u00e0 politica, essendo nominato Ambasciatore d'Italia in Argentina (dal 30 gennaio 1947 al 30 luglio 1955); trova una colonia italiana lacerata da divisioni e in parte a lui ostile. Si prodiga per riportare unit\u00e0 e concordia conquistando la stima di tutta la collettivit\u00e0 italiana. Conquista ben presto la simpatia del Presidente della Repubblica Juan Peron che, il 5 dicembre 1947, contravvenendo a tutte le norme del protocollo, partecipa ad una cena offerta in suo onore, ospite all'Ambasciata d'Italia.\nIl 26 gennaio 1948, con Stefano Jacini, firma per l'Italia il trattato di emigrazione. Il 13 ottobre firma con l'Argentina il trattato commerciale Miranda-Arpesani. \u00c8 proclamato Dottore Honoris causa dall'Universit\u00e0 di Mendoza (Argentina). . Il 22 maggio 1954 \u00e8 Membro Onorario della Universit\u00e0 Nazionale di Cuyo Mendoza (Argentina). Il 27 luglio 1955 \u00e8 Dottore honoris causa in Filosofia e Lettere dell'Universit\u00e0 di Buenos Aires.\nDal 1955 al 1960 \u00e8 Ambasciatore d'Italia in Messico. Il 6 marzo 1957 inaugura la mostra dell'industria italiana \"Italia produce\". Durante il periodo di permanenza come Ambasciatore nell'America Latina, guida numerose missioni del Governo italiano presso diverse capitali di quel continente.\nIl rientro in Italia.\nNel 1960 rientra in Italia e viene nominato \"Commissario Generale del Governo all'Esposizione Internazionale del Lavoro\", per le manifestazioni del Centenario dell'Unit\u00e0 d'Italia a Torino, \"Italia 61\" che si inaugura il 7 maggio 1961. Tra il 1960 e il 1961, per promuovere l'esposizione di Torino, visita numerose citt\u00e0 estere tra cui Ginevra, Bonn, Londra, Barcellona, Madrid, Buenos Aires, San Paolo (Brasile), Caracas, Citt\u00e0 del Messico, ecc. .\nIl 28 giugno 1961 viene nominato Consigliere del \"Centro d'Azione Latina\" per il triennio 1961/1963. Il 24 agosto 1961 il Ministero degli Esteri gli affida l'incarico di Presidente del Comitato per il \"Centro internazionale di perfezionamento professionale e tecnico di Torino\".\nDal 1963 al 1980 \u00e8 Presidente della Sezione Piemonte della Societ\u00e0 Italiana per l'Organizzazione Internazionale (SIOI).\nNel 1981, Il Presidente della Repubblica Sandro Pertini scopre un busto di Arpesani (eseguito dallo scultore Spadini) nel \"Centro Internazionale di Perfezionamento professionale e tecnico\" di Torino."}
{"id": "1688564", "revid": "1766026", "url": "https://it.wikipedia.org/wiki?curid=1688564", "title": "Rotten.com", "text": "Rotten.com (inglese \"rotten\": marcio) \u00e8 stato un sito web famoso per i suoi contenuti scioccanti (\"shock site\"), creato dalla Soylent Communications. Il suo motto era \"An archive of disturbing illustration\" (\"Un archivio di illustrazioni inquietanti\"). Lanciato nel 1996, da settembre 2017 il sito risulta non attivo.\nStoria.\nIl sito \u00e8 stato aperto nel 1996 e il suo formato era praticamente rimasto invariato.\nL'intenzione degli autori era quella di soddisfare la curiosit\u00e0 di coloro che ricercavano fotografie di incidenti, omicidi, deformit\u00e0, autopsie, perversioni sessuali e altro genere di iconografia morbosa.\nNel novembre 2003 fu lanciato il \"Dead Pool\", un \"gioco\" nel quale i giocatori dovevano indovinare dieci persone illustri che pensavano potessero morire nel corso dei dodici mesi successivi. Una delle regole \u00e8 che non bisognava procurare personalmente la morte delle persone sulle quali si era scommesso.\nQuestioni legali.\nRotten.com \u00e8 stato coinvolto in numerose questioni legali nel corso della sua storia, il pi\u00f9 delle volte nella forma di intimazioni a rimuovere determinati contenuti o fotografie. In alcuni casi si \u00e8 trattato di ingiunzioni a togliere dal sito foto di defunti su richiesta delle famiglie interessate. Tali casi furono documentati all'interno del sito stesso.\nPer questioni legali, Rotten.com dal maggio 2004 pubblic\u00f2 solamente immagini di cui si aveva autorizzazione a pubblicare da familiari o da interessati.\nIl 24 giugno 2005 il governo federale ordin\u00f2 di rimuovere dal sito (e dai siti affiliati) la sezione \"Fuck of the Month\", di contenuto pornografico. Quando sul sito fu inserita la notizia della rimozione, il moderatore del sito critic\u00f2 aspramente l'amministrazione Bush, accusandola di censura.\nSiti affiliati.\nRotten.com ha lanciato anche altri siti affiliati. Il primo di questi \u00e8 nndb.com. Lanciato nel 2004, \u00e8 un sito che elenca informazioni (data di nascita, di morte, precedenti penali, orientamento sessuale, ecc.) di personaggi famosi. \"Sports Dignity\", invece, \u00e8 una galleria fotografica di atleti che mostrano i propri genitali, che fanno il gesto del \"dito medio\" alla macchina fotografica, o che sono vistosamente feriti o infortunati."}
{"id": "1688570", "revid": "767487", "url": "https://it.wikipedia.org/wiki?curid=1688570", "title": "Lucio Dell'Angelo", "text": "\u00c8 scomparso nel 2013 all'et\u00e0 di 74 anni dopo una lunga malattia.\nCarriera.\nCentrocampista dotato di grande corsa e di grande dedizione, emerse dalle categorie dilettantistiche friulane, venendo pescato dal Milan, dove non riusc\u00ec a esordire; pass\u00f2 dunque alla Massese, per poi debuttare in Serie A con la Fiorentina nella stagione 1958-1959, con esordio il 19 aprile 1959 in occasione del successo esterno sul Bari. Disput\u00f2 l'ultima parte di quella stessa stagione all'Alessandria e gioc\u00f2 una partita di Coppa Italia contro la Juventus.\nNell'estate seguente il volle acquistare i servizi del giocatore, ma le due societ\u00e0 toscane non riuscirono ad accordarsi sul prezzo del cartellino: per sbloccare la trattativa, il mediatore Giacchetti invent\u00f2 la formula secondo la quale il Prato prendeva solo la met\u00e0 del cartellino. Nacque cos\u00ec la compropriet\u00e0 e Dell'Angelo entr\u00f2 nella storia del calcio italiano come il primo calciatore posseduto al 50% tra due squadre.\nCon il Prato ottenne una promozione in Serie B (1959-1960). Tornato a Firenze gioc\u00f2 con continuit\u00e0 nelle successive due stagioni, gioc\u00f2 la finale di Coppa delle Coppe 1961-1962. Pass\u00f2 poi al Lanerossi Vicenza, sempre in A, poi in B al Verona. Nel 1966 si trasfer\u00ec all'Atalanta e torn\u00f2 a calcare per un triennio i campi del massimo campionato. La sua carriera include inoltre altri tre anni al , con cui conquist\u00f2 una promozione in A (1970-1971), una breve parentesi al in B e gli ultimi anni al Prato, tra Serie C e D.\nConta una presenza in Nazionale B (successo sulla Bulgaria per 1-0 a Firenze il 20 marzo 1963. In carriera ha totalizzato complessivamente 227 presenze e 19 reti in serie A e 136 presenze e 10 reti in Serie B. Nella stagione 1978-79 fu allenatore del Viareggio, ma al termine dell'annata la squadra retrocesse in serie D: fu la sua unica esperienza alla guida di una squadra."}
{"id": "1688571", "revid": "109763", "url": "https://it.wikipedia.org/wiki?curid=1688571", "title": "Sprawl", "text": ""}
{"id": "1688573", "revid": "599013", "url": "https://it.wikipedia.org/wiki?curid=1688573", "title": "Giovanni Corrieri", "text": "Professionista tra il 1941 ed il 1956, vinse sette tappe al Giro d'Italia e tre al Tour de France.\nCarriera.\nCorse per diversi formazioni, distinguendosi come velocista e come gregario di Gino Bartali.\nDi origine siciliana, si trasfer\u00ec a Prato a vent'anni. Le principali vittorie da professionista furono sette tappe al Giro d'Italia tra il 1947 ed il 1955 e tre tappe al Tour de France, due nel 1948 e una nel 1950. Nel corso del Giro d'Italia 1953 vest\u00ec per un giorno la maglia rosa."}
{"id": "1688574", "revid": "154639", "url": "https://it.wikipedia.org/wiki?curid=1688574", "title": "Giovanni di Salisbury", "text": " Fu uno degli intellettuali di maggior spicco della scuola di Chartres.\nBiografia.\nNacque a Salisbury nell'Inghilterra meridionale tra il 1110 e il 1120 in una famiglia che, sebbene di modeste condizioni, poteva tuttavia contare su i buoni rapporti con la curia locale.\nLa prima formazione di Giovanni venne condotta nella locale \"schola\" come lui stesso ci attesta nella sua opera \"Polycraticus sive de nugis curialium et vestigiis philosophorum\". Il trattato fu la prima opera di filosofia politica del Medioevo.\nL'attestata presenza di un \"arcischola\" nella sua citt\u00e0 natale e un recente studio sui codici della cattedrale di Salisbury fanno supporre che Giovanni studi\u00f2 qui quanto meno la grammatica prima di recarsi in Francia nel 1136, dove a Parigi fu allievo di Abelardo per un anno, e successivamente, allievo di Guglielmo di Champeaux, studi\u00f2 con Roberto di Melun e Alberico di Reims e strinse amicizia con Pietro di Celle (1115 circa-1183).\nNel triennio successivo studi\u00f2 la grammatica sotto Guglielmo di Conches e il quadrivio sotto Riccardo Vescovo probabilmente presso la scuola cattedrale di Chartres. Assistette inoltre alle lezioni di retorica di Teodorico di Chartres. Tornato a Parigi concluse gli studi in teologia sotto tre maestri: Gilberto Porretano, Robert Pullen e Simone di Poissy..\nGiovanni dopo aver partecipato al Concilio di Reims, torn\u00f2 in Inghilterra nel 1150 dove divenne segretario di Teobaldo di Bec a Canterbury e fu da questo spesso inviato in missione presso la Santa Sede.\nDopo la morte di Theobaldo di Bec nel 1161 divenne segretario di Thomas Becket, di cui scrisse una biografia, ricoprendo una parte importante nella lunga disputa tra il primate e il sovrano Enrico II d'Inghilterra.\nNel 1176 venne nominato vescovo di Chartres dove mor\u00ec il 25 ottobre 1180.\nPensiero ed opere.\nIl suo pensiero si rif\u00e0 al probabilismo accademico nella convinzione che poche sono le affermazioni dimostrate razionalmente mentre la maggior parte delle nostre conoscenze sono semplicemente probabili. Vi sono comunque conoscenze certe basate sui sensi, sulla ragione e sulla fede.\nNella sua opera pi\u00f9 importante, il \"Metalogicon\" (\"In difesa della logica\"), che rivela una approfondita conoscenza della logica aristotelica, egli difende la validit\u00e0 dei costrutti logici contro coloro che li mettono in discussione. In particolare nel primo libro dell'opera polemizza contro i cornificiani detrattori delle arti del trivio (retorica, grammatica e dialettica) il cui insegnamento \u00e8 da loro ritenuto passatista e tradizionalista: essi invece sostengono il valido uso del linguaggio comune e il rifarsi all'esperienza fondata sui sensi come unica fonte di vera conoscenza. I seguaci di Cornificio, contro Giovanni di Salisbury, amante degli autori classici e di Cicerone, affermano inoltre che lo studio dei classici va rigettato e che bisogna mettere da parte le regole dell'eloquenza se si vuole raggiungere il sapere autentico.\nNei confronti della disputa sugli universali Giovanni segue la concezione aristotelica: gli universali sono realmente esistenti nella nostra mente che li ha elaborati con il procedimento dell'astrazione prendendo cio\u00e8 gli aspetti necessari per la configurazione del concetto ed escludendo quelli ininfluenti.\nNel \"Polycraticus sive de nugis curialium et vestigiis philosophorum\", Giovanni afferma la derivazione del potere temporale da quello papale e che la legge dello Stato fonda la sua validit\u00e0 morale sull'equit\u00e0: se il principe non rispetta il principio etico dell'equit\u00e0 i sudditi sono in diritto di ribellarsi e di liberarsi del tiranno anche con la sua uccisione.\nScritta in versi \u00e8 l'opera \"Entheticus seu de dogmate philosophorum\" dove ripropone le sue concezioni filosofiche ampliando le tesi contenute nel \"Metalogicon\".\nIl suo \"Epistolario\" \u00e8 ritenuto fondamentale dagli studiosi per la conoscenza del periodo storico in cui Giovanni visse.\nLa sua \"Historia pontificalis\" (1148-52), sul pontificato di Eugenio III ci \u00e8 giunta incompleta."}
{"id": "1688575", "revid": "486946", "url": "https://it.wikipedia.org/wiki?curid=1688575", "title": "Terra di Fuoco", "text": ""}
{"id": "1688578", "revid": "54198553", "url": "https://it.wikipedia.org/wiki?curid=1688578", "title": "Foresta nera", "text": ""}
{"id": "1688580", "revid": "767487", "url": "https://it.wikipedia.org/wiki?curid=1688580", "title": "Dr\u0103goe\u0219ti (V\u00e2lcea)", "text": "Dr\u0103goe\u015fti \u00e8 un comune della Romania di 2.235 abitanti, ubicato nel distretto di V\u00e2lcea, nella regione storica della Muntenia. \nIl comune \u00e8 formato dall'unione di 3 villaggi: Buciumeni, Dr\u0103goe\u0219ti, Geamana.\nSecondo numerosi documenti storici, Dr\u0103goe\u015fti sarebbe la citt\u00e0 natale del Principe Michele il Bravo."}
