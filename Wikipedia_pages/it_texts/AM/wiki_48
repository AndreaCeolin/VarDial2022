{"id": "1683801", "revid": "125879311", "url": "https://it.wikipedia.org/wiki?curid=1683801", "title": "Naftalina (gruppo musicale)", "text": "Naftalina \u00e8 una pop punk band italiana, . Intorno alla fine degli anni novanta, il gruppo riusc\u00ec ad ottenere un discreto successo grazie alla pubblicazione di un album e soprattutto del singolo \"Se\" che raggiunse i vertici delle classifiche airplay delle radio in Italia.\nBiografia.\nNel giro di pochi mesi i tre ragazzi forlivesi furono pronti a firmare un contratto con Baby Records - Sony Music, per la quale pubblicarono un album, \"Non Salti Come Me... T.V.T.B.\".\nL'album viene pubblicato anche in Germania.\nSuonano insieme a Litfiba, Luna Pop, Mario Venuti, Prozac+, Raggae National Tickets, Persiana Jones, P.A.Y., Crummy Stuff, Tre allegri ragazzi morti, Farenheit 451, Pornoriviste, C-o-d, Bubonix, New Model Army, Delta V, Madreblu, partecipano a grandi eventi con Placebo, Shelter, Britney Spears, 883, Chumbawamba, Fu Manchu, Apollo 440, A perfect circle, 99 posse, ecc ecc...\nDopo il buon successo del primo album, un Tour di 70 date, e la successiva registrazione del successivo LP \"Hello Rock\", la band si sciolse per motivi legati alle sonorit\u00e0 di questo ultimo album, considerato dalla stessa casa discografica che li aveva lanciati, ben lontano dai canoni Pop del lavoro precedente.\nTra il 2008 e il 2010, , Peter riusc\u00ec a riformare la band con una nuova line-up completamente al femminile e molte nuove canzoni inedite.\nLa Reunion ufficiale arriva per\u00f2 nel 2018 dopo una telefonata inattesa di Klari a Peter, e la successiva registrazione di un nuovo album \"La fine\" che esce il 14 gennaio del 2020.\nNel 2019, ad anticipare l'album escono 5 nuovi singoli e 2 nuovi videoclip: \"Error 404\" e \"Distorta\".\nFormazione.\nFormazione originale (1997-2002):\nSeconda formazione (2008-2011):\nReunion (2018-2020):"}
{"id": "1683803", "revid": "1543377", "url": "https://it.wikipedia.org/wiki?curid=1683803", "title": "Peach Girl", "text": " \u00e8 un famoso manga sh\u014djo giapponese, creato da Miwa Ueda. \u00c8 stato pubblicato in Giappone da K\u014ddansha in \"Bessatsu Friend\" dal 1997 al 2003 e consta di 18 tank\u014dbon, pubblicati dal 13 gennaio 1998 al 13 febbraio 2004. In America \u00e8 stato pubblicato dalla Tokyopop, dove \u00e8 stato diviso in due parti. La serie \u00e8 stata adattata in un anime e anche in un film dal vivo prodotto a Taiwan. La serie animata conta 25 puntate. Ueda ha anche pubblicato un continuo della storia dove Sae \u00e8 la protagonista.\nTrama.\nLa storia \u00e8 incentrata su Momo Adachi, una ragazza che viene ignorata dalle altre ragazze della scuola perch\u00e9 la prima settimana di scuola \u00e8 stata male e non \u00e8 riuscita a fare nuove amicizie. Riesce a fare amicizia con un'unica ragazza chiamata Sae che durante la serie la copier\u00e0 in tutto e cercher\u00e0 di farla rimanere da sola a causa della sua gelosia. Adachi \u00e8 innamorata di un ragazzo, Toji, che ricambia il suo affetto fin dalle medie. La narrazione prosegue con Sae che in tutti i modi cerca di rendere la vita infelice a Momo, rubandole il ragazzo a qualunque costo. A questo trio si aggiunger\u00e0 Kairi Okayasu, un playboy che ama Momo e che ha conosciuto quando lei l'ha salvato mentre stava annegando perch\u00e9 voleva morire. Dopo alcuni problemi Momo riuscir\u00e0 a far amicizia con tutti i suoi compagni a cui era stato fatto il lavaggio del cervello da Sae, che aveva detto a tutti che Touji era il suo di fidanzato e che Adachi gli tirava filo, cosa che invece era l'opposto. Sae riuscir\u00e0 nel suo intento e Momo e Touji si lasceranno a causa di un ricatto di Sae verso Touji. In quel periodo Kairi star\u00e0 sempre pi\u00f9 vicino a Momo e si fidanzeranno. Adachi, per\u00f2, scoprir\u00e0 che Kairi ama anche Misao, infermiera della scuola, da quando lei gli faceva da insegnante privata in un momento buio di Kairi. Momo le prova tutte per non essere lasciata da Kairi, che non vuole che lei soffre per colpa del suo amore verso Misao anche se ama pure Momo, e alla fine ci riuscir\u00e0 dicendo che le va bene essere anche la sua n\u00b0 2. Kairi segue il consiglio di Adachi, e rivela il suo amore a Misao che ama Ryo, il fratello maggiore di Kairi, ovvero un 'Sae' maschile. Respinto da Misao, Kairi decide di prendere una pausa da Momo per riflettere sui suoi veri sentimenti e parte per un viaggio. Prima di partire fa una promessa a Momo per un appuntamento per partire insieme e andare nel luogo in cui si sono incontrati la prima volta, lei gli dice per\u00f2 che lo aspetter\u00e0 5 minuti e se lui non verr\u00e0 lei rinuncer\u00e0 per sempre a lui. Kairi scopre di amare Adachi e va all'appuntamento in anticipo, l\u00ec incontra suo fratello con Misao. Ryo viene aggredito e Misao lo difende, cos\u00ec Kairi accompagna Misao da Ryo all'ospedale. Dice a Momo che ritarder\u00e0 ma lei avendo visto Kairi che accompagnava Misano, crede che lui ami ancora misao e cos\u00ec parte da sola. Touji, lasciatosi con Sae, segue Momo e star\u00e0 con lei durante anche la notte per colpa della tempesta. Kairi riesce a raggiungere Momo, ma l\u00ec la vede con Touji mano per mano. Momo sceglier\u00e0 Touji; ma una volta scoperto da Sae, ormai sua vera amica, e da Misao che Kairi era andato da lei a Shiranama e che aveva ritardato per colpa dell'aggressione a Ryo capisce i suoi veri sentimenti e si fidanza con Okayasu con cui passer\u00e0 il resto della vita."}
{"id": "1683807", "revid": "177744", "url": "https://it.wikipedia.org/wiki?curid=1683807", "title": "Stazione meteorologica di Maratea", "text": "La stazione meteorologica di Maratea \u00e8 la stazione meteorologica di riferimento relativa alla localit\u00e0 di Maratea.\nCoordinate geografiche.\nLa stazione meteorologica \u00e8 situata nell'Italia meridionale, in Basilicata, in provincia di Potenza, nel comune di Maratea, a 300 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C, mentre quella del mese pi\u00f9 caldo, agosto, \u00e8 di +23,4\u00a0\u00b0C ."}
{"id": "1683808", "revid": "339392", "url": "https://it.wikipedia.org/wiki?curid=1683808", "title": "C\u00e9cile \u00e8 morta", "text": ""}
{"id": "1683810", "revid": "125941522", "url": "https://it.wikipedia.org/wiki?curid=1683810", "title": "Tottenham Hotspur Football Club", "text": "Il Tottenham Hotspur Football Club (pron. ), noto pi\u00f9 brevemente come Tottenham Hotspur o semplicemente Tottenham, \u00e8 una societ\u00e0 calcistica inglese avente sede nell'omonimo sobborgo di Londra sito nel borgo di Haringey. Milita nella Premier League, la massima divisione del campionato inglese di calcio, e disputa le partite interne al Tottenham Hotspur Stadium (2019), che ha sostituito lo storico impianto di White Hart Lane (1889).\nFondato nel 1882, il club vinse la Coppa d'Inghilterra nel 1900-1901, primo club non affiliato alla Football League a riuscire nell'impresa dal 1888. Nel 1960-1961 consegu\u00ec un prestigioso \"double\" aggiudicandosi campionato e coppa nazionale, prima squadra londinese a conseguire questo risultato, e nel 1961-1962 rivinse la FA Cup. In ambito nazionale nella sua bacheca figurano 2 campionati, 8 Coppe d'Inghilterra, 4 Coppe di Lega e 7 Supercoppe d'Inghilterra (di cui 4 condivise), mentre in ambito continentale una Coppa delle Coppe, vinta nel 1962-1963 (prima formazione inglese a trionfare in una competizione europea), e 2 Coppe UEFA, vinte nel 1971-1972 e nel 1983-84. \u00c8 una delle quindici squadre che hanno raggiunto le finali di tutte le tre principali competizioni UEFA per club: Champions League (2018-2019), Coppa UEFA-Europa League (1971-1972, e 1983-1984), e Coppa delle Coppe (1962-1963).\nIl club vive un'accesa rivalit\u00e0 con l', squadra con cui disputa il derby di North London.\nStoria.\nOrigini ed esordi (1882-1908).\nL'Hotspur Football Club fu fondato il 5 settembre 1882 da un gruppo di studenti di grammatica e dal loro maestro Robert Buckle della All Hallows Church. Facevano parte dell'Hotspur Cricket Club, e il club fu formato per giocare anche nei mesi invernali. Un anno dopo, nel 1883, i ragazzi chiesero e ottennero aiuto con il club da John Ripsher, l'insegnante della Bibbia in quella chiesa, che divent\u00f2 il primo presidente del club e il suo tesoriere. Ripsher aiut\u00f2 e support\u00f2 i ragazzi durante gli anni di fondazione e sviluppo iniziale del club.\nNell'aprile del 1884 il club fu rinominato Tottenham Hotspur per evitare confusioni con un altro club di Londra.\nInizialmente i ragazzi giocavano tra loro o giocavano amichevoli contro club locali. La prima competizione giocata dal Tottenham fu la London Association Cup. Il 17 ottobre 1885 arriv\u00f2 la prima vittoria ufficiale per gli Spurs. Gli incontri del Tottenham incominciavano a crescere di popolarit\u00e0 e il pubblico alle partite crebbe rapidamente. Nel 1892 giocarono per la prima volta un campionato, la Southern Alliance.\nIl 20 dicembre 1895 il club entr\u00f2 nel dilettantismo, e nell'estate del 1896 fu ammesso alla Division One della Southern League. Il 2 marzo 1898 il club divent\u00f2 il Tottenham Hotspur Football and Athletic Company. Poco dopo, Frank Brettell divent\u00f2 il primo allenatore degli Spurs, ma lasci\u00f2 l'incarico un anno dopo, cedendo cos\u00ec al giocatore John Cameron anche il ruolo di allenatore. Cameron ebbe un impatto significativo sugli Spurs, aiutando il club a vincere il suo primo trofeo, la Southern League. L'anno dopo, il 27 aprile 1901, gli Spurs vinsero la FA Cup battendo lo Sheffield United 3-1 (in una ripetizione della finale) e diventarono il primo club non in First Division a vincere il titolo nella storia della competizione. L'attivit\u00e0 professionistica del Tottenham ebbe inizio nel 1908 e gi\u00e0 nella stagione 1908-1909 il club fu promosso in First Division.\nL'epoca della Grande Guerra e il periodo successivo.\nll Tottenham rimase in First Division per sei anni prima di retrocedere nella stagione 1914-1915.\nA causa della prima guerra mondiale le attivit\u00e0 sportive ripresero soltanto nel 1919. Qui avvenne un avvenimento scandaloso che sanc\u00ec la rivalit\u00e0 storica tra Spurs e Gunners: la Federazione decise di allargare da 20 a 22 il format del campionato stabilendo quindi due ripescaggi:la prima fu il Chelsea mentre la seconda doveva essere una tra Tottenham e Barnsley (3\u00ba posto in Second Division). Purtroppo non fu cos\u00ec perch\u00e9 venne ripescata l'Arsenal (6\u00b0 in Second Division) con una scusa. Questa ingiustizia era dovuta allo strapotere del presidente dei Gunners, il signor Norris, che era amico del presidente del Liverpool, il signor McKenna, perch\u00e9 in passato quest'ultimo venne aiutato da Norris ad insabbiare una vicenda di partite truccate. Gli Spurs cos\u00ec vennero retrocessi in Second Division. Ma ritornarono subito in prima divisione nella stessa stagione.\nL'anno successivo, nel 1921, il Tottenham arriv\u00f2 secondo in First Division e vinse la FA Cup per la seconda volta, battendo il Wolverhampton e inoltre si aggiudic\u00f2 la sua prima Community Shield.\nA questo successo segu\u00ec, sette anni pi\u00f9 tardi, una nuova retrocessione. Tuttavia anche questa volta la risalita non si fece attendere e gi\u00e0 nella stagione 1932-1933 il club torn\u00f2 in massima serie. La permanenza stavolta dur\u00f2 poco, con il Tottenham che retrocesse al termine della stagione 1934-1935.\nComplice il secondo conflitto mondiale ed una nuova sospensione della attivit\u00e0 sportive, fu necessario attendere fino al 1950 per rivedere il club in massima serie. L'anno seguente la squadra guidata da Arthur Rowe fu protagonista di una clamorosa impresa, laureandosi campione d'Inghilterra per la prima volta nella sua storia e poi vinse la Community Shield.\nLa stagione successiva la squadra arriva seconda in campionato dietro al Manchester United. Gli anni cinquanta per gli Spurs furono tempi d'oro: dopo l'impresa del titolo vinto nel 1950-51 da neopromossi ci saranno risultati di alta e bassa rilevanza ma senza trofei come il secondo posto del 1956-57 e i due terzi posti 1957-58 e 1959-60.\nIl \"double\" e la vittoria in Europa.\nNella stagione 1960-1961 la formazione di Bill Nicholson vinse per la seconda volta nella sua storia il titolo inglese, stabilendo il record di reti realizzate nella storia del club (115). Il Tottenham chiuse la stagione con otto punti di vantaggio sullo Sheffield Wednesday e a fine stagione centr\u00f2 la doppietta con la vittoria della FA Cup.\nNella stagione successiva gli Spurs si aggiudicano per la seconda volta consecutiva la FA Cup e il Community Shield, mentre in campionato arriv\u00f2 il terzo posto. Tutte le forze furono per\u00f2 spese nella Coppa dei Campioni 1961-1962, nella quale gli Spurs furono eliminati in semifinale dal di Eus\u00e9bio, poi campione, con due partite molto combattute e molte decisioni arbitrali controverse: al Tottenham non furono assegnati due rigori e soprattutto un gol regolare al 90\u00ba minuto, che avrebbe portato la sfida di ritorno ai supplementari.\nDue anni dopo il successo in campionato, il club si aggiudic\u00f2 la Coppa delle Coppe battendo in finale a Rotterdam l'Atl\u00e9tico Madrid per 5-1 e diventando cos\u00ec la prima formazione britannica a vincere un trofeo europeo. Nella medesima stagione chiuse il campionato al secondo posto dietro all'.\nGli anni sessanta e settanta.\nNel 1966-1967 il Tottenham vinse un'altra FA Cup, battendo in finale il Chelsea per 2-1, e si aggiudic\u00f2 anche il Charity Shield insieme con il (non erano previsti tempi supplementari in quella manifestazione): la partita termin\u00f2 3-3, ma pass\u00f2 alla storia perch\u00e9 segn\u00f2 il portiere degli Spurs Pat Jennings.\nNel 1970-1971, invece, il club si aggiudic\u00f2 per la prima volta la Coppa di Lega, vincendo la finale contro l'Aston Villa per 2-0. Il successo nella seconda coppa nazionale garant\u00ec agli Spurs la partecipazione alla Coppa UEFA nella stagione successiva. Nell'edizione inaugurale del trofeo il Tottenham riusc\u00ec a raggiungere la finale, dove trov\u00f2, in un match tutto inglese, il : grazie alla vittoria esterna per 2-1 e al pareggio in casa per 1-1 i londinesi si aggiudicarono la vittoria della competizione.\nNel 1971-1972 il club biss\u00f2 il successo in Coppa di Lega, battendo in finale il Norwich City per 1-0 e diventando il primo club inglese a vincere il trofeo per due volte consecutive.\nNel 1973-1974 il Tottenham raggiunse ancora una volta la finale di Coppa UEFA, ma usc\u00ec sconfitto contro il . Bill Nicholson lasci\u00f2 l'incarico due anni pi\u00f9 tardi.\nL'addio di Nicholson fu tra le cause della retrocessione al termine della stagione 1976-1977, ma gi\u00e0 l'anno successivo il Tottenham riguadagn\u00f2 la promozione in massima serie.\nNel 1978 il club acquist\u00f2 Osvaldo Ardiles e Ricardo Villa, due dei protagonisti della nazionale argentina vincitrice del campionato mondiale dello stesso anno.\nGli anni ottanta e novanta.\nNella stagione 1980-81 il Tottenham vinse la sua sesta FA Cup contro il in rimonta per 3-2 con un gol storico di Ricky Villa, ancora oggi classificato come il gol pi\u00f9 bello della FA Cup. Nell'estate del 1981 la squadra si aggiudic\u00f2 insieme all' il Community Shield dopo una partita terminata 2-2.\nNel 1982, nell'anno del centenario del club, il Tottenham vinse la FA Cup per la settima volta nella propria storia.\nNel 1984 il club raggiunse nuovamente la finale della Coppa UEFA e questa volta ebbe la meglio sull'Anderlecht ai tiri di rigore. Di quella squadra facevano parte Glenn Hoddle, Osvaldo Ardiles, Steve Perryman, Paul Jennings e Steve Archibald.\nGli anni ottanta del Tottenham furono ad alti livelli: il club arriv\u00f2 per tre volte terzo in campionato (1984-85, 1987-88 e 1989-90) non riuscendo per\u00f2 a vincere il titolo, e raggiunse ripetutamente le semifinali e la finale di coppe nazionali ed europee.\nNella stagione 1990-1991 il Tottenham port\u00f2 a casa un'altra FA Cup (l'ottava della propria storia), vincendo contro il per 2-1: l'edizione del torneo pass\u00f2 alla storia per la prima semifinale tra Tottenham e Arsenal, finita 3-1 con una doppietta di Lineker e la punizione di Gascoigne, assurta a fama successiva. Sempre in Community Shield ci fu di nuovo il North London Derby, che fin\u00ec con il risultato di 0-0: il titolo fu condiviso tra i due club. Nel 1992 il Tottenham fu tra le squadre che diedero vita alla prima edizione della Premier League.\nGli anni novanta degli Spurs furono deludenti su tutti i fronti, visti i risultati al di sotto le attese. I migliori risultati furono, infatti, in campionato il settimo posto del 1994-95 e in FA Cup tre eliminazioni in semifinale. Oltre agli scarsi risultati ottenuti, vi furono problemi anche a livello societario, tra cui delle criticit\u00e0 economiche molto serie, che condussero il club a giocarsi financo la permanenza in Premier League pi\u00f9 di una volta. L'unico risultato rilevante per il club fu registrato alla fine del decennio, con la vittoria della Coppa di Lega inglese del 1998-99 (la terza nella storia del club) contro il : il Tottenham port\u00f2 un trofeo a White Hart Lane dopo 7 anni.\nGli anni duemila.\nDopo tre stagioni deludenti tra il 2001 e il 2003 che vedono alternarsi sulla panchina del Tottenham di George Graham, David Pleat (pi\u00f9 volte subentrato come allenatore \"ad interim\"), Glenn Hoddle e Jacques Santini, nel novembre del 2004 viene scelto Martin Jol, poi confermato dopo l'ottima prima stagione disputata dai suoi giocatori. Nel campionato 2005-06, il Tottenham si \u00e8 piazzato al 5\u00ba posto finale, perdendo il 4\u00ba a vantaggio dell'Arsenal a causa della sconfitta all'ultima giornata contro il West Ham al Boleyn Ground. Tra l'altro quella fu una partita che caus\u00f2 molte polemiche perch\u00e9 la sera prima l'intera squadra del Tottenham fu intossicata dal cibo consumato (fu ribattezzato il \"Lasagna Gate\" per via dell'alimento col quale avevano cenato) e nella mattina della partita tutto lo staff e i giocatori Spurs non riuscivano a riprendersi. Cos\u00ec la societ\u00e0 del Tottenham e la Polizia chiesero il rinvio almeno di qualche ora della partita ma la richiesta non fu accolta dalla Federazione e gli Spurs scesero in campo in condizioni pessime e persero per 2-1, vedendo cos\u00ec sfumare l'accesso alla Champions League. Quel 5\u00ba posto ha comunque significato la qualificazione alla successiva Coppa UEFA, nella quale la squadra \u00e8 giunta ai quarti di finale e l\u00ec eliminata dai futuri vincitori del Siviglia.\nGrazie ad un calciomercato di livello, nella stagione 2006-2007 il Tottenham pu\u00f2 contare su una formazione di ottimo livello. In campionato il club ha un rendimento altalenante: il girone d'andata non \u00e8 molto positivo per la squadra, ma riesce a recuperare nel girone di ritorno, piazzandosi infine al quinto posto e conquistando un piazzamento europeo. In Coppa UEFA approda nuovamente ai quarti di finale, dove viene eliminato, mentre in Coppa di Lega l'eliminazione arriva dopo i tempi supplementari per mano dell'Arsenal.\nNell'annata seguente l'avvio di stagione degli \"Spurs\" \u00e8 molto negativo, con una sola vittoria nelle prime dieci partite giocate tra campionato e Coppa UEFA. Il 1\u00ba ottobre gli Spurs festeggiano i 125 anni in campo nel posticipo del luned\u00ec sera contro l'Aston Villa: a White Hart Lane nel prepartita sfilano molti degli eroi di ieri, che ispirano una rimonta memorabile: da 1-4 a 4-4 con gol di Kaboul al 93'. Un guizzo che salva la panchina bollente di Jol. Ma la fine del regno del tecnico olandese \u00e8 solo rimandata di qualche settimana: il 25 ottobre Jol \u00e8 esonerato e rimpiazzato da Juande Ramos Il 24 febbraio 2008 Jonathan Woodgate realizza il gol decisivo per la conquista della Coppa di Lega inglese nella finale di Wembley contro il Chelsea, successo che pone fine ad un periodo di nove anni senza trofei conquistati dal club.\nLa stagione 2008-2009 inizia negativamente, con appena due punti ottenuti nelle prime otto partite. Tale rendimento induce la dirigenza, il 25 ottobre 2008, a sollevare dall'incarico Juande Ramos e a ingaggiare al suo posto l'allenatore del Portsmouth Harry Redknapp, con conguaglio di 5 milioni di sterline a favore dei \"Pompey\". Le sorti degli \"Spurs\" cambiano a partire dalla vittoria per 2-0 contro il Bolton, a cui seguono un pareggio e 4 vittorie, una delle quali contro la capolista Liverpool. Il 1\u00ba marzo il Tottenham si ripresenta in finale nella Coppa di Lega, ma viene sconfitto ai calci di rigore dal Manchester United. Il 22 novembre 2009, battendo il Wigan Athletic per 9-1, il Tottenham \u00e8 diventata la prima squadra a segnare nove reti in una partita di Premier League negli ultimi 14 anni e Jermain Defoe, con 5 reti in una sola partita di Premier, ha eguagliato Alan Shearer e Andy Cole. Il 5 maggio 2010, con la vittoria sul campo del Manchester City, si garantisce l'accesso al quarto turno preliminare di Champions League 2010-11.\nDue mesi dopo, pi\u00f9 precisamente il 17 agosto 2010, perde l'andata del preliminare della Champions League 3-2 sul campo degli svizzeri dello Young Boys Berna, complicando la qualificazione. Ma il 25 agosto, nella partita di ritorno a White Hart Lane, la vittoria per 4-0 (con tripletta di Peter Crouch) regala la qualificazione. \u00c8 la prima volta dalla Coppa dei Campioni 1961-1962 che gli Spurs partecipano alla massima competizione europea per club.. Il Tottenham riesce a qualificarsi come primo nel girone davanti ad Inter, Werder Brema e Twente; il sorteggio degli ottavi assegna alla squadra londinese il Milan e, grazie alla vittoria per 1-0 a San Siro con goal di Crouch su assist di Lennon e al pareggio casalingo per 0-0, il Tottenham si qualifica ai quarti dove viene per\u00f2 eliminato dal . Chiude il campionato al 5\u00ba posto qualificandosi alle coppe europee. Nel campionato 2009-10 \u00e8 riuscita ad arrivare sopra il settimo posto, esattamente al quarto, conseguendo cos\u00ec la qualificazione ai preliminari di Champions League poi vinti.\nGli anni duemiladieci.\nLa stagione 2011-2012 inizia con 2 sconfitte, ma riesce dalla terza giornata a cogliere 11 risultati utili consecutivi, con 10 vittorie (da segnalare un 4 a 0 sul Liverpool e la vittoria del derby contro l'Arsenal) e un pareggio. Chiude il girone d'andata al terzo posto, mentre in Europa League si classifica terza nel girone eliminatorio con 10 punti venendo eliminata. Chiude il campionato al quarto posto centrando i play-off di Champions League; tuttavia gli Spurs sono stati retrocessi in Europa League a seguito della vittoria da parte del Chelsea, nella finale di Monaco, della Coppa dei Campioni.\nNella stagione 2012-2013, in seguito all'addio in panchina di Harry Redknapp, viene ingaggiato come allenatore il portoghese Andr\u00e9 Villas-Boas, libero dopo essere stato esonerato dal Chelsea qualche mese prima. In estate vengono ceduti due pezzi pregiati come Luka Modri\u0107 e Gareth Bale, che passano al per 40 e 100 milioni di euro.\nDopo un avvio altalenante in campionato, la squadra londinese riesce ad espugnare l'Old Trafford dopo 23 anni, sconfiggendo il Manchester United per 3-2. Nel mese di novembre la squadra di Villas-Boas si piazza in zona Champions League, dove lotta a stretto contatto con i rivali dell'Arsenal e con l'. Il 9 dicembre subisce una sconfitta negli ultimi minuti (1-2) proprio per mano dell'Everton. Dopo questo passo falso, per\u00f2, gli \"Spurs\" mettono a segno una striscia di dodici risultati utili consecutivi in campionato, vincendo anche il sentitissimo derby con l'Arsenal per 2-1 e superando il Chelsea al terzo posto in classifica. In Coppa di Lega la squadra viene eliminata dal Norwich City agli ottavi di finale, mentre in FA Cup viene sconfitta al quarto turno dal Leeds United. L'avventura in Europa League si conclude invece con l'eliminazione ai quarti di finale di per mano del Basilea. In campionato gli \"Spurs\" mancano la qualificazione in Champions League di un solo punto, concludendo la stagione al quinto posto alle spalle dell'Arsenal quarto in classifica.\nLa stagione 2013-2014 si rivela piuttosto negativa per il Tottenham, che in campionato si classifica al 6\u00ba posto.\nNella stagione 2014-2015 il Tottenham viene eliminato ai sedicesimi di finale di Europa League per mano della , mentre in Premier League chiude in 5\u00aa posizione. Il 1\u00ba marzo 2015 la squadra perde la finale di League Cup contro il Chelsea per 0-2.\nLa stagione 2015-2016 si rivela una delle migliori nella storia del club. Gli \"Spurs\", trascinati dai gol di Harry Kane (capocannoniere del torneo con 25 reti), contendono il titolo al Leicester City campione, per poi cedere nel finale concludendo terzi in classifica, alle spalle dei rivali dell'Arsenal, qualificandosi cos\u00ec alla Champions League per la prima volta dopo sei anni. Nell'estate del 2016 iniziano i lavori di costruzione del nuovo stadio, che prender\u00e0 il posto di White Hart Lane a partire dalla stagione 2018-2019.\nNella stagione 2016-2017 gli Spurs chiudono il campionato al 2\u00ba posto (miglior posizionamento dal 1962-63) laureandosi vice-campioni d'Inghilterra dietro al Chelsea di Antonio Conte (che vincer\u00e0 30 partite su 38). Il Tottenham registra alcuni record nella storia del club: imbattibilit\u00e0 casalinga, record di punti in Premier League (86, frutto di 26 vittorie 8 pareggi e 4 sconfitte). Anche in FA Cup gli Spurs fanno molta strada arrivando in semifinale, dove perdono contro il Chelsea. Meno esaltante il percorso in Coppa di Lega: la squadra londinese viene eliminata al 4\u00ba turno dal Liverpool. La campagna europea invece non si dimostra all'altezza delle prestazioni in campionato: l'eliminazione giunge gi\u00e0 dopo la fase a gironi di Champions League, con retrocessione in Europa League, dove l'avventura finisce subito, ai sedicesimi per mano della squadra belga del . La stagione verr\u00e0 ricordata soprattutto per la chiusura dello storico impianto di White Hart Lane: il 14 maggio 2017 il Tottenham batte per 2-1 il Manchester United nell'ultima partita nell'impianto, cui fanno seguito apposite celebrazioni alla presenza di tante vecchie glorie del passato del club. Un altro evento storico accade il 30 aprile 2017: a White Hart Lane si gioca il North London Derby (l'ultimo in questo stadio), vinto dagli Spurs contro gli storici rivali dell'Arsenal (2-0), che il Tottenham riesce a sopravanzare in classifica in Premier League dopo 21 anni. Per la seconda annata di fila il bomber Harry Kane si laurea capocannoniere del campionato con 29 gol.\nLa stagione 2017-2018 vede gli Spurs giungere terzi in campionato e agli ottavi di finale di Champions League, dove sono eliminati dalla . A questi risultati si aggiunge una nuova semifinale di FA Cup, persa contro il , mentre in Coppa di Lega \u00e8 nuovamente fatale il 4\u00ba turno (contro il ). Harry Kane con 30 gol \u00e8 il secondo miglior marcatore del campionato.\nNell'annata 2018-2019 il Tottenham \u00e8 autore di un memorabile cammino in UEFA Champions League. Dopo aver ottenuto un solo punto nelle prime tre partite del girone, si qualifica agli ottavi di finale ottenendone sette nei successivi tre incontri (chiude a pari punti con l', ma ha la meglio per la regola dei gol fuori casa negli scontri diretti). In seguito elimina il agli ottavi di finale, il ai quarti, raggiungendo cos\u00ec la semifinale del torneo, evento che non accadeva da 57 anni, e l' in rimonta in semifinale, approdando alla prima finale di Coppa dei Campioni della propria storia, contro i connazionali del , da cui \u00e8 sconfitto per 2-0 dallo Stadio Wanda Metropolitano di Madrid. In campionato chiude al quarto posto.\nNel 2019-2020, a seguito di un negativo inizio di stagione (solo 2 vittorie nelle prime 12 giornate di campionato e la clamorosa sconfitta interna per 2-7 contro il in Champions League), Pochettino \u00e8 esonerato il 19 novembre 2019 e sostituito l'indomani con Jos\u00e9 Mourinho, che chiude il campionato al sesto posto e la UEFA Champions League agli ottavi di finale. La stagione 2020-2021 prosegue sulla falsariga della precedente, con il Tottenham lontano dalle posizioni di vertice in campionato ed eliminato dall'Europa League agli ottavi di finale; il 19 aprile 2021 Mourinho viene sollevato dall'incarico, pochi giorni prima della finale di Coppa di Lega tra gli \"Spurs\" e il . Il club termina al settimo posto qualificandosi alla UEFA Conference League.\nStrutture.\nStadio.\nIl primo campo utilizzato dagli Spurs fu il Tottenham Marshes dove la squadra gioc\u00f2 per sei anni. Nel 1898 si trasferirono al Northumberland Park dove giocarono una sola stagione.\nLo stadio che ha ospitato le partite casalinghe del Tottenham per 118 anni, dal 1899 al 2017, \u00e8 stato il White Hart Lane. Inaugurato il 4 settembre 1899, ha una capienza di 36.280 posti. Il primato di affluenza si registr\u00f2 il 5 marzo 1938: 75.038 persone assistettero a Tottenham-Sunderland, incontro di FA Challenge Cup. Nel settembre 1953 il terreno fu dotato di un sistema di illuminazione per le partite da disputarsi in notturna.\nNel settembre 2012 in zona Bulls Cross \u00e8 stato costruito il nuovo centro sportivo considerato uno dei migliori al mondo il New Training Centre Hotspur Way.\nNel 2008 \u00e8 stato reso noto il progetto di costruire un nuovo impianto di capacit\u00e0 superiore ai 60.000 posti, situato nella stessa zona di White Hart Lane. L'architettura sarebbe stata ispirata a quello dell'Emirates Stadium, casa dell'Arsenal. I lavori sono iniziati nel 2015 e sono proseguiti fino al 2019; per questa ragione, il Tottenham \u00e8 stato costretto a disputare tutta la stagione 2017-2018 e parte di quella 2018-2019 al Wembley Stadium. L'ultima partita giocata al White Hart Lane \u00e8 stato Tottenham-Manchester United il 14 maggio 2017.\nSociet\u00e0.\nSponsor.\n\"1 - Aurasma \u00e8 una filiale della Autonomy Corporation\"\nNella cultura di massa.\nLa stagione 2019-2020 della societ\u00e0 \u00e8 stata raccontata nel docu-reality, diffuso da Amazon Prime, \"\", facente parte della serie \"All or Nothing\".\nStatistiche e record.\nStatistiche individuali.\n\"Statistiche aggiornate al 6 febbraio 2022.\"\nPalmar\u00e8s.\nCompetizioni nazionali.\n24 trofei\nCompetizioni internazionali.\n4 trofei\nTifoseria.\nIl Tottenham gode di un'ampia schiera di sostenitori nel Regno Unito, originari principalmente di North London e delle contee domestiche. L'affluenza allo stadio ha oscillato nel corso degli anni. Dal 1950 al 1962, per cinque volte il Tottenham ha avuto la pi\u00f9 alta affluenza media allo stadio d'Inghilterra. Nella stagione 2008-2009 era il nono club della Premier League per numero medio di spettatori presenti nel corso del campionato sugli spalti dello stadio di casa e l'undicesimo conteggiando tutte le stagioni della Premier League. Nel 2017-2018, quando ha usato Wembley quale stadio di casa, il club ha fatto registrare la seconda affluenza pi\u00f9 alta della Premier League.\nTra i sostenitori celebri del Tottenham Hotspur figurano il filosofo A.J. Ayer e il cantante Phil Collins. Numerosi sono i fans club ufficiali del club sparsi per il mondo, mentre il gruppo indipendente Tottenham Hotspur Supporters' Trust \u00e8 ufficialmente riconosciuto dalla societ\u00e0 quale rappresentante dei tifosi degli \"Spurs\".\nI tifosi del Tottenham Hotspur utilizzano ampiamente simboli ebraici, poich\u00e9 la squadra \u00e8 nata nel quartiere ebraico di Londra ed \u00e8 sostenuta dalle comunit\u00e0 ebraiche di East London e Northeast London. Si stima che negli anni '30 del XX secolo i sostenitori del Tottenham di origine ebraica fossero un terzo. I primi tre presidenti del club furono uomini d'affari di origine ebraica, gi\u00e0 tifosi del club. Oggi il supporto della comunit\u00e0 ebraica per il Tottenham non \u00e8 maggiore rispetto a quello di altri club inglesi (si stima che il peso odierno di questa comunit\u00e0 sia pari al 5% del totale dei tifosi di calcio in Inghilterra), ma i tifosi avversari continuano a identificare il Tottenham come la squadra della comunit\u00e0 ebraica, spesso facendo ricorso, nei casi pi\u00f9 gravi, a cori antisemiti, che si odono dagli anni '60, cori che includono le parole \"Yids\" or \"Yiddos\", utilizzate in tono spregiativo per indicare l'origine ebraica. In risposta alle parole usate come epiteti spregiativi, i sostenitori del Tottenham utilizzano i termini \"Yids\" o \"Yid Army\" (esercito Yid) come simbolo identitario dalla fine dagli anni '70.; alcuni espongono stendardi e striscioni con il nome \"Yid\", contribuendo ad annullare la carica negativa che gli avversari attribuiscono al termine. L'utilizzo del termine \"Yid\" (\"giudaico\") \u00e8 tuttavia controverso, dato che alcuni fanno notare come il ricorso a tale termine sia da ritenere offensivo in quanto \"legittima la discriminazione razziale nel calcio\", Sia il World Jewish Congress che il Board of Deputies of British Jews hanno stigmatizzato e denunciato tale utilizzo. Altre figure quali l'ex premier britannico David Cameron hanno sottolineato come l'utilizzo del termine da parte dei tifosi degli \"Spurs\" non sia da intendere in senso offensivo, perch\u00e9 non motivato da odio..\nTra le canzoni pi\u00f9 intonate dai tifosi del Tottenham figura \"Glory Glory Tottenham Hotspur\", nata nel 1960-1961 dopo che la squadra ottenne il \"double\" vincendo campionato e coppa nazionale, qualificandosi per la prima volta alla Coppa dei Campioni. Il Tottenham esord\u00ec in Europa contro i polacchi del G\u00f3rnik Zabrze, da cui fu sconfitto per 4-2 nella gara di andata del preliminare, in Polonia. La stampa polacca, in riferimento al gioco maschio degli inglesi, scrisse che \"non si tratta certo di angeli\", parole che suscitarono la curiosa risposta di tre tifosi degli \"Spurs\", i quali, per la sfida di ritorno a White Hart Lane, si vestirono con tre toghe bianche a guisa di angeli, con tanto di sandali, false barbe e recando in mano placche con slogan simil-biblici. Ai tifosi fu concesso l'accesso a bordocampo e la loro presenza invogli\u00f2 lo stadio a intonare \"Glory Glory Hallelujah\", che ancora oggi si ascolta sugli spalti dello stadio dove gioca il Tottenham e in altri stadi. Per la cronaca, anche la squadra rispose al coro, vincendo per 8-1. L'allenatore dell'epoca, Bill Nicholson, scrisse nella propria autobiografia: \nQuanto al fenomeno dell'hooliganismo, non mancarono gli episodi di violenza negli anni '70 e '80 del XX secolo. A questo proposito vanno citati gli scontri tra i tifosi del Tottenham e quelli del , a Rotterdam per la finale di ritorno della Coppa UEFA 1973-1974, e quelli che si verificarono in occasione delle partite di Coppa UEFA 1983-1984 tra Tottenham e Feyenoord e fra Tottenham e Anderlecht a Bruxelles. Anche se dopo allora le violenze si attenuarono, sono accaduti altri episodi di questo genere.\nRivalit\u00e0.\nIl Tottenham vive un'accesa quanto storica rivalit\u00e0 con i vicini \"Gunners\" dell'Arsenal, club nato nel sud di Londra che si trasfer\u00ec nel North London nel 1913. Entrambe le squadre, con sede nel nord di Londra, danno vita al North London derby, un'accesa sfida che finora ha visto prevalere l'Arsenal, sia in Premier League che in FA Cup e Football League Cup. La rivalit\u00e0 con l'Arsenal nacque, o per lo meno si inaspr\u00ec, nel 1919 quando i \"Gunners\", giunti sesti in Second Division (allora la seconda divisione nazionale), furono promossi in First Division al posto del Tottenham. Altre accese rivalit\u00e0 vedono contrapposti gli \"Spurs\" ai vari cugini londinesi, primi tra tutti ai \"Blues\" del Chelsea e agli \"Hammers\" del West Ham.\nOrganico.\nRosa 2021-2022.\n\"Rosa, numerazione e ruoli, tratti dal sito ufficiale, sono aggiornati al 30 gennaio 2022.\"\n \nStaff tecnico.\n\"Tratto dal sito ufficiale, aggiornato al 4 novembre 2021.\""}
{"id": "1683812", "revid": "1564499", "url": "https://it.wikipedia.org/wiki?curid=1683812", "title": "Stazione meteorologica di Melfi", "text": "La stazione meteorologica di Melfi \u00e8 la stazione meteorologica di riferimento relativa alla localit\u00e0 di Melfi.\nCoordinate geografiche.\nLa stazione meteorologica \u00e8 situata nell'Italia meridionale, in Basilicata, in provincia di Potenza, nel comune di Melfi, a 531 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +5,6 \u00b0C, mentre quella del mese pi\u00f9 caldo, agosto, \u00e8 di +23,6 \u00b0C ."}
{"id": "1683818", "revid": "1522738", "url": "https://it.wikipedia.org/wiki?curid=1683818", "title": "Trattato anglo-olandese del 1824", "text": "Il trattato anglo-olandese del 1824 venne sottoscritto dalla Gran Bretagna e dal Regno Unito dei Paesi Bassi, a Londra il 17 marzo 1824 (\u00e8, infatti, noto anche come trattato di Londra del 1824). Esso registr\u00f2 l'accettazione olandese della fondazione del nuovo porto libero di Singapore, risolvendo, al contempo, numerose questioni secondarie lasciate aperte dal precedente trattato anglo-olandese del 1814. Le delimitazioni territoriali che ne risultavano, costituiscono ancor oggi il confine fra Malaysia ed Indonesia.\nPremesse.\nI limiti del precedente trattato del 1814.\nIl trattato del 1814 era inteso a risolvere le varie questioni sollevate dall'occupazione britannica dei possedimenti olandesi, nel corso delle guerre napoleoniche, cos\u00ec come questioni riguardanti i diritti commerciali che le due nazioni avevano avuto per centinaia d'anni nelle 'isole delle spezie'.\nEsso affront\u00f2 un gran numero di questioni, ma non descrisse chiaramente i limiti dell'espansione delle due parti nel mondo malese.\nIn particolare, gli Olandesi rientravano in possesso dei due porti pi\u00f9 importanti fra l'India e la Cina: Giava e Riau. Alla Compagnia Inglese restavano solo:\nLa fondazione di Singapore.\nAccadde quindi che l'Inglese che aveva governato Giava dalla conquista del 1811 sino al trattato del 1814, affrontasse il lungo viaggio per Londra, al fine di scongiurare tale rinuncia. Ma non ottenne alcun successo, in quanto la corte ed il ministro degli esteri Canning attribuiva la massima priorit\u00e0 alla ricostruzione di un forte stato nei Paesi Bassi, in funzione di barriera anti-francese. E, per giunta, aveva gi\u00e0 ottenuto la Colonia del Capo e la Guyana britannica.\nRaffles rientr\u00f2 in India e si fece attribuire la carica di tenente-governatore nell'unica colonia britannica nella zona di Giava: Bencoolen. Qui studi\u00f2 la situazione e si convinse dell'opportunit\u00e0 di sfruttare la momentanea debolezza olandese (che erano materialmente rientrati in possesso dei propri possedimenti solo nel 1816) per compiere una piccola invasione di campo: l'occupazione della piccola isola di Singapura. Dal punto di vista dell'avventuriero britannico, essa possedeva due sostanziali vantaggi: (i) una posizione centrale sulla rotta dei commerci fra l'India, la Cina e le isole delle spezie (ii) l'assenza di ogni presenza olandese. Per la precisione, essa apparteneva al Sultanato di Johore, un regno nominalmente alleato alla base olandese di Malacca. La situazione di tale regno era, per\u00f2, complessa: il precedente Sultano \"Maometto III di Johor\" era morto nel 1812, lasciando dietro di s\u00e9 una lotta di successione fra i due figli: \"Abdul Rahman\", sostenuto da Malacca ed il fratello maggiore \"Hussein Shah\" (noto anche come \"Turku Long\").\nFu a quest'ultimo che Sir Raffles decise di offrire appoggio in cambio della cessione dell'isola. Anzitutto si rec\u00f2 a Calcutta presso il quartier generale della \"tout-puissant\" Compagnia Inglese delle Indie Orientali ed ottenne dal proprio superiore, il governatore generale Lord Hastings, il consenso all'erezione della nuova base commerciale. Dopo di che, nel gennaio 1819, giunse sul posto, verific\u00f2 l'inesistenza di ogni presenza olandese e chiese al locale rappresentante del Sultano, il \"Temenggong\", il consenso ad installare la base. Questi rispose di necessitare dell'approvazione del Sultano. Raffles, che sapeva di non poter contare su Abdul Rahman, convoc\u00f2 lo sconfitto Hussein Shah, lo fece giungere sull'isola e lo riconobbe legittimo Sultano di Johore, con una cerimonia svoltasi il 6 febbraio 1819. Lo stesso giorno ne ebbe, in cambio, il consenso alla costruzione della base.\nDopo di che fu altrettanto lesto nel trasmettere l'autorit\u00e0 sulla base alla Compagnia delle Indie, ben prima che le lamentele olandesi compissero il lungo viaggio da Batavia ad Amsterdam, di l\u00ec a Londra e ritorno.\nI Paesi Bassi, infatti, potevano vantare un diritto consolidato sull'area, in quanto la loro colonia di Malacca aveva da sempre costituito la principale base commerciale della penisola malese. E questa le era stata restituita, senza restrizioni, ai sensi del recente trattato del 1814. Un'osservazione sicuramente valida in negativo, in quanto i britannici non avevano mai avuto nell'area alcuna influenza. Dunque, gli Olandesi reagirono. Ma, stante la loro presente debolezza, non poterono imporre una soluzione. Tanto che il loro principale argomento ebbe a che fare con l'assenza di legittimit\u00e0 dell'usurpatore Abdul Rahman, contrapposta alla diversa volont\u00e0 del legittimo Sultano di Johore. Un argomento formalmente inattaccabile, ma sostanzialmente dipendente dalla buona volont\u00e0 britannica.\nI diritti commerciali olandesi in India.\nAnche la questione aperta circa i diritti commerciali olandesi nell'India britannica e negli antichi possedimenti olandesi nell'area, divenne un punto di contrasto fra Calcutta e Batavia. In particolare, ai sensi del trattato del 1814, la base commerciale di Cochin e relative dipendenze, poste sulla costa del Malabar, in India era stata scambiata con l'isola di Bangka, presso Sumatra. Ma le due parti non avevano mai potuto accordarsi sulla misura della tutela dei pregressi diritti commerciali olandesi, in quanto Batavia pretendeva il vecchio monopolio.\nRestavano, inoltre, in mano olandese le basi di Pulicat, sulla costa del Malabar e Tuticorin, sulla costa del Tamil Nadu, di fronte a Ceylon. Ormai isolate dalle rispettive basi principali (per la prima Cochin, perduta, appunto, nel 1814; per la seconda Ceylon, perduta gi\u00e0 secondo i termini del trattato di Amiens del 1802).\nAppariva, quindi, logico per le due parti, portare a compimento gli scambi delineati con il trattato del 1814, nel senso di perfezionare la definitiva uscita degli Olandesi dall'India, in cambio di adeguate compensazioni nell'arcipelago malese.\nNegoziato.\nPrima fase negoziale: 1820.\nNel 1820, sotto la pressione dei mercati britannici con interessi nell'estremo oriente, vennero iniziati negoziati per chiarire la situazione dell'Asia sud-orientale.\nI negoziati cominciarono il 20 luglio 1820. Gli Olandesi volevano che gli Inglesi rinunciassero a Singapore. Nei fatti, Canning non era certo delle esatte condizioni secondo le quali Singapore era stata acquisita. Tale perplessit\u00e0 era giustificata dalla circostanza che \"nel sud-est asiatico, l'elemento cruciale della sovranit\u00e0 non era il controllo del territorio, ma degli abitanti\" o, per meglio dire, \"l'unico sistema affidabile per stabilire se un particolare territorio appartenesse al tale sovrano, era verificare se gli abitanti gli offrivano il proprio sostegno\". Un concetto che faceva a pugni con la concezione europea, ma che aveva il vantaggio di segare alla radice il principale argomento olandese.\nTanto pi\u00f9 che lo stesso Abdul Rahman non aveva tutti i torti a proclamarsi 'Sultano di Singapore', dal momento che \"un Sultanato Malese \u00e8 centrato interamente sulla persona del Sultano\". Quindi il trattato stipulato dal Raffles non poteva dirsi \"de jure\" inesistente.\nIn un primo momento, quindi, le parti si accordarono solo su questioni non controverse quali i diritti alla libera navigazione e l'eliminazione della pirateria. Ma non si and\u00f2 oltre e le discussioni vennero sospese il 5 agosto 1820. Non ripresero sino al 1823.\nSeconda fase negoziale: 1823.\nA quest'epoca, per\u00f2, i Britannici avevano ben compreso l'interesse strategico e commerciale di Singapore: il traffico del porto era vistosamente cresciuto d'importanza. Raffles aveva fondato scuole e chiese e stabilito la libert\u00e0 religiosa, anche a beneficio della popolazione locale, che, infatti, non mostrava alcun segno di ostilit\u00e0. Soprattutto, Raffles aveva evitato di imporre ogni dazio doganale:\nNon per nulla il riconoscimento dell'esistenza di Singapore, venne visto, a posteriori, quale una conferma della crescente forza del nascente imperialismo libero-scambista della Gran Bretagna. Tuttavia, sembra lecito affermare come, l\u00ec per l\u00ec, valsero maggiormente le ambizioni espansionistiche della stessa Compagnia Inglese delle Indie Orientali, come dimostra che, quando le discussioni ripresero, il 15 dicembre 1823, essi si concentrarono sulla definizione di scambi territoriali e chiare sfere di influenza nella regione. Un obiettivo del tutto coerente con la tradizionale politica dalla Compagnia Inglese delle Indie Orientali in India ed altrove.\nSpecularmente, gli Olandesi, comprendendo che la crescita di Singapore non poteva essere interrotta, fecero pressioni per uno scambio: l'abbandono delle proprie pretese a nord dello Stretto di Malacca e sulle ultime colonie indiane, in cambio della conferma dei loro diritti a sud dello stretto, cos\u00ec come sulla colonia britannica di Bencoolen.\nL'accordo finale.\nIl testo finale del trattato venne sottoscritto il 23 marzo 1824. Per l'Olanda firmarono Hendrik Fagel e Anton Reinhard Falck, per Londra George Canning e Charles Watkin Williams Wynn.\nIl trattato venne ratificato dalla Gran Bretagna il 30 aprile 1824, dall'Olanda il 2 giugno 1824.\nGli scambi di territorio.\nTutti i trasferimenti di propriet\u00e0 vennero effettuati il 1\u00ba marzo 1825.\nReciproche garanzie rispetto a future espansioni.\nDa ultimo, ad impedire il ripetersi di nuovi 'casi Singapore', le parti si impegnarono:\nConseguenze.\nLa ripartizione del sultanato di Johore.\nRestava da indurre i due fratelli in lotta a regolare le proprie questioni in linea con l'accordo di Londra:\nLa breve stagione espansionistica inglese nella penisola malese.\nNel 1826 la Compagnia Inglese delle Indie Orientali unirono Singapore, Malacca e Penang negli Stabilimenti dello Stretto (\"Straits Settlements\"), dipendenti dal governatore del Bengala. Si trattava di una mossa ben vista anche dagli stessi sostenitori di Singapore, tutti ben consci della debolezza della nuova posizione. A cominciare da uno dei due personaggi chiave, accanto al Raffles: Robert Fullerton, allora governatore di Perang e, dopo il trattato, primo governatore degli Stabilimenti dello Stretto. Questi, gi\u00e0 nel 1828, proponeva gi\u00e0 di spostare la capitale degli Stabilimenti da Singapore a Malacca, per il clima pi\u00f9 salubre ed una localizzazione pi\u00f9 centrale a garantire adeguate risorse di difesa. Tanto che di l\u00ec a poco, nel 1831, non avrebbe esitato a scatenare la piccola guerra di Naning, per garantirsi l'allargamento della colonia di Malacca a danni del centro indigeno di Naning.\nLa 'piccola guerra' mise una pietra tombale su ogni ulteriore iniziativa espansionistica inglese nella regione, almeno per i successivi 50 anni. Ben oltre, quindi, al 1867, quando gli Stabilimenti dello Stretto vennero, insieme all'intera India, a dipendere direttamente dal Colonial Office di Londra.\nDefinizione di confini ancor oggi esistenti.\nIl trattato segn\u00f2 la divisione del mondo malese in due: da una parte le Indie Orientali Olandesi, che sarebbero state governate dai Paesi Bassi, dall'altra la Malaysia propriamente detta, che sarebbe stata governata dalla Gran Bretagna. Una situazione ancora vigente con i due Stati successori degli imperi coloniali: Indonesia e Malaysia, rispettivamente.\nRaffles, morto di l\u00ec a poco, nel 1826, tre giorni prima di compiere il 45 compleanno, \u00e8 ricordato come il fondatore di Singapore."}
{"id": "1683819", "revid": "984922", "url": "https://it.wikipedia.org/wiki?curid=1683819", "title": "Stazione meteorologica di Moliterno", "text": "La stazione meteorologica di Moliterno \u00e8 la stazione meteorologica di riferimento relativa alla localit\u00e0 di Moliterno.\nCoordinate geografiche.\nLa stazione meteorologica \u00e8 situata nell'Italia meridionale, in Basilicata, in provincia di Potenza, nel comune di Moliterno, a 879 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +3,9 \u00b0C, mentre quella del mese pi\u00f9 caldo, agosto, \u00e8 di +22,4 \u00b0C ."}
{"id": "1683821", "revid": "104485", "url": "https://it.wikipedia.org/wiki?curid=1683821", "title": "Cartoon One", "text": "Cartoon One \u00e8 stata una casa di produzione italiana con sede a Roma, che produceva e distribuiva serie televisive d'animazione, fondata da Angelo Poggi e Gianluca Bellomo."}
{"id": "1683825", "revid": "984922", "url": "https://it.wikipedia.org/wiki?curid=1683825", "title": "Stazione meteorologica di Palazzo San Gervasio", "text": "La stazione meteorologica di Palazzo San Gervasio \u00e8 la stazione meteorologica di riferimento relativa alla localit\u00e0 di Palazzo San Gervasio.\nCoordinate geografiche.\nLa stazione meteorologica \u00e8 situata nell'Italia meridionale, in Basilicata, in provincia di Potenza, nel comune di Palazzo San Gervasio, a 483 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +5,1 \u00b0C, mentre quella del mese pi\u00f9 caldo, agosto, \u00e8 di +24,6 \u00b0C ."}
{"id": "1683826", "revid": "108536609", "url": "https://it.wikipedia.org/wiki?curid=1683826", "title": "Vicente Palmaroli", "text": "Biografia.\nEra figlio di Gaetano Palmaroli, un pittore italiano emigrato a Madrid dove faceva il litografo. \nSi form\u00f2 alla Reale Accademia di Belle Arti di San Fernando di Madrid., completando, dal 1857 al 1866, la sua formazione artistica a Roma.\nSuccessivamente partecip\u00f2 con la delegazione spagnola, alla Esposizione Universale di Parigi, dove conobbe Ernest Meissonier di cui sub\u00ec l'influsso come si nota dai suoi quadri posteriori a questa soggiorno.\nRicopr\u00ec l'incarico di accademico della Reale Accademia di Belle Arti di San Fernando, direttore dell'Accademia di Spagna a Roma e direttore del Museo del Prado dal 1893 fino alla sua morte."}
{"id": "1683834", "revid": "2184720", "url": "https://it.wikipedia.org/wiki?curid=1683834", "title": "Stazione meteorologica di Pescopagano", "text": "La stazione meteorologica di Pescopagano \u00e8 la stazione meteorologica di riferimento relativa alla localit\u00e0 di Pescopagano (PZ).\nCoordinate geografiche.\nLa stazione meteorologica \u00e8 situata nell'Italia meridionale, in Basilicata, in provincia di Potenza, nel comune di Pescopagano, a 954 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +1,7 \u00b0C, mentre quella del mese pi\u00f9 caldo, luglio, \u00e8 di +19,2 \u00b0C ."}
{"id": "1683837", "revid": "125867135", "url": "https://it.wikipedia.org/wiki?curid=1683837", "title": "Peter Pan (serie animata)", "text": " \u00e8 un anime prodotto dalla Nippon Animation e ispirato al romanzo del 1911 \"Peter e Wendy\" (\"Peter Pan, o il ragazzo che non voleva crescere\") di James Matthew Barrie, a sua volta derivato da una piece teatrale composta sette anni prima. \nLa serie, formata da 41 episodi, \u00e8 stata trasmessa per la prima volta dalla Fuji Television nel 1989 e fa parte del progetto \"Teatro Capolavoro Mondiale\" (Sekai Meisaku Gekij\u014d) della Nippon Animation. In Italia l'anime \u00e8 stato trasmesso per la prima volta da Italia 1 nel 1991.\nTrama.\nDa qualche giorno Wendy e suo fratello Gianni fanno il medesimo sogno: durante il sonno si vedono trasportati in una terra lontana dove vivono tante avventure con Peter Pan. Forse i sogni sono premonitori, perch\u00e9 una notte proprio Peter Pan in carne ed ossa entra dalla finestra della stanza dei ragazzi, ma sorpreso dal cane Nan\u00e0 vola via dimenticandosi la propria ombra.\nLa sera successiva Peter Pan ritorna a riprendersi la sua ombra e Wendy dopo alcuni tentativi riesce a riattaccargliela cucendogliela con uno spago speciale. In cambio del favore, Peter Pan insegna a volare a Wendy, Gianni e Michele, il fratello pi\u00f9 piccolo, e li porta in volo all'\"Isola che non c'\u00e8\".\nIn realt\u00e0 Peter Pan ha bisogno di Wendy perch\u00e9 vuole che faccia da madre ai suoi piccoli amici, i \"bambini smarriti\" Trombetta, Orsetto e Pennino. Lei si cala subito nel ruolo, suscitando la gelosia di Campanellino, la fatina amica di Peter Pan, che mal sopporta la presenza della ragazzina. Gli episodi giocano quindi sui differenti caratteri dei personaggi: spensierato ed inaffidabile quello di Peter Pan, sempre pronto a divertirsi senza assumersi alcuna responsabilit\u00e0, posato ed organizzato quello di Wendy nel suo ruolo di gestione della casa, dispettoso quello di Campanellino, che non ci pensa un attimo a giocare scherzi a Wendy.\nIniziano cos\u00ec una serie di avventure ambientate nell'isola incantata, durante le quali i ragazzi incontrano tanti nuovi amici assieme ai quali perlustreranno quei luoghi e combatteranno i pirati di Capitan Uncino. Inizialmente gli episodi sono autoconclusivi, ma nella seconda parte della serie Peter Pan e gli altri vivranno due lunghe avventure, una contro il Capitan Uncino che vuole diventare il re dell'Isola che non c'\u00e8 e arriva a distruggere la casa-rifugio dei ragazzi, l'altra contro la perfida strega Darkness, che vuole invadere l'isola con le forze del male.\nAlla fine di quest'ultima avventura dopo aver sconfitto la strega, Wendy decide che \u00e8 giunto il momento di ritornare a casa con i fratelli: al ritorno a Londra scopre che forse tutte le avventure che hanno vissuto sono state il sogno di una notte. Passano gli anni e una notte Peter Pan e Campanellino ritornano nella casa di Wendy: loro non sono cambiati perch\u00e9 non si invecchia nell'\"\"Isola che non c'\u00e8\", ma Wendy si \u00e8 sposata ed \u00e8 diventata madre della piccola Jane. La bambina riconosce Peter Pan, perch\u00e9 sua madre gliene ha parlato a lungo, e parte con lui per un'altra serie di avventure.\nEdizione italiana.\nCensure e tagli.\nGeneralmente gli anime appartenenti al progetto \"World Masterpiece Theater\", per la loro natura di trasposizioni televisive di classici per ragazzi, non hanno quasi mai sofferto di pesanti censure da parte degli adattatori italiani. \"Peter Pan\" fa parte di quel ristretto numero di \"Meisaku\" che invece hanno subito tagli importanti e significativi in alcuni episodi:\nDoppiaggio.\nIl doppiaggio italiano \u00e8 stato effettuato presso lo studio Deneb Film sotto la direzione di Donatella Fanfani. I dialoghi italiani sono di Cristina Robustelli."}
{"id": "1683838", "revid": "984922", "url": "https://it.wikipedia.org/wiki?curid=1683838", "title": "Stazione meteorologica di Teana", "text": "La stazione meteorologica di Teana \u00e8 la stazione meteorologica di riferimento relativa alla localit\u00e0 di Teana.\nCoordinate geografiche.\nLa stazione meteorologica \u00e8 situata nell'Italia meridionale, in Basilicata, in provincia di Potenza, nel comune di Teana, a 800 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +4,7 \u00b0C, mentre quella del mese pi\u00f9 caldo, agosto, \u00e8 di +22,4 \u00b0C ."}
{"id": "1683846", "revid": "984922", "url": "https://it.wikipedia.org/wiki?curid=1683846", "title": "Stazione meteorologica di Monticchio Bagni", "text": "La stazione meteorologica di Monticchio Bagni \u00e8 la stazione meteorologica di riferimento relativa all'omonima localit\u00e0 del territorio comunale di Rionero in Vulture.\nCoordinate geografiche.\nLa stazione meteorologica \u00e8 situata nell'Italia meridionale, in Basilicata, in provincia di Potenza, nel comune di Rionero in Vulture, in localit\u00e0 Monticchio Bagni, a 480 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +4,4 \u00b0C, mentre quella del mese pi\u00f9 caldo, agosto, \u00e8 di +23,0 \u00b0C ."}
{"id": "1683847", "revid": "119991", "url": "https://it.wikipedia.org/wiki?curid=1683847", "title": "Stazione meteorologica di Rionero in Vulture", "text": ""}
{"id": "1683849", "revid": "1573940", "url": "https://it.wikipedia.org/wiki?curid=1683849", "title": "Nozomi Witches", "text": " \u00e8 un manga scritto e illustrato da Toshio Nobe da cui sono stati tratti tre OAV nel 1992. Visto che Mitsuru Adachi ha disegnato i personaggi per la serie di OAV, spesso erroneamente si attribuisce a lui la creazione dell'opera.\nTrama.\nNozomi \u00e8 un'attrice bella e giovane che \u00e8 ritornata in Giappone dalla Nuova Zelanda. Una volta arrivata fa conoscenza del suo nuovo vicino, uno studente chiamato Ry\u014dtar\u014d Shiba, e decide che lui deve iscriversi nel club di boxe."}
{"id": "1683851", "revid": "287204", "url": "https://it.wikipedia.org/wiki?curid=1683851", "title": "Giovanni Guerrini (pittore)", "text": "Biografia.\nStudia alla \"Scuola di Arti e Mestieri\" di Faenza diretta da Antonio Berti, ed ebbe un durevole contatto col gruppo di artisti del \"Cenacolo Baccariniano\" e con una cultura sensibile a orientamenti simbolisti e alle suggestioni dell'Art Nouveau e dello Jugendstil viennese. poi frequenta l'Accademia di belle arti di Firenze, dove frequenta il maestro simbolista Adolfo De Carolis.\nNel 1913 consegu\u00ec il diploma per l'insegnamento del disegno presso l'Accademia delle Belle Arti di Bologna, dopo questo si spos\u00f2 con Alba Poletti, e inizi\u00f2 l'insegnamento, prima (1914-15)di disegno costruttivo e architettonico presso la Scuola Minardi di Faenza, poi dal 1915 come titolare di cattedra di architettura e pittura decorativa all'Accademia delle Belle Arti di Ravenna,dove nel 1926 istituisce un corso per l'insegnamento del mosaico.\nSi dedica alla pittura, all'affresco, all'incisione con stile simbolista e d\u00e9co. Partecipa alla Biennale di Venezia nel 1922.\nPartecipa anche con manifesti e mobili di suo disegno alle Biennali dell'ISIA di Monza. \nNel 1922 un incendio di origine dolosa distrugge le decorazioni murali che aveva dipinto nel Palazzo delle Cooperative di Ravenna. In un secondo tempo il suo stile diviene pi\u00f9 realistico. Nel 1927 riceve l'incarico dell'ENAPI (Ente Nazionale Artigianato e Piccole Industrie) progettando per numerose botteghe artigiane sparse in tutta Italia e si trasferisce a Roma.\nDa questo momento la sua attivit\u00e0 \u00e8 prevalentemente rivolta alla promozione delle arti applicate, per le quali egli stesso fornisce disegni e modelli(vetri, ceramiche, oggetti, ricami, stoffe ecc.), auspicandone un rinnovamento sia attraverso l'organizzazione di mostre e concorsi, sia dalle pagine del periodico \"Cellini\". Negli anni successivi allestisce numerose mostre della Sezione dell'Enapi, e nel 1929 all'Esposizione internazionale di Barcellona e alla Fiera internazionaledi Lipsia.\nNel 1931 cura l'arredo del Palazzo dell Esposizioni a Roma in occasione della I Quadriennale e viene premiato per il progetto della chiesa dell'Enapi alla Mostra internazionale d'arte sacra di Padova, nel 1934 con la Sezione Enapi partecipa alla V Esposizione internazionale D'arti decorative e industriali di Milano. Nel 1934 riceve il premio dell'Accademia d'Italia.\nAd una cos\u00ec intensa e molteplice attivit\u00e0, Guerrini affianca la costante partecipazione alle Esposizioni Nazionali pi\u00f9 prestigiose presentando suoi dipinti e lavori di grafica(Biennali di Venezia e Quadriennali di Roma) mostrando di optare ormai per una distanza dalla cultura simbolista a favore di indirizzi pi\u00f9 aggiornati alla cultura del gruppo \"Novecento\"\".\nProgetta, insieme agli architetti Ernesto Bruno Lapadula e Mario Romano, il Palazzo della Civilt\u00e0 Italiana all'EUR di Roma.\nFonda a Ravenna l\"'Istituto Statale d'Arte per il mosaico\" e lo dirige dal 1961.\nMuore a Roma nel 1972.\nGiudizio critico.\nTemperamento eclettico, naturalmente propenso alla sperimentazione, il Guerrini si cimenta in un'attivit\u00e0 artistica poliedrica. Alla pittura affianca soprattutto una costante applicazione alla grafica raggiungendo esiti di grande raffinatezza nell'incisione e nella litografia oltre che interessanti proposte come progettista di oggetti e arredi, frutto di opportuna sintesi tra esigenze funzionali e decorative: si segnala in questo ambito la collaborazione con l'Ebanisteria Casalini di Faenza per i progetti di mobili e con la ditta Fratelli Matteucci di Faenza con progetti per lampadari, cancellate ed elementi in ferro."}
{"id": "1683855", "revid": "729795", "url": "https://it.wikipedia.org/wiki?curid=1683855", "title": "Cantieri navali di Voltri", "text": "L'attivit\u00e0 dei Cantieri navali di Voltri \u00e8 stata fiorente nel XIX secolo, ma gi\u00e0 nel XIII secolo nella zona sorgevano diversi cantieri. Questi costruivano feluche, sciabecchi, tartane, golette e leudi, e fra di essi nell\"800 si notano i cantieri Cerusa, che prendeva il nome dal torrente che sfociava poco distante. \nQuasi tutte le imprese sorte nella zona zona erano di tipo familiare, come i Costaguta, i Pastorino, i Fava, i cui cantieri erano situati proprio a ridosso della chiesa di S. Erasmo, i Piccardo i Castagna o come i Baglietto a Varazze nel savonese. \nSuccessivamente l'industria delle costruzioni navali conobbe un notevole sviluppo e nacquero le prime unit\u00e0 mercantili in ferro. Nel Cantiere Cerusa, rilevato dall'Ansaldo e che avrebbe chiusi i battenti nel dopoguerra, nel corso della seconda guerra mondiale furono costruite diverse corvette della Classe Gabbiano.\nI cantieri Baglietto, che nel tempo sarebbero diventati punto di riferimento della nautica da diporto ligure e nazionale, all'inizio del XX secolo producevano piccole imbarcazioni di salvataggio per i grandi cantieri genovesi e MAS per la Regia Marina. Oltre a questo i cantieri producevano su commissione velocissime barche a vela da regata o motoscafi da competizione, che riscuoterono successi a livello internazionale.\nLo sviluppo economico seguito al dopoguerra, che ha permesso alla nautica da diporto una produzione pi\u00f9 ampia, diede impulso ai cantieri del Ponente e, mentre cantieri per imbarcazioni da diporto sorgevano in tutta Italia, per diversi decenni la produzione di cantieri come Baglietto o Costaguta rimase all'avanguardia, occupando i segmenti pi\u00f9 alti del mercato e anche la produzione di altri cantieri della zona rimase punto di riferimento del settore.\nPer quanto riguarda la produzione per la Marina Militare nel dopoguerra dai Cantieri Costaguta sono uscite fino all'inizio degli anni sessanta diverse unit\u00e0 minori, quali il veliero Corsaro II ed alcuni dragamine. \nNel corso degli anni la nautica ha conosciuto fasi espansive e momenti critici, soprattutto che hanno spinto a rivedere l'organizzazione della \nproduzione che ha riguardato molte delle pi\u00f9 antiche imprese passate imprese, passate pi\u00f9 volte di mano essendo venuta meno la propriet\u00e0 famigliare. Inoltre l'emergere di nuovi protagonisti, come ad esempio il Gruppo Ferretti ha finito per spostare la produzione nella zona del levante genovese."}
{"id": "1683856", "revid": "726373", "url": "https://it.wikipedia.org/wiki?curid=1683856", "title": "Rothkirch Cartoon Film", "text": "Rothkirch Cartoon Film (talvolta abbreviato in Cartoon Film) \u00e8 una casa di produzione di animazione tedesca, fondata da Thilo Graf Rothkirch nel 1976."}
{"id": "1683857", "revid": "287204", "url": "https://it.wikipedia.org/wiki?curid=1683857", "title": "Dendre", "text": "La Dendre (in neerlandese Dender) \u00e8 un fiume del Belgio, tributario di destra della Schelda.\nPercorso.\nLa Dendre nasce ad Ath, in Vallonia, dalla confluenza di due rami. Scorre per circa 65\u00a0km per poi sfociare nella Schelda presso la citt\u00e0 di Dendermonde.\nBagna i centri di Geraardsbergen, Ninove, Denderleeuw e Aalst; interamente canalizzato, \u00e8 oggi un corso d'acqua navigabile ed \u00e8 sfruttata come via di comunicazione."}
{"id": "1683861", "revid": "33277", "url": "https://it.wikipedia.org/wiki?curid=1683861", "title": "Dender", "text": ""}
{"id": "1683867", "revid": "287204", "url": "https://it.wikipedia.org/wiki?curid=1683867", "title": "Minsk Mazowiecki", "text": ""}
{"id": "1683868", "revid": "31857", "url": "https://it.wikipedia.org/wiki?curid=1683868", "title": "Casshern", "text": ""}
{"id": "1683876", "revid": "19933", "url": "https://it.wikipedia.org/wiki?curid=1683876", "title": "Provincia romana d'Asia", "text": ""}
{"id": "1683881", "revid": "1226", "url": "https://it.wikipedia.org/wiki?curid=1683881", "title": "Blue Mars", "text": ""}
{"id": "1683882", "revid": "1226", "url": "https://it.wikipedia.org/wiki?curid=1683882", "title": "Il rosso di Marte", "text": ""}
{"id": "1683883", "revid": "1226", "url": "https://it.wikipedia.org/wiki?curid=1683883", "title": "Verde Marte", "text": ""}
{"id": "1683884", "revid": "1226", "url": "https://it.wikipedia.org/wiki?curid=1683884", "title": "Green Mars", "text": ""}
{"id": "1683888", "revid": "124794919", "url": "https://it.wikipedia.org/wiki?curid=1683888", "title": "C\u00e9cile de France", "text": "Biografia.\nA 17 anni decide di trasferirsi in Francia, lavorando fra Lione e Parigi con \"Sogno di una notte di mezza estate\" di William Shakespeare. Dal 1992 al 1994 frequenta, invece, gli \"Stage d'Art Dramatique\" di Jean-Paul Denizon. Nel 2001 si fa conoscere dal grande pubblico grazie alla commedia di Richard Berry \"L'art (d\u00e9licat) de la s\u00e9duction\", interpretando il personaggio di Laure, ragazza che si innamora pazzamente del misogino Patrick Timsit. Nel febbraio del 2003, riceve il premio Lumi\u00e8re ed il C\u00e9sar come miglior attrice esordiente per il suo ruolo ne \"L'appartamento spagnolo\" (seguito dal C\u00e9sar come miglior attrice non protagonista per \"Bambole russe\").\nSempre nel 2003 ha doppiato il cartone animato \"La profezia di Kaena\", si lancia nel thriller di Alexandre Aja \"Alta tensione\" e, scoperta negli Stati Uniti, recita con Jackie Chan \"Il giro del mondo in 80 giorni\", tratto dal romanzo di Jules Verne, per la regia di Frank Coraci, fino a riapprodare in Francia nel 2006 come una dei protagonisti di \"Un po' per caso, un po' per desiderio\" di Dani\u00e9le Thompson. Nel 2011, 2012, 2018, 2019 e 2020 viene candidata per il Premio Magritte per la miglior attrice.\n\u00c8 sposata dal 2006 con l'attore Guillaume Siron, dal quale ha avuto due figli, Lino e Joy."}
{"id": "1683889", "revid": "118314269", "url": "https://it.wikipedia.org/wiki?curid=1683889", "title": "Jaume Plensa", "text": "Biografia.\nJaume Plensa nasce a Barcellona nel 1955. Studia arte a Barcellona alla scuola \"Llotja\" e alla \"Escola Superior de Belles Artes de Saint Jordi\". A partire dal 1980, data della sua prima esposizione a Barcellona, si fa notare con importanti mostre nelle principali citt\u00e0 europee.\nDa giovanissimo si trasferisce in Germania, poi va a vivere a Bruxelles e in seguito a Parigi, dove insegna all'Ecole Nationale de Beaux Arts.\nAttualmente vive nuovamente nei pressi di Barcellona, dove sviluppa i suoi progetti con l'aiuto di un gruppo di collaboratori in un grande capannone industriale.\nMostre.\nIn Italia si ricorda la partecipazione con Oliviero Toscani, Antonino Bove, Fabio Mauri, Andres Serrano e Marco Nereo Rotelli alla mostra \"Ecce Homo\" del ciclo \"Irradiazioni\" organizzata dal Centro per l'arte contemporanea Luigi Pecci di Prato con testo di Bruno Cor\u00e0.\nArte.\nScultura.\nAll'inizio della carriera la sua opera \u00e8 legata a materiali pesanti quali ferro e bronzo nella realizzazione di opere antropomorfiche a partire dall'unione e disassemblaggio dei materiali. Col passare del tempo, l'artista aggiunge elementi diversi alle sue opere: plasma plastiche, vetro e materiali sintetici e moderni che gli consentono di giocare con la luce per dare vita alle sue creazioni.\nLa sua opera probabilmente pi\u00f9 nota \u00e8 la \"Crown Fountain\", una fontana di vetro, acciaio inossidabile, schermi di LED, video (creati a catturando 1.000 volti), luce, legno, granito nero e acqua, composta da 2 torri alte 16 metri su uno strato d'acqua di 70 x 14 metri e una superficie totale di 2.200 m\u00b2. La costruzione di quest'opera, che l'artista ha voluto dedicare agli abitanti della citt\u00e0 di Chicago offrendo loro uno spazio di libert\u00e0, \u00e8 durata 4 anni ed \u00e8 stata possibile grazie alla famiglia di mecenati Crown.\nJaume Plensa \u00e8 attualmente l'unico artista vivente cui sia stata dedicata una mostra presso il Nasher Sculpture Center di Dallas.\nScenografia.\nPlensa in passato ha curato il design dei costumi teatrali e alcune scenografie per l'opera, collaborando con il gruppo La Fura dels Baus in alcune rappresentazioni come Il Flauto Magico e La dannazione di Faust.\nOpere nel mondo.\nPlensa vanta opere permanenti in spazi pubblici in molte localit\u00e0, quali:"}
{"id": "1683891", "revid": "15039577", "url": "https://it.wikipedia.org/wiki?curid=1683891", "title": "Libero (partigiano)", "text": ""}
{"id": "1683894", "revid": "287204", "url": "https://it.wikipedia.org/wiki?curid=1683894", "title": "Cecile De France", "text": ""}
{"id": "1683897", "revid": "1543377", "url": "https://it.wikipedia.org/wiki?curid=1683897", "title": "Gundam C.D.A.", "text": " \u00e8 un manga scritto e disegnato da Hiroyuki Kitazume e ambientato nell'Universal Century della saga di \"Gundam\".\nGeneralit\u00e0.\n\"Gundam C.D.A.\", il cui sottotitolo originale letteralmente significa 'Ritratto di una giovane cometa', \u00e8 incentrato sulle vicende di Char Aznable non raccontate da altre fonti, ed in particolare su cosa accada a questo personaggio nei periodi intercorrenti tra la fine della prima serie TV, \"Mobile Suit Gundam\", e l'inizio di \"Mobile Suit Z Gundam\", anticipando anche eventi relativi ad alcuni personaggi del film \"Char's Counterattack\". La trama \u00e8 interamente frutto dell'immaginazione dell'autore, quel Hiroyuki Kitazume gi\u00e0 variamente impegnato in diversi anime della saga, il quale ricostruisce attraverso la biografia \"invisibile\" del protagonista una serie di retroscena della storia \"ufficiale\", in modo per\u00f2 da concatenarli in maniera coerente con quanto gi\u00e0 narrato nelle altre opere precedenti. Come dichiarato dallo stesso Kitazume, \"Gundam C.D.A.\" pu\u00f2 in sostanza essere visto come un romanzo nel romanzo (storico).\nEdizioni.\nL'inizio della pubblicazione di \"Gundam C.D.A.\" in Giappone ha coinciso con la prima uscita della rivista su cui \u00e8 presentato, ossia il numero 1 di \"Gundam Ace\" della Kadokawa Shoten, edito il 25 giugno 2001. Il manga si \u00e8 concluso ad ottobre 2009 e l'ottimo riscontro di pubblico ne ha favorito anche la raccolta in 14 tank\u014dbon.\nL'edizione italiana \u00e8 curata dalla Star Comics, che ne ha pubblicato la versione tank\u014dbon giapponese con cadenza variabile, in genere quadrimestrale."}
{"id": "1683907", "revid": "71155", "url": "https://it.wikipedia.org/wiki?curid=1683907", "title": "C\u00e9cile De France", "text": ""}
{"id": "1683916", "revid": "149727", "url": "https://it.wikipedia.org/wiki?curid=1683916", "title": "Kostrzyn Wielkopolski", "text": ""}
{"id": "1683919", "revid": "56620", "url": "https://it.wikipedia.org/wiki?curid=1683919", "title": "Diario di scuola", "text": "Diario di scuola (\"Chagrin d'\u00e9cole\") \u00e8 un romanzo autobiografico scritto da Daniel Pennac.\nDedicato al mondo della scuola - agli insegnanti ed agli alunni difficili - \u00e8 stato pubblicato in Italia nel 2008 da Feltrinelli. \nLa prima edizione in lingua francese \u00e8 stata pubblicata nel 2007 dalla casa editrice \u00c9ditions Gallimard."}
{"id": "1683920", "revid": "113812517", "url": "https://it.wikipedia.org/wiki?curid=1683920", "title": "Brobergen", "text": "Brobergen \u00e8 una frazione del comune tedesco di Kranenburg, in Bassa Sassonia.\nConta (2003) 226 abitanti.\nStoria.\nBrobergen fu nominata per la prima volta nel 1286.\nCostitu\u00ec un comune autonomo fino al 1972."}
{"id": "1683924", "revid": "547992", "url": "https://it.wikipedia.org/wiki?curid=1683924", "title": "Chiara Noschese", "text": "Biografia.\nFiglia del celebre imitatore Alighiero Noschese, dopo il diploma al Laboratorio di esercitazioni sceniche, diretto da Gigi Proietti, lavora presto come attrice comica ma anche drammatica, passando dal musical alla prosa, dal cinema alla televisione e sperimentando ogni volta nuovi percorsi professionali.\nNella commedia musicale, sono da ricordare le sue interpretazioni in \"Aggiungi un posto a tavola\" e \"Alleluja brava gente\" diretta da Pietro Garinei, \"Cantando sotto la pioggia\", \"Sette spose per sette fratelli\", \"Le notti di Cabiria\" (tratto dall'omonimo film di Fellini) diretta da Saverio Marconi e \"Il pianeta proibito\" diretta da Patrick Rossi Gastaldi,\nNel 2000 \u00e8, insieme a Duccio Camerini e Saverio Marconi, autrice del musical \"Dance!\" ispirato alla commedia di William Shakespeare \"Molto rumore per nulla\", prodotto dalla Compagnia della Rancia, interpretato da Raffaele Paganini, Renata Fusco, Salvatore Palombi e andato in scena anche al Teatro Sistina di Roma.\nNella prosa i personaggi pi\u00f9 significativi li ha interpretati in \"Due partite\" scritto e diretto da Cristina Comencini, \"Mondo Secondo\" scritto dalla stessa Noschese in collaborazione con Francesca Zanni e Duccio Camerini (che ha curato la regia), \"La grande truffa\" e \"Inferno in diretta\" con la regia di Luca Barbareschi. Sempre con Barbareschi va in scena nel 2009 con il testo \"Il caso di Alessandro e Maria\", scritto da Giorgio Gaber e Sandro Luporini.\nAl cinema da ricordare le partecipazioni ai film \"L'albero delle pere\" e \"Questione di cuore\" di Francesca Archibugi, \"Condominio\" di Felice Farina, \"Le donne non vogliono pi\u00f9\" di Pino Quartullo, \"Bruno aspetta in macchina\" di Duccio Camerini, \"Io no spik inglish\" e \"Le barzellette\" di Carlo Vanzina.\nIn televisione partecipa alle fiction \"Dio vede e provvede\" (accanto a Angela Finocchiaro e Athina Cenci) e \"Linda e il brigadiere\" (accanto a Nino Manfredi e Claudia Koll) e alle trasmissioni \"Ciao Weekend\", \"Club 92\" (accanto a Giancarlo Magalli e Gigi Proietti), \"Dove osano le quaglie\" (accanto a Antonello Dose e Marco Presta).\nNel 2010 inizia a Milano al Teatro Nazionale la tourn\u00e9e del musical \"Mamma Mia!\" in cui interpreta il personaggio di Donna, confermando il suo contratto anche nella stagione successiva al Teatro Brancaccio di Roma.\nNel 2011 \u00e8 nella giuria di Stage Entertainment per selezionare gli interpreti del musical Sister Act. Casting director e regista associato per la Stage Entertainment de\"la febbre del sabato sera\".\nDebutta nella regia con Affari di cuore con Mariangela D'abbraccio nella stagione 2012/13.\nNel 2013 partecipa al variet\u00e0 di Carlo Conti \"Tale e quale show\"."}
{"id": "1683925", "revid": "123878872", "url": "https://it.wikipedia.org/wiki?curid=1683925", "title": "Domenico Cattarinich", "text": "Biografia.\nDopo un veloce apprendistato fatto di sostituzioni e brevi incarichi, nel 1961 esordisce come fotografo di scena nel film di Mario Bava \"Gli invasori\". Quello di Bava \u00e8 il primo di una lunga serie di set cinematografici frequentati da Cattarinich con regolarit\u00e0 fino alla met\u00e0 dei Sessanta. Durante quegli anni prese a collaborare con alcune testate giornalistiche, avviando il lavoro di reporter nel mondo dello spettacolo, che con gli anni a venire diventer\u00e0 sempre pi\u00f9 importante.\nNel 1967 document\u00f2 i film di Dino Risi e Luciano Salce, e l'anno dopo venne chiamato da Federico Fellini per l'episodio \"Toby Dammit\" della pellicola \"Tre passi nel delirio\", iniziando col regista riminese una collaborazione che prosegu\u00ec anche sui set successivi (\"Fellini Satyricon\", \"Roma\", \"Amarcord\", \"Il Casanova\", I Clowns, \"E la nave va\", Ginger e Fred, fino all'ultimo \"La voce della Luna\").\nNel 1978 esord\u00ec alla regia con il lavoro low budget \"Piccole labbra\", girato tra Roma e l'Austria, ed interpretato da Pierre Cl\u00e9menti.\nDocument\u00f2 per intero o parzialmente in qualit\u00e0 di fotografo i film dei maggiori registi italiani dell'epoca, da Pasolini (\"Medea\", \"I racconti di Canterbury\", Decameron)) a Bolognini (\"Fatti di gente perbene\", \"L'eredit\u00e0 Ferramonti\"), Lizzani, Ferreri, Antonioni, Bertolucci, fino a Benigni (\"Il mostro\"). Anche registi di levatura internazionale richiesero le sue prestazioni d'opera: Hugh Hudson, Paul Mazursky, John Cassavetes, Bigas Luna e Almod\u00f3var.\nNegli anni Novanta intensific\u00f2 l'attivit\u00e0 di fotografo ritrattista, scattando per le riviste pi\u00f9 popolari italiane (\"Sette\" del \"Corriere della Sera\", \"Il Venerd\u00ec di Repubblica\", \"Max\", \"Moda\", \"Ciak\", \"L'Espresso\", \"Panorama\", \"Class\", ecc.) ed estere (\"Time\", \"Life\", \"Bildzeitung\", \"Interview\", \"Playboy\", ad esempio) alternandosi con successo tra glamour, ritratti, reportage e pubblicit\u00e0."}
{"id": "1683928", "revid": "94647", "url": "https://it.wikipedia.org/wiki?curid=1683928", "title": "Hans Georg Von Arnim", "text": ""}
{"id": "1683930", "revid": "94647", "url": "https://it.wikipedia.org/wiki?curid=1683930", "title": "Johann Von Werth", "text": ""}
{"id": "1683932", "revid": "122713179", "url": "https://it.wikipedia.org/wiki?curid=1683932", "title": "Dance!", "text": "Dance! \u00e8 un musical prodotto dalla Compagnia della Rancia.\nIspirato alla commedia di Shakespeare \"Molto rumore per nulla\", \u00e8 andato in scena per la prima volta in Italia nella stagione 2000/2001.\nScritto da Chiara Noschese e Duccio Camerini, con la partecipazione di Andrea Aldo De Angelis su musiche di Gianluca Cucchiara, \u00e8 diretto da Saverio Marconi.\nI protagonisti sono Raffaele Paganini, Chiara Noschese, Renata Fusco e Salvatore Palombi."}
{"id": "1683942", "revid": "1884099", "url": "https://it.wikipedia.org/wiki?curid=1683942", "title": "Denise Milani", "text": "Carriera.\nLa carriera di Denise Milani inizia come modella quando si trasferisce dalla Repubblica Ceca a Los Angeles in California, dove inizialmente lavora come fisioterapista.\nNel 2005 viene assunta come modella dalla rivista online SPORTSbyBROOKS. La Milani ha posato per decine di fotografie e video in costume da bagno, anche se i suoi fan hanno sottoscritto una petizione, affinch\u00e9 la modella posasse nuda.\nIn anni recenti, Denise Milani \u00e8 stata ospite di vari eventi fra Los Angeles, Malib\u00f9, Boston e Miami. \u00c8 inoltre stata la vincitrice del concorso \"Ms Bikini World 2007\" e nel 2009 \u00e8 risultata essere una delle 100 donne pi\u00f9 desiderate del mondo, secondo un sondaggio condotto dalla rivista \"AskMen\". Nel 2011 ha partecipato al NPC Excalibur Bikini Championships tenutosi a Culver City in California, piazzandosi prima nella sua categoria."}
{"id": "1683943", "revid": "1543377", "url": "https://it.wikipedia.org/wiki?curid=1683943", "title": "Gunpla", "text": "I sono modelli in scala assemblabili di veicoli della serie \"Gundam\" prodotti da Bandai. Il termine \u00e8 una parola macedonia nata dalla contrazione di \u00ab\"Gundam\" plastic model\u00bb, in quanto la plastica \u00e8 il materiale pi\u00f9 comune in cui i modelli sono realizzati.\nI Gunpla hanno conosciuto un rapido successo in Giappone e nel mondo a partire dagli anni Ottanta, al punto da generare una nutrita comunit\u00e0 di appassionati e diventare il prodotto dominante del mercato dei modellini da collezione.\nStoria.\nNel 1979 usc\u00ec in Giappone la serie televisiva anime \"Mobile Suit Gundam\", realizzata da Yoshiyuki Tomino e Hajime Yatate. Essa costitu\u00ec un punto di svolta nel genere \"mecha\" tramite l'introduzione dei mobile suit, enormi robot antropomorfi da combattimento che per la prima volta venivano trattati come veri e propri mezzi militari invece che entit\u00e0 indistruttibili e semi-divine, dando cos\u00ec avvio al filone dei \"real robot\". Tuttavia l'accoglienza si rivel\u00f2 inizialmente tiepida e furono in parte anche i modellini della serie prodotti a partire dal 1980 da Bandai a salvare il franchise. Con i Gunpla l'azienda fu in grado di raccogliere il bacino di utenza dei giovani giapponesi appassionati di modellini di dispositivi militari stranieri, che si era creato nell'arcipelago fin dagli anni Sessanta, attirando un pubblico pi\u00f9 adulto rispetto ai giocattoli tradizionali anche grazie all'elevato grado di dettaglio e di personalizzazione dei Gunpla.\nI modellini di \"Gundam\" conobbero un rapido successo grazie anche a pubblicit\u00e0 mirate sulla rivista di modellismo \"Hobby Japan\", a un'ampia gamma di scale e livelli di complessit\u00e0, e a continue innovazioni e miglioramenti nelle articolazioni, nei colori e nelle trasformazioni disponibili.\nDescrizione.\nI kit Gunpla sono classificati in diverse gamme in funzione della loro qualit\u00e0 e scala. Le principali sono:\nAccoglienza e impatto culturale.\nI Gunpla costituiscono il nucleo del merchandising di \"Gundam\", il quale a sua volta rappresenta il marchio pi\u00f9 redditizio di Bandai. I modellini hanno contribuito in modo determinante al successo del franchise e hanno arricchito l'azienda produttrice Bandai al punto da diventare il quarto maggior produttore di giocattoli al mondo e permettergli di acquistare lo studio produttore della serie: Sunrise. Secondo una ricerca governativa giapponese, i modellini in plastica di \"Gundam\" dominano il mercato, rappresentando circa il 90% delle vendite di modelli in scala in Giappone e il 40% nel mondo; ci\u00f2 corrisponde a quasi duemila kit differenti per circa 450 milioni di unit\u00e0 vendute. Alcune stime, riportate anche dal \"Los Angeles Times\", indicano inoltre che \u00abdieci Gunpla [sono stati] venduti per ogni uomo, donna e bambino in Giappone\u00bb.\nPer promuovere i Gunpla Bandai ha commissionato la realizzazione di apposite opere, come \u00e8 il caso di \"Gundam F90\", \"Silhouette Formula 91\" o \"Gundam Evolve\". Le serie \"Model Suit Gunpla Builders Beginning G\", \"Gundam Build Fighters\" e \"Gundam Build Fighters Try\" sono inoltre incentrate del tutto sui Gunpla e sui combattimenti tra modellini. Frequenti riferimenti ai Gunpla sono presenti anche nel manga \"Keroro\"."}
{"id": "1683950", "revid": "767487", "url": "https://it.wikipedia.org/wiki?curid=1683950", "title": "Alpha Ethniki 1981-1982", "text": "L'Alpha Ethniki 1981-1982 fu la 46\u00aa edizione della massima serie del campionato di calcio greco, conclusa con la vittoria del Olympiacos, al suo ventitreesimo titolo e terzo consecutivo.\nCapocannoniere del torneo fu Grigoris Charalabidis (), con 21 reti.\nFormula.\nLe squadre partecipanti furono 18 e disputarono un girone di andata e ritorno per un totale di 34 partite.\nLe ultime due classificate furono retrocesse in Beta Ethniki.\nIl punteggio prevedeva due punti per la vittoria, uno per il pareggio e nessuno per la sconfitta.\nOlympiakos e Panathinaikos terminarono a pari punti e disputarono uno spareggio in gara unica.\nLe squadre ammesse alle coppe europee furono quattro: i campioni alla Coppa dei Campioni 1982-1983, la vincitrice della coppa nazionale alla Coppa delle Coppe 1982-1983 e seconda e terza classificata alla Coppa UEFA 1982-1983.\nClassifica finale.\nLegenda:\nNote:\nSpareggio scudetto.\nOlympiacos Pireo e Panathinaikos terminarono il campionato a pari punti e disputarono uno spareggio in gara unica per l'assegnazione del titolo a Volos il 29 giugno 1982."}
{"id": "1683952", "revid": "14691", "url": "https://it.wikipedia.org/wiki?curid=1683952", "title": "Boyoma", "text": ""}
{"id": "1683953", "revid": "14691", "url": "https://it.wikipedia.org/wiki?curid=1683953", "title": "Cascate Stanley", "text": ""}
{"id": "1683954", "revid": "14691", "url": "https://it.wikipedia.org/wiki?curid=1683954", "title": "Cascate di Stanley", "text": ""}
{"id": "1683955", "revid": "14691", "url": "https://it.wikipedia.org/wiki?curid=1683955", "title": "Boyoma Falls", "text": ""}
{"id": "1683956", "revid": "14691", "url": "https://it.wikipedia.org/wiki?curid=1683956", "title": "Stanley Falls", "text": ""}
{"id": "1683962", "revid": "1793900", "url": "https://it.wikipedia.org/wiki?curid=1683962", "title": "Distretto di Ilala", "text": " \nIl distretto di Ilala (formalmente Wilaya ya Ilala, in swahili) \u00e8 uno dei tre distretti in cui \u00e8 amministrativamente suddivisa la citt\u00e0-regione di Dar es Salaam. Al distretto di Ilala appartiene il centro della citt\u00e0, \"Downtown Dar\" (detto anche \"central business district\"), in cui si concentrano la maggior parte delle attivit\u00e0 economiche, commerciali e amministrative. Il \"downtown\" si sviluppa attorno al centro ideale di Dar, costituito dal monumento agli askari, che commemora le truppe tanzaniane cadute nella Prima guerra mondiale. Il centro \u00e8 la zona di Dar pi\u00f9 simile alle metropoli europee, con grandi viali asfaltati, uffici, attivit\u00e0 commerciali (principalmente di propriet\u00e0 indiana e araba), edifici amministrativi, e un intenso traffico di automobili durante le ore lavorative. \nAdiacenti al \"downtown\", ancora nel distretto di Ilala, si trovano aree di aspetto molto meno occidentale, come Kariakoo, noto per l'enorme mercato che si snoda per diversi quartieri, o Buguruni; in molte di queste zone le strade sono ancora in terra battuta e la maggior parte della popolazione \u00e8 di origine africana.\nNella parte pi\u00f9 orientale del distretto si trova la circoscrizione di Pugu, nota per le sue antichissime foreste, che sono in parte ambiente naturale protetto (Pugu Hills Forest Reserve).\nSuddivisione amministrativa.\nIl distretto \u00e8 suddiviso amministrativamente in 3 divisioni, a loro volta suddivise in 26 circoscrizioni (\"ward\"). Le circoscrizioni sono:"}
{"id": "1683963", "revid": "1305772", "url": "https://it.wikipedia.org/wiki?curid=1683963", "title": "Ilala", "text": ""}
{"id": "1683968", "revid": "1522738", "url": "https://it.wikipedia.org/wiki?curid=1683968", "title": "Unione Nazionale Africana del Tanganica", "text": "L'Unione Nazionale Africana del Tanganica, in inglese Tanganyika African National Union (TANU) fu il partito politico protagonista nella lotta per l'indipendenza dello Stato del Tanganica (oggi Tanzania). Il partito fu fondato da Julius Nyerere nel luglio del 1954. A partire dal 1964 venne chiamato Unione Nazionale Africana della Tanzania (Tanzania African National Union). Nel gennaio del 1977 il TANU si \u00e8 fuso con l'Afro-Shirazi Party (ASP), il partito di governo di Zanzibar, formando il Chama Cha Mapinduzi (CCM), che esiste ancora oggi.\nPolitica.\nLa politica sostenuta dal TANU apparteneva alla corrente del socialismo africano. I principali obiettivi del TANU erano la formazione di uno stato socialista economicamente autosufficiente e la lotta alla corruzione e allo sfruttamento. Il partito era anche esplicitamente panafricanista."}
{"id": "1683969", "revid": "174925", "url": "https://it.wikipedia.org/wiki?curid=1683969", "title": "Aldo del monte", "text": ""}
{"id": "1683975", "revid": "119712825", "url": "https://it.wikipedia.org/wiki?curid=1683975", "title": "La morsa", "text": "La morsa \u00e8 una commedia, o, come dice lo stesso autore Luigi Pirandello, un \u00abepilogo in un atto\u00bb, scritta nel 1892.\nIl tema del dramma sar\u00e0 ripreso in una novella \"La paura\" del 1897. \"La morsa\" fu pubblicata con il titolo di \"Epilogo\" nel 1898 nella rivista fondata dallo stesso Pirandello: \"Ariel\".\nLa prima rappresentazione della commedia si ebbe a Roma, al Teatro Metastasio, il 9 dicembre 1910, ad opera della Compagnia del \"Teatro minimo\" diretta da Nino Martoglio che la mise in scena assieme all'atto unico \"Lumie di Sicilia\"\nCon il titolo \"La morsa\" la commedia \u00e8 stata inserita nel XX Volume di \"Maschere nude\" (Milano, 1926)\nTrama.\nLa vera protagonista della commedia \u00e8 Giulia, donna sincera e appassionata, che si trova all'epilogo della sua relazione adulterina con l'amante Antonio. Il marito Andrea ha scoperto i due amanti e vuole vendicarsi di entrambi stringendoli in una morsa di accuse.\nIn un dialogo serrato con la moglie, Andrea finge all'inizio di non sapere nulla ma con un incalzante gioco di allusioni e mezze parole, all'improvviso rivela la sua scoperta e violentemente incalza la moglie sopraffatta ed attonita, incapace di difendersi dalle accuse del marito, pure lui in fondo colpevole per averla trascurata.\nGiulia rimane sola di fronte alla volont\u00e0 di vendetta di Andrea perch\u00e9 le viene a mancare anche il sostegno dell'amante Antonio che vigliaccamente l'abbandona alla furia del marito.\nAndrea caccia la moglie di casa proibendole di vedere per l'ultima volta i suoi figli e quando Giulia, che pure dice di continuare ad amarlo, disperata minaccia di uccidersi con indifferenza la incita a farlo.\nUn colpo di pistola risuona nella stanza dove Giulia sconvolta \u00e8 andata togliersi la vita e al sopraggiunto Antonio, Andrea dir\u00e0: \u00abTu l'hai uccisa!\u00bb."}
{"id": "1683977", "revid": "1783371", "url": "https://it.wikipedia.org/wiki?curid=1683977", "title": "Province marittime", "text": "Le Province marittime (in inglese: \"Maritime provinces\", o semplicemente \"The Maritimes\"; in francese \"Provinces maritimes\"), sono una regione orientale del Canada sulla costa atlantica, composto dalle tre province del Nuovo Brunswick, Nuova Scozia ed Isola del Principe Edoardo. Si affacciano sull'Oceano Atlantico e sono comprese tra il Golfo del Maine e il Golfo di San Lorenzo. La regione si trova a nord-est del New England, a sud-est della Penisola Gasp\u00e9 in Quebec e a sud-ovest dell'isola di Terranova.\nLa provincia di Terranova e Labrador \u00e8 spesso erroneamente identificata come facente parte delle Provincie marittime, dato che si trova sulla costa atlantica. In realt\u00e0 essa, assieme alle \"Maritimes\", forma la regione del Canada atlantico. Il Golfo di San Lorenzo separa fisicamente questa provincia dalle \"Maritimes\" e possiede anche una storia molto diversa, se si pensa che il \"Dominion di Terranova\" ader\u00ec ottanta anni pi\u00f9 tardi alla confederazione del Canada rispetto alle tre province marittime. Le quattro province del Canada Atlantico, in combinazione con le due province del Canada centrale (Ontario e Quebec), sono talvolta denominate Canada orientale.\nSi \u00e8 parlato di un'unione delle tre province marittime per avere un peso maggiore. Comunque le prime discussioni su questo argomento, nel 1864 alla conferenza di Charlottetown, portarono al processo di creazione della Confederazione canadese.\nEtimologia.\nLa parola marittima \u00e8 un aggettivo che significa \"del mare\", pertanto qualsiasi terra associata al mare pu\u00f2 essere considerata uno stato marittimo o una provincia marittima. Il termine \"Maritimes\" \u00e8 storicamente associato alle province del Nuovo Brunswick, Nova Scozia e Isola del Principe Edoardo, tutte confinanti con l'oceano Atlantico. In altre province ad eccezione di Terranova e Labrador nell'oceano Atlantico e della Columbia Britannica nell'oceano Pacifico, gli insediamenti umani sono sparsi lungo il mare. La baia di Hudson trovandosi a nord e avendo un clima particolarmente rigido, la maggior parte delle popolazioni dell'Ontario, Quebec e del Manitoba risiedono nell'entroterra.\nStoria.\nIn epoca preistorica, le Province marittime si formarono dopo che i ghiacciai settentrionali si ritirarono, alla fine della glaciazione Wisconsin risalente a oltre 10.000 anni fa; gli insediamenti umani delle Prime Nazioni si svilupparono nelle Province marittime grazie ai Paleoamericani, durante il \"Primo periodo\", il quale termin\u00f2 circa 6000 anni fa."}
{"id": "1683984", "revid": "198277", "url": "https://it.wikipedia.org/wiki?curid=1683984", "title": "Andrea Camplone", "text": "Carriera.\nGiocatore.\nDopo le giovanili nel , la squadra della sua citt\u00e0, milita per ben nove stagioni nella formazione abruzzese, di cui due in Serie A per un totale di 52 presenze nella massima serie. Disputa, fra l'altro, da titolare coi biancazzurri la stagione 1987-1988, l'unica in cui il Pescara ha conquistato la permanenza in A. \nDopo aver contribuito nella stagione 1991-1992 alla promozione degli abruzzesi in Serie A, passa al , in Serie C1, dove centra due promozioni consecutive in B (la prima delle quali per\u00f2 annullata per illecito), e nella stagione 1995-1996 contribuisce con 32 presenze e 1 rete al ritorno in A degli umbri dopo quindici anni, centrando la sua terza promozione in massima serie. Passa quindi all' dove rimane per due stagioni (con una promozione in B nella prima e una retrocessione in C1 nella seconda), per poi chiudere la carriera al .\nAllenatore.\nNella stagione 2002-2003 inizia la carriera da allenatore in Promozione, nel , cui ritorna nel 2004-2005, stavolta in Eccellenza, dopo la parentesi di un anno con l'Alba Adriatica. Per l'annata 2006-2007 va al , in Serie C1. L'annata in Abruzzo \u00e8 molto turbolenta: Camplone ha il sostegno della tifoseria ma non quello della societ\u00e0, che a febbraio del 2007 lo esonera a seguito di una sconfitta interna con il ; ad aprile, con il Lanciano in zona play-out, Camplone viene richiamato in panchina, traghettando la squadra alla salvezza. A fine stagione, non viene riconfermato dal club abruzzese.\nNel 2007-2008 inizia la stagione con il , ma lascia l'incarico prima dell'inizio del campionato per via di una situazione societaria poco chiara nonch\u00e9 delle pressioni di parte della tifoseria. A ottobre viene chiamato alla guida del , sempre in C1, dimettendosi il 18 febbraio 2008 con la compagine pugliese all'ultimo posto in classifica. Nella stagione 2008-2009 \u00e8 quindi il tecnico della . Il 9 dicembre 2009 viene ingaggiato dal , sostituendo l'esonerato Leonardo Acori. L'11 aprile 2010, dopo il pareggio esterno contro il e a seguito dei risultati negativi ottenuti, viene sollevato dall'incarico. Nel 2010-2011 viene richiamato ad allenare il Lanciano, che guida fino al termine della stagione.\nIl 12 novembre 2012 viene ingaggiato dal , in sostituzione di Pierfrancesco Battistini; partendo da una posizione di met\u00e0 classifica, porta il club umbro alla qualificazione ai play-off dove viene sconfitto in semifinale dal . Dopo la mancata promozione, l'11 giugno 2013 viene sollevato dalla guida dei grifoni, salvo poi essere richiamato sulla panchina biancorossa due mesi pi\u00f9 tardi, prima dell'inizio del nuovo torneo. Stavolta Camplone guida la squadra alla vittoria del campionato, bissando quel successo gi\u00e0 ottenuto a Perugia da giocatore vent'anni prima, e riportando gli umbri in Serie B dopo nove anni; a fine stagione, arriva anche la vittoria nella Supercoppa di Prima Divisione sull'. Al termine del successivo torneo cadetto, dopo aver centrato i play-off ma non la promozione, la societ\u00e0 umbra decide di esonerarlo.\nIl 31 dicembre 2015 viene ingaggiato dal , in Serie B, in sostituzione di Davide Nicola; sotto la sua guida la squadra raggiunge il quinto posto in campionato, conquistando i play-off poi persi per 3-4 al turno preliminare, dopo i supplementari, contro il . Lascia la societ\u00e0 pugliese al termine della stagione. Il 31 ottobre 2016 subentra a Massimo Drago alla guida del , sempre tra i cadetti. Il 18 gennaio 2017, espugnando 2-1 il campo del , riesce a portare i romagnoli ai quarti di finale di Coppa Italia; in campionato chiude al tredicesimo posto. All'inizio dell'annata seguente, il 30 settembre 2017 viene esonerato dopo la sconfitta per 5-2 contro la .\nInizia la stagione 2019-2020 al , in Serie C; la permanenza con gli etnei dura tuttavia lo spazio di pochi mesi, in quanto il 21 ottobre 2019, dopo aver perso per 5-0 con la , e con la squadra rossazzurra relegata a centro classifica, viene esonerato.\nIl 19 ottobre 2020 subentra ad Alessandro Potenza sulla panchina dell', in Serie C. L'avventura sulla panchina toscana \u00e8 tuttavia di breve durata, venendo esonerato il 17 gennaio 2021 per via degli scarsi risultati.\nStatistiche.\nStatistiche da allenatore.\n\"Statistiche aggiornate al 17 gennaio 2021.\""}
{"id": "1683985", "revid": "599013", "url": "https://it.wikipedia.org/wiki?curid=1683985", "title": "Rob Andrew", "text": "Biografia.\nRob Andrew frequent\u00f2 la Barnard Castle School dove fu capitano della squadra di rugby nel 1981, l\u00ec trovando come compagno di squadra il futuro internazionale Rory Underwood.\nSi iscrisse in seguito al St John's College di Cambridge dove fece parte sia della squadra di rugby nell'annuale Varsity Match contro Oxford, sia della squadra di cricket.\nNel gennaio 1985 esord\u00ec in Nazionale in un \"test match\" contro la marcando 18 punti che gli valsero la convocazione per il successivo Cinque Nazioni.\nQuello stesso anno pass\u00f2 dal agli in cui, a parte una breve parentesi in Francia al , rimase sino al 1995 segnando 604 punti e vincendo un campionato inglese nel 1990.\nIn tale periodo Andrew fu il mediano d'apertura titolare dell', che guid\u00f2 a due Grandi Slam consecutivi nei Cinque Nazioni del e , oltre che alla finale persa contro l' nella disputata in casa.\nFu anche convocato in due \"tour\" consecutivi (1989 e 1993) dei British Lions.\nNel 1995, dopo un altro grande slam nel Cinque Nazioni, e dopo aver segnato un \"drop\" da 50 metri decisivo per eliminare l' nella Coppa del Mondo, lasci\u00f2 gli Wasps per passare, da professionista, in seconda divisione al Newcastle, dove assunse il duplice ruolo di allenatore/giocatore.\nNel giro di due anni Andrew guid\u00f2 la squadra prima alla promozione nella Premiership e, a seguire, alla conquista del campionato nel 1998.\nDisput\u00f2 il suo ultimo incontro internazionale 15 marzo 1997 contro il .\nNel settembre 1999, a 36 anni, dopo l'ennesimo infortunio a una spalla durante un allenamento, prese la decisione di ritirarsi dall'attivit\u00e0 agonistica; rimase nel club come allenatore e direttore sportivo fino al 2006.\nDa agosto 2006 fino ad aprile 2011 fu direttore dell\u2019\"Elite Club\" della Rugby Football Union e, da tale data, \u00e8 direttore di tutta l'attivit\u00e0 sportiva sempre presso la Federazione."}
{"id": "1683986", "revid": "438678", "url": "https://it.wikipedia.org/wiki?curid=1683986", "title": "Giuseppe Cianciafara", "text": ""}
{"id": "1683987", "revid": "599013", "url": "https://it.wikipedia.org/wiki?curid=1683987", "title": "Sams\u0101ra", "text": ""}
{"id": "1683989", "revid": "767487", "url": "https://it.wikipedia.org/wiki?curid=1683989", "title": "Niccol\u00f2 Cusa", "text": ""}
{"id": "1683991", "revid": "1776051", "url": "https://it.wikipedia.org/wiki?curid=1683991", "title": "Federigo De Larderel", "text": "Biografia.\nFiglio primogenito di Francesco de Larderel, dal 1870 al 1874 fu sindaco di Livorno. Tra il 1859 e il 1876 fu anche preposto della Venerabile Arciconfraternita della Misericordia di Livorno.\nI suoi funerali si tennero, a Livorno, nella chiesa di Sant'Andrea, mentre la sepoltura ebbe luogo nella cappella di famiglia, presso il cimitero di San Matteo."}
{"id": "1683993", "revid": "125204973", "url": "https://it.wikipedia.org/wiki?curid=1683993", "title": "Alessandro Di Monale", "text": ""}
{"id": "1683995", "revid": "713168", "url": "https://it.wikipedia.org/wiki?curid=1683995", "title": "Filippo Andrea V Doria Pamphili", "text": "Biografia.\nInfanzia e ascesa.\nEra figlio del principe Luigi Giovanni Andrea (1779 - 1838) e di Teresa Orsini di Gravina (1788 - 1829, fondatrice dell'ordine religioso delle Suore Ospedaliere della Misericordia, gi\u00e0 dichiarata \"Serva di Dio\"; \u00e8 attualmente in corso il processo per la sua beatificazione). Alla morte del padre divenne \"Principe di Melfi e del Sacro Romano Impero, Duca e Marchese\".\nMatrimonio e figli.\nSpos\u00f2 Maria Alathea Talbot con cui ebbe sei figli: Teresa (che spos\u00f2 il duca Emilio Massimo), Giovanni Andrea, Alfonso, Guendalina (che spos\u00f2 il conte Gian Luca Cavazzi della Somaglia) e Olimpia (che spos\u00f2 il principe Fabrizio Colonna Avella).\nVita pubblica.\nMinistro delle armi dello Stato pontificio, tra il 4 maggio e il 22 luglio del 1848, come assessore comunale di Roma per la \"polizia urbana, guardie municipali, vigili, guardia nazionale\", tra il dicembre 1870 e il marzo 1871, guid\u00f2 Roma in qualit\u00e0 di facente funzione di Sindaco.\nNel dicembre del 1870 venne nominato Senatore del Regno come appartenente alla \"categoria 21\" dello Statuto Albertino."}
{"id": "1683996", "revid": "729019", "url": "https://it.wikipedia.org/wiki?curid=1683996", "title": "Maurizio Gerbaix de Sonnaz", "text": "Biografia.\nNel 1859 durante la seconda guerra di indipendenza, con il grado di colonnello era al comando di una brigata di cavalleria leggera piemontese formata dai reggimenti \u00abNovara \u00bb e \u00abMonferrato \u00bb e si distinse nella battaglia di Montebello, in seguito alla quale fu promosso a maggior generale per merito di guerra e premiato con la medaglia d'oro al valore..\nNel 1860 fu al comando della I divisione, con cui prese parte alla campagna dell'Italia centrale e meridionale. Coordin\u00f2 le operazioni del Regio Esercito italiano contro il brigantaggio nel Mezzogiorno. Inviato nel territorio di Pontelandolfo e Casalduni, prese parte all'azione di rappresaglia detta \"Massacro di Pontelandolfo e Casalduni\" contro la popolazione dei due comuni avvenuta il 14 agosto 1861, a seguito dello sterminio per mano dei briganti dei soldati delle guarnigioni locali. Qui fu promosso luogotenente generale ed ottenne la nomina a Grande Ufficiale dell'Ordine Militare di Savoia.\nPartecip\u00f2 anche alla campagna di guerra del 1866.\nFu eletto deputato nella settima e nell'ottava legislatura.\nDal 1869 rivest\u00ec la carica di aiutante di campo di Vittorio Emanuele II di Savoia. L'anno seguente venne nominato dal Re senatore della XI legislatura del Regno d'Italia.\nFece parte della massoneria."}
{"id": "1683999", "revid": "1005847", "url": "https://it.wikipedia.org/wiki?curid=1683999", "title": "Ignazio Guiccioli", "text": "Biografia.\nStudi\u00f2 a Bologna sotto la guida di Paolo Costa.\nPrese parte ai moti del 1831 e successivamente alla Repubblica Romana. A Roma nel 1849 fu nominato Ministro delle finanze del Comitato Esecutivo della Repubblica nel 1\u00b0 Ministero.\nDopo l'Unit\u00e0 d'Italia fu eletto prima deputato nella X legislatura e poi ricopr\u00ec il ruolo di senatore del Regno d'Italia, dalla nomina avvenuta il 1\u00ba dicembre 1870 fino al decesso. Il figlio Alessandro fu sindaco di Roma e fu nominato senatore nel 1900."}
{"id": "1684001", "revid": "155634", "url": "https://it.wikipedia.org/wiki?curid=1684001", "title": "Giuseppe Lunati", "text": "Biografia.\nLaureato in giurisprudenza, quindi avvocato, esercit\u00f2 cariche della magistratura dello Stato Pontificio e fu ministro delle Finanze nei governi Orioli-Mamiani\n(4 maggio - 3 agosto 1848) e Muzzarelli-Galletti (20 novembre - 29 dicembre 1848). In questo secondo esecutivo tenne anche il ministero degli Affari esteri \"ad interim\". Successivamente fu giudice del Tribunale della Corte di cassazione della Repubblica Romana del 1849.\n\u00c8 stato Assessore per l'illuminazione e nettezza, facente funzioni di sindaco di Roma tra il 28 novembre e il 20 dicembre 1870, e dal novembre del 1870 al settembre del 1871 fu Presidente del Consiglio provinciale di Roma.\nNel dicembre del 1870 venne nominato Senatore del Regno come appartenente alla \"categoria 05\" (Ministri segretari di Stato) dello Statuto Albertino."}
{"id": "1684004", "revid": "1005847", "url": "https://it.wikipedia.org/wiki?curid=1684004", "title": "Giuseppe Angelo Manni", "text": " Fu senatore del Regno d'Italia."}
{"id": "1684015", "revid": "120038815", "url": "https://it.wikipedia.org/wiki?curid=1684015", "title": "Baldassarre Mongenet", "text": "Biografia.\nNacque a Carema il 9 luglio 1811 dal duca Fran\u00e7ois Balthazard Mongenet de Renaucourt e da Angela Ingegnati. Il padre da poco era tornato in Italia dalla Francia e aveva acquistato il 12 febbraio 1807, assieme al fratello Jean Gaspard, le ferriere di Pont-Saint-Martin da Domenico Vitale Gastaldi.\nBaldassarre Mongenet fu l'ultimo capitano delle Industrie Ferriere Mongenet create dapprima in Francia dal nonno Riccardo, \"ma\u00eetre de forges\" nell'Alta Saona, consigliere di Luigi XVI, che nel 1779 lo aveva creato duca di Renaucourt, feudo da lui acquistato in quanto ricco di una miniera di ferro.\nDurante la rivoluzione francese nel 1792 il nonno, che era stato esponente del partito realista, si era trasferito in Savoia per militare nell'esercito Piemontese presso la guarnigione Cuorgn\u00e8 col grado di luogotenente del Re di Sardegna; con lui erano venuti in Italia anche i figli Jean Gaspard e Fran\u00e7ois Balthazard, che in Francia avevano una societ\u00e0 per lo sfruttamento delle fonderie di La-Praz, e nel 1793 avevano acquistato una piccola fonderia a Canischio, dove iniziarono a produrre palle da guerra per l'esercito piemontese. Con l'invasione del Piemonte e la sua successiva annessione alla Francia, nel 1796, i Mongenet preferirono tornare nella madrepatria a Villerserxel e vendettero la fonderia.\nSolo nel 1807 Fran\u00e7ois Balthazard Mongenet de Renaucourt decise di ritornare in Italia per esercitarvi la sua industria, insignito per i suoi meriti industriali dal re Carlo Alberto dell'Ordine dei Santi Maurizio e Lazzaro. Prediligendo Baldassarre tra gli altri sedici figli, lo avvi\u00f2 subito nell'industria siderurgica mandandolo a studiare in Francia i nuovi processi di fusione a gas per poi introdurli in Piemonte nella sua fiorente industria, unica in Piemonte ad avere una filiera completa di propriet\u00e0: miniere (Traversella ed altre), torbe per il combustibile (il lago Coniglio) e fonderie (la principale a Pont-Saint-Martin). Fu il primo ad introdurre in Italia la tecnica del laminaggio del ferro nel 1843.\nOltre che all'industria siderurgica Baldassarre si dedic\u00f2 all'attivit\u00e0 bancaria e alla politica; fece parte della camera elettiva nella VII, VIII, IX e X legislatura, rappresentando nelle tre prime il collegio di Verr\u00e8s e nell'ultima quello di Ivrea. Di sentimenti liberali, fu amico di Camillo Cavour il quale, nei suoi discorsi parlamentari, lo menziona come \u00abil principale dei fabbricanti di metalli della Valle d'Aosta\u00bb. Combatt\u00e9 accanto a Cavour tutte le battaglie parlamentari per le Guerre Risorgimentali, battendosi per la unit\u00e0 d'Italia.\nNominato senatore da Vittorio Emanuele II, a causa degli impegni di lavoro nelle sue aziende (in quegli anni aveva riattivato la miniera di Cogne) partecip\u00f2 poco ai lavori parlamentari dell'XI legislatura. Sposatosi due volte ebbe cinque figli, tre dal primo matrimonio: Lydia, Luigi e Gaspare e due dal secondo con Giuseppina Ricciardi: Riccardo e Maria Camilla.\nMor\u00ec a causa di una crisi cardiaca a Pont-Saint-Martin il 22 marzo 1885 alle ore 10 del mattino; con lui mor\u00ec anche la secolare industria Mongenet in quanto nessuno dei suoi figli eredit\u00f2 la capacit\u00e0 paterna, sicch\u00e9 a soli sette anni dalla sua morte, il 31 gennaio 1892, furono chiuse le ferriere. Pont-Saint-Martin conserva ancora il ricordo della famiglia Mongenet e recentemente ha fatto erigere un monumento a ricordo del padre di Baldassarre: Fran\u00e7ois Balthazard."}
{"id": "1684016", "revid": "287204", "url": "https://it.wikipedia.org/wiki?curid=1684016", "title": "La ragazza di Maigret", "text": "La ragazza di Maigret (titolo originale francese \"F\u00e9licie est l\u00e0\", pubblicato in traduzione italiana anche col titolo F\u00e9licie) \u00e8 un romanzo poliziesco di Georges Simenon con protagonista il Commissario Maigret.\n\u00c8 il ventiquattresimo romanzo dedicato al celebre commissario.\nTrama.\nJules Lepie, alias \"Gambadilegno\", \u00e8 stato ucciso nella sua casa in campagna, con un colpo di rivoltella. Per Maigret, incaricato nelle indagini, sembra un caso davvero semplice, ma non sa che dovr\u00e0 confrontarsi, in un duello d'astuzia e di intelligenza, con un personaggio che gli dar\u00e0 pi\u00f9 filo da torcere che i grandi criminali da lui arrestati: F\u00e9licie, la cameriera-governante del vecchio Lapie, una ragazza di 24 anni insieme candida e smaliziata, testarda e illusa, ma che a Maigret in fondo \u00e8 simpatica. Alla fine capisce che lei \u00e8 innamorata di un certo Jacques P\u00e9tillon, che ha visto nei dintorni di casa il giorno del delitto, ma che vuole proteggere, pur credendolo colpevole. In realt\u00e0 lui ha solo accompagnato Albert Babeau, detto \u00abil Musicista\u00bb a recuperare una somma in grossi biglietti di banca che questi aveva nascosto a casa di Lepie, prima di essere arrestato (ora ha scontato la pena ed \u00e8 tornato a vivere a Pigalle). Jacques, che alla fine F\u00e9licie \u00e8 contenta di scoprire innocente, avrebbe dovuto solo intrattenere Lepie in giardino, ma qualcosa \u00e8 andato storto.\nEdizioni.\nIl romanzo \u00e8 stato iniziato nel 1941 al Ch\u00e2teau de Terre-Neuve di Fontenay-le-Comte e completato alla villa Les Peupliers di La Faute-sur-Mer in Francia nel maggio del 1942. \u00c8 stato pubblicato per la prima volta presso Gallimard, il 5 gennaio 1944, all'interno della raccolta \"Sign\u00e9 Picpus\" contenente anche altri due romanzi con Maigret, \"Maigret e la chiromante\" e \"Maigret e la ragazza di provincia\" e cinque novelle esotiche.\nIn Italia \u00e8 apparso per la prima volta nel 1962, tradotto da Roberto Cantini, con il titolo \"La ragazza di Maigret\" e pubblicato da Mondadori nella collana \"I romanzi di Simenon\" (n\u00b0 169). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta. Nel 2001 il romanzo \u00e8 stato pubblicato presso Adelphi con il titolo \"F\u00e9licie\", tradotto da Ida Sassi, nella collana dedicata al commissario (parte de \"gli Adelphi\", al n\u00b0 192).\nFilm e televisione.\nAlmeno quattro sono stati gli adattamenti del romanzo per la televisione:"}
{"id": "1684017", "revid": "339392", "url": "https://it.wikipedia.org/wiki?curid=1684017", "title": "F\u00e9licie", "text": ""}
{"id": "1684019", "revid": "105071260", "url": "https://it.wikipedia.org/wiki?curid=1684019", "title": "B\u0103rb\u0103te\u0219ti (V\u00e2lcea)", "text": "B\u0103rb\u0103te\u015fti \u00e8 un comune della Romania di 3.766 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 4 villaggi: B\u0103rb\u0103te\u0219ti, Bode\u0219ti, B\u00e2rze\u0219ti, Negrule\u0219ti."}
{"id": "1684020", "revid": "110157", "url": "https://it.wikipedia.org/wiki?curid=1684020", "title": "Chiesa dei Santi Quirico e Giulitta (Lugano)", "text": "La chiesa parrocchiale dei Santi Quirico e Giulitta \u00e8 un edificio religioso che si trova a Biogno, frazione di Lugano (gi\u00e0 di Breganzona).\nStoria.\nLa chiesa venne costruita nel XV secolo e consacrata il 25 novembre 1489. Nel 1608 venne edificata la sagrestia e nel 1685 la chiesa venne rialzata. Nel XVIII secolo venne costruito il portico antistante la facciata. Nel 1881 l'intera struttura venne ampliata.\nDescrizione.\nLa chiesa ha una pianta a tre navate, sovrastate da una volta a crociera.\nSulla cantoria in controfacciata, si trova l'organo a canne, costruito nel 1838 da Giuseppe Ossola su progetto di Francesco Viscontini. Lo strumento, a trasmissione integralmente meccanica, ha un'unica tastiera di 50 note con prima ottava scavezza ed una pedaliera a leggio scavezza di 17 note."}
{"id": "1684024", "revid": "120241760", "url": "https://it.wikipedia.org/wiki?curid=1684024", "title": "Maigret e la ragazza di provincia", "text": "Maigret e la ragazza di provincia (titolo originale francese \"L'inspecteur Cadavre\", pubblicato in traduzione italiana anche col titolo L'ispettore Cadavre) \u00e8 un romanzo poliziesco di Georges Simenon con protagonista il commissario Maigret.\n\u00c8 il venticinquesimo romanzo dedicato al celebre commissario. Il romanzo \u00e8 ambientato a Saint-Aubin-les-Marais, un piccolo villaggio della Vandea: in realt\u00e0 si tratta di un luogo immaginario, che Simenon ha situato in Vandea probabilmente perch\u00e9 conosceva molto bene quei luoghi avendoci vissuto per tutto il periodo della seconda guerra mondiale.\nIn questo romanzo si palesa, pi\u00f9 che in altri, la vena \"popolana\" di Maigret, la sua volont\u00e0 di schierarsi dalla parte dei pi\u00f9 deboli, dei semplici: mostra apertamente il suo disprezzo nei confronti di onorati e ricchi borghesi, che ammantano i crimini da loro commessi con pretesti, cercando di mantenere l'onore e il rispetto della societ\u00e0 a cui appartengono. Vi sono infatti riferimenti ai disordini sociali che negli anni trenta colpirono quelle zone, e anche accenni alle repressioni da parte dei grandi proprietari. La \"coscienza di classe\" di Maigret, che sempre di pi\u00f9 si identifica con quella del suo autore, ne esce quasi rafforzata.\nTrama.\nMaigret si trova ad indagare, questa volta a titolo privato, nuovamente fuori Parigi, pi\u00f9 precisamente a Saint-Aubin-les-Marais, villaggio immaginario nei pressi di Niort, in Vandea. \u00c9tienne Naud, cognato del giudice Br\u00e9jon, \u00e8 accusato dell'omicidio di Albert Retailleau. Un altro poliziotto indaga sugli stessi accadimenti: \u00e8 l'ispettore Cavre, che aveva lavorato per vent'anni con Maigret, costretto a dimettersi a causa di non meglio precisati problemi causati da sua moglie, e sarcasticamente soprannominato \"Cadavre\" dai suoi ex colleghi. Cavre ignora Maigret: i due si sfiorano, sembrano seguire le stesse piste, ma non si rivolgono la parola. In citt\u00e0 nessuno vuole aiutare il commissario a sbrogliare la matassa, ad eccezione di uno giovane, Louis Fillou, amico della vittima. Albert era stato l'amante di Genevi\u00e8ve Naud ed era andato a trovarla proprio la notte in cui \u00e8 stato ucciso, per dirle che voleva interrompere la relazione.\nEdizioni.\nIl romanzo \u00e8 stato iniziato nel 1941 al Ch\u00e2teau de Terre-Neuve di Fontenay-le-Comte e completato a Saint-Mesmin in Francia nel marzo del 1943. \u00c8 stato pubblicato per la prima sempre in Francia volta presso Gallimard, il 5 gennaio 1944, all'interno della raccolta \"Sign\u00e9 Picpus\" contenente anche altri due romanzi su Maigret, \"Maigret e la chiromante\" e \"La ragazza di Maigret\" e cinque novelle esotiche.\nIn Italia \u00e8 apparso per la prima volta nel 1960, tradotto da Roberto Cantini e pubblicato da Mondadori con il titolo \"Maigret e la ragazza di provincia\" nella collana \"I romanzi di Simenon\" (n\u00b0 147). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1990 nella nuova traduzione di Emanuela Fubini). Nel 1999 il romanzo \u00e8 stato pubblicato presso Adelphi con il titolo \"L'ispettore Cadavre\", tradotto da Fabrizio Ascari, nella collana dedicata al commissario (parte de \"gli Adelphi\", al n\u00b0 147).\nFilm e televisione.\nDue sono stati gli adattamenti del romanzo per la televisione:"}
{"id": "1684025", "revid": "767487", "url": "https://it.wikipedia.org/wiki?curid=1684025", "title": "Berisl\u0103ve\u0219ti", "text": "Berisl\u0103ve\u0219ti \u00e8 un comune della Romania di 3.000 abitanti, ubicato nel distretto di V\u00e2lcea, nella regione storica della Muntenia. \nIl comune \u00e8 formato dall'unione di 6 villaggi: Berisl\u0103ve\u0219ti, D\u00eenge\u0219ti, R\u0103d\u0103cine\u0219ti, Robaia, Sc\u0103ueni, Stoene\u0219ti.\nDi un certo interesse nel comune sono i ruderi di un \"castrum\" Romano e, soprattutto, il Monastero di Berisl\u0103ve\u0219ti, complesso costituito dalla chiesa, con annesso un alto campanile e dalle strutture abitative per i monaci, il tutto circondato da mura fortificate; il complesso venne costruito tra il 1753 ed il 1767."}
{"id": "1684028", "revid": "287204", "url": "https://it.wikipedia.org/wiki?curid=1684028", "title": "Berislavesti", "text": ""}
{"id": "1684030", "revid": "28026", "url": "https://it.wikipedia.org/wiki?curid=1684030", "title": "L'ispettore Cadavre", "text": ""}
{"id": "1684032", "revid": "71433", "url": "https://it.wikipedia.org/wiki?curid=1684032", "title": "Severance (film)", "text": ""}
{"id": "1684033", "revid": "1305772", "url": "https://it.wikipedia.org/wiki?curid=1684033", "title": "Boi\u0219oara", "text": "Boi\u0219oara \u00e8 un comune della Romania di 1.484 abitanti, ubicato nel distretto di V\u00e2lcea, nella regione storica della Muntenia. \nIl comune \u00e8 formato dall'unione di 3 villaggi: Boi\u0219oara, Bumbue\u0219ti, G\u0103usani."}
{"id": "1684034", "revid": "287204", "url": "https://it.wikipedia.org/wiki?curid=1684034", "title": "Boisoara", "text": ""}
{"id": "1684040", "revid": "1565227", "url": "https://it.wikipedia.org/wiki?curid=1684040", "title": "Senyera (bandiera)", "text": ""}
{"id": "1684041", "revid": "1728", "url": "https://it.wikipedia.org/wiki?curid=1684041", "title": "Cataldo Nitti", "text": "Biografia.\nCataldo Nitti figlio di Francesco Paolo Nitti e Raffaella Miani di Ginosa. \nComp\u00ec i suoi studi nel Seminario arcivescovile di Taranto poi nel 1828 si spost\u00f2 a Napoli dove si laure\u00f2 in giurisprudenza nel 1833. In seguito intraprese la carriera politica; nel 1848 \u00e8 membro del Comitato Nazionale di Napoli presieduto dal marchese Luigi Dragonetti e firmatario del suo programma di riforme amministrative e politiche, nonch\u00e9 consigliere distrettuale di Taranto e Intendente di Basilicata nel 1860.\nCon la nascita del Regno d'Italia assunse le cariche di governatore della provincia di Bari per due mesi nel 1861, presidente del Consiglio provinciale di Terra d'Otranto nel 1861 e consigliere nel 1867-68.\nNel 1865, la necessit\u00e0 della nazione appena unificata di nuove basi navali e di arsenali militari, incoraggi\u00f2 il senatore Nitti nel proporre Taranto come sede idonea agli scopi difensivi.\nNitti si impegn\u00f2 nel formulare un programma di sviluppo economico e sociale di Taranto, e di rilancio economico generale dell'Italia nei difficili anni post-unitari.\nPatrocin\u00f2 presso le autorit\u00e0 governative centrali l'investimento di capitali statali per l'ampliamento e l'ammodernamento del porto di Taranto con funzioni commerciali, in aumento, dopo l'apertura del canale di Suez. Nitti si batt\u00e9 per estendere la coltura di cotone di tipo intensivo nel distretto di Taranto.\nNel 1869 ottenne la nomina a senatore, ufficializzata solo nel 1871, dopo aver dimostrato di possedere i requisiti di censo richiesti per la copertura di tale carica. Alla fine degli anni sessanta fu socio onorario della Societ\u00e0 operaia tarantina, societ\u00e0 di mutuo soccorso per operai e pescatori, da lui stesso promossa.\nFu tra i firmatari dello statuto della Cassa d'industria e commercio di Taranto, il primo istituto di credito della citt\u00e0 jonica.\nMor\u00ec all'et\u00e0 di novant'anni nella sua casa in via Anfiteatro, nel Borgo nuovo di Taranto.\nOpere.\nI manoscritti (spesso accompagnati da copie a stampa) di opuscoli e discorsi, editi ed inediti, i proclami ed i manifesti relativi alla sua attivit\u00e0 pubblica, i suoi componimenti letterari e poetici, la corrispondenza epistolare con familiari, amministratori locali, esponenti del mondo politico e culturale italiano di Cataldo Nitti sono conservati nel fondo Nitti. Dal 1999 sono depositato presso la Biblioteca Civica di Taranto."}
{"id": "1684046", "revid": "28026", "url": "https://it.wikipedia.org/wiki?curid=1684046", "title": "La furia di Maigret", "text": ""}
{"id": "1684047", "revid": "1337443", "url": "https://it.wikipedia.org/wiki?curid=1684047", "title": "Costanzo Norante", "text": ""}
{"id": "1684050", "revid": "1305772", "url": "https://it.wikipedia.org/wiki?curid=1684050", "title": "Bude\u0219ti (V\u00e2lcea)", "text": "Bude\u015fti \u00e8 un comune della Romania di 5.707 abitanti, ubicato nel distretto di V\u00e2lcea, nella regione storica della Muntenia. "}
{"id": "1684055", "revid": "2730", "url": "https://it.wikipedia.org/wiki?curid=1684055", "title": "Francesco Rospigliosi Pallavicini", "text": "Biografia.\nFiglio di Giulio Cesare Rospigliosi Pallavicini e di Margherita Gioeni-Colonna, principe di Gallicano, principe del Sacro romano impero, marchese di Colonna, nipote di Giuseppe Rospigliosi per parte paterna, e di Antonio Boncompagni Ludovisi, per linea materna, spos\u00f2 Maria Carolina Boncompagni Ludovisi. Ebbe sette figli.\nDopo la presa di Roma fece parte della Giunta provvisoria di governo. Gi\u00e0 presidente della Giunta Comunale dal 14 ottobre del 1870, dal 16 aprile all'ottobre 1871 fu sindaco di Roma. Si dimise il 21 ottobre perch\u00e9 in disaccordo con la nomina dei componenti della Giunta Comunale, avvenuta 14 ottobre; come ultimo atto, deleg\u00f2 l'assessore eletto Francesco Grispigni alla firma degli atti del Sindaco. Fece parte del primo Consiglio d'Amministrazione della \"Banca Agricola Romana\", costituitasi il 26 febbraio 1871.\nLa citt\u00e0 di Roma gli ha dedicato una via nel quartiere Gianicolense."}
{"id": "1684057", "revid": "1543377", "url": "https://it.wikipedia.org/wiki?curid=1684057", "title": "Ho ancora la forza", "text": "Ho ancora la forza \u00e8 un singolo del cantante italiano Luciano Ligabue, scritto con la collaborazione al testo di Francesco Guccini e inciso dai due cantautori separatamente in tempi diversi.\nVersione del \"Premio Tenco\".\nPresentata dai due autori al Premio Tenco del 2000 ed eseguita al teatro Ariston di Sanremo, come duetto acustico con la chitarra di Juan Carlos Biondini e il bouzouki di Mauro Pagani, si aggiudica la Targa Tenco come miglior canzone.\nVersione di Francesco Guccini.\nViene inserita nell'album \"Stagioni\" del 2000.\nTracce.\nI primi due brani sono eseguiti dal solo Ligabue con la chitarra acustica.\nIl terzo \u00e8 il lato B del singolo Una vita da mediano e anche traccia bonus della sola versione in 2 Long playing dell'album Miss Mondo."}
{"id": "1684059", "revid": "767487", "url": "https://it.wikipedia.org/wiki?curid=1684059", "title": "Bujoreni (V\u00e2lcea)", "text": "Bujoreni \u00e8 un comune della Romania di 4.236 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 7 villaggi: Bogd\u0103ne\u0219ti, Bujoreni, Gura V\u0103ii, Lunca, Malu Alb, Malu V\u00e2rtop, Olteni."}
{"id": "1684061", "revid": "2056951", "url": "https://it.wikipedia.org/wiki?curid=1684061", "title": "Campo esterno", "text": "Campo esterno (in Inglese outfield) \u00e8 un termine sportivo usato nel cricket e nel baseball che si riferisce alla parte del campo di gioco pi\u00f9 lontana dal battitore.\nNel cricket e nel baseball, i giocatori disposti nel campo esterno (i cosiddetti esterni) hanno una grande area di gioco da coprire, ma hanno a disposizione pi\u00f9 tempo rispetto agli interni prima che la palla li raggiunga. \nSpesso sono impegnati in prese al volo, ma non \u00e8 raro che il loro compito sia il recupero di una palla atterrata o rotolata nella loro zona e il lancio rapido verso gli interni al fine di interrompere il progresso del corridore."}
{"id": "1684063", "revid": "18057", "url": "https://it.wikipedia.org/wiki?curid=1684063", "title": "Metodi di conservazione", "text": ""}
{"id": "1684065", "revid": "230929", "url": "https://it.wikipedia.org/wiki?curid=1684065", "title": "Fattore di merito", "text": "Il fattore di merito, fattore di qualit\u00e0 o semplicemente Q (in inglese: Quality factor) \u00e8 un parametro adimensionale di smorzamento di un'oscillazione, che riassume due parametri fondamentali dell'oscillazione:\nGeneralmente \"Q\" \u00e8 definito come:\novvero, in modo equivalente:\ndove con formula_3 viene indicata la pulsazione corrispondente alla frequenza naturale del sistema,\ned energia immagazzinata, dissipata e dissipazione di potenza sono propriet\u00e0 del sistema sotto analisi.\nIn particolare il tasso di dissipazione di energia \u00e8 legato alla costante di tempo della fase decrescente dell'oscillazione. Un \"Q\" pi\u00f9 alto indica che le oscillazioni si smorzano pi\u00f9 lentamente.\nPer esempio, un pendolo di alta qualit\u00e0, sospeso in aria, avrebbe un alto \"Q\", mentre un pendolo immerso in olio ne avrebbe uno basso.\nRisuonatori con un alto fattore di merito pilotati sinusoidalmente rispondono con grandi ampiezze (alla loro frequenza di risonanza) ma la loro banda \u00e8 stretta. Perci\u00f2, un circuito di sintonizzazione con alto Q in un ricevitore radio sarebbe pi\u00f9 difficile da regolare, ma sarebbe pi\u00f9 selettivo; farebbe un lavoro migliore nel filtrare i segnali provenienti da altre stazioni vicine nello spettro di frequenze.\nIl concetto di fattore di merito nasce in ingegneria elettronica, come una misura della \"qualit\u00e0\" desiderata in un circuito accordato o in un altro tipo di risonatore.\nUn'altra interpretazione del fattore di merito, \u00e8 data da:\nDove \"f0\" \u00e8 la frequenza di picco e \"\u0394f\" \u00e8 la larghezza di banda\nCircuiti RLC.\nIn un circuito RLC in serie il fattore di merito alla frequenza di risonanza \u00e8:\ndove formula_6, formula_7 e formula_8 sono rispettivamente resistenza, induttanza e capacit\u00e0 del circuito.\nIn un circuito RLC in parallelo il fattore di merito \u00e8 il reciproco del precedente:\nImpedenze complesse.\nPer le impedenze\nil fattore di merito \u00e8 il rapporto tra reattanza e resistenza o in maniera equivalente il valore assoluto del rapporto tra potenza reattiva e potenza attiva:\nformula_11\ne quindi:"}
{"id": "1684068", "revid": "1305772", "url": "https://it.wikipedia.org/wiki?curid=1684068", "title": "Bune\u0219ti (V\u00e2lcea)", "text": "Bune\u015fti \u00e8 un comune della Romania di 2.740 abitanti, ubicato nel distretto di V\u00e2lcea, nella regione storica dell'Oltenia. "}
{"id": "1684074", "revid": "1573940", "url": "https://it.wikipedia.org/wiki?curid=1684074", "title": "Symphodus ocellatus", "text": "Symphodus ocellatus (), conosciuto comunemente come tordo ocellato \u00e8 un pesce osseo marino appartenente alla famiglia Labridae.\nDistribuzione e habitat.\nQuesta specie \u00e8 diffusa nel Mar Mediterraneo, nel Mar Nero e nel Mare di Azov e, forse, in una ristretta zona dell'Oceano Atlantico orientale circostante lo stretto di Gibilterra. \u00c8 comunissimo nei mari italiani.\nVive su fondali rocciosi poco profondi, gli individui giovanili si possono incontrare anche nelle praterie di \"Posidonia oceanica\".\nDescrizione.\nL'aspetto \u00e8 simile a quello degli altri comuni \"Symphodus\" mediterranei; in questa specie il profilo dorsale della testa presenta una leggera concavit\u00e0 nella regione frontale. Come negli altri membri del genere i caratteri della livrea sono essenziali per la determinazione ma questa \u00e8 complicata dalla grande variabilit\u00e0 della colorazione, diversa tra i due sessi, nelle diverse stagioni e molto variabile anche da individuo a individuo. Sono evidenti due macchie, una grande e ovale con centro pi\u00f9 scuro (ocello) sull'opercolo branchiale, l'altra scura, piccola, posizionata sul peduncolo caudale, lungo la linea laterale. L'ocello \u00e8 di colore verde bordato di rosso vivo nel maschio e nero o blu scuro con bordo rosso pi\u00f9 chiaro nelle femmine. Il colore di fondo \u00e8 marrone o verdastro, verde vivo negli esemplari delle praterie. Al centro del fianco \u00e8 quasi sempre presente una fascia scura orizzontale che talvolta \u00e8 suddivisa in una serie di brevi barre verticali allineate; sopra la fascia scura si evidenzia di solito un'altra fascia chiara, spesso bianca. Durante il periodo riproduttivo il maschio assume una colorazione pi\u00f9 accesa, talvolta con colore di fondo rosato o arancio, con punti e linee blu sulla parte inferiore della testa e la gola e linee ondulate rosse o blu-verdi che formano una raggiera con centro sull'occhio. Talvolta il colore pu\u00f2 essere uniformemente giallo dorato o arancio con solo l'ocello e la macchietta sul peduncolo caudale.\nFino a circa 12 centimetri.\nBiologia.\nLa longevit\u00e0 massima \u00e8 di circa 5 anni.\nRiproduzione.\nLa stagione riproduttiva si protrae per circa 2 mesi tra maggio e giugno. In questo periodo i maschi costruiscono dei nidi composti principalmente da frammenti di alghe che vengono disposte in una piccola cavit\u00e0 rocciosa circolare del diametro di circa 15\u00a0cm. Le femmine selezionano un nido e vi depongono le uova che sono immediatamente fecondate dal maschio. Avvenuta la fecondazione, il maschio provvede alla protezione delle uova fino alla loro schiusa, che avviene in genere in 3-4 giorni.In funzione della taglia e dell'et\u00e0, i maschi di \"S. ocellatus\" possono assumere quattro tipologie di comportamento:\nI potenziali predatori possono essere individui cogenerici o altri labridi come \"Coris julis\", \"Thalassoma pavo\" e \"Labrus bergylta\".\nPer quanto riguarda la composizione algale dei nidi un recente studio condotto all'interno della AMP Capo Gallo - Isola delle Femmine ha mostrato che le specie maggiormente utilizzate sono l'alga calcarea \"Jania rubens\" assieme a \"Dictyota linearis\" e \"Lophocladia lallemandii\". Altre specie utilizzate in misura minore sono \"Corallina officinalis\", \"Halopteris filicina\", \"Cystoseira\" spp., \"Laurencia\" spp., \"Cladophora\" spp., \"Amphiroa\" spp. e \"Valonia\" spp.\nAlimentazione.\nSi nutre di crostacei, molluschi, idrozoi, briozoi e vermi.\nPesca.\nViene catturato in abbondanza con tramagli, nasse e lenze ma le carni, come gli altri labridi, non sono apprezzate se non per la zuppa di pesce.\nAcquariofilia.\nI colori sgargianti rendono questa specie particolarmente attraente per gli acquari marini mediterranei.\nConservazione.\nLa specie non \u00e8 minacciata ed \u00e8 comune in tutto l'areale."}
{"id": "1684075", "revid": "131358", "url": "https://it.wikipedia.org/wiki?curid=1684075", "title": "NK Mura", "text": ""}
{"id": "1684076", "revid": "29244", "url": "https://it.wikipedia.org/wiki?curid=1684076", "title": "Tordo ocellato", "text": ""}
{"id": "1684077", "revid": "119215693", "url": "https://it.wikipedia.org/wiki?curid=1684077", "title": "Si viene e si va", "text": " \nSi viene e si va \u00e8 un brano musicale scritto da Luciano Ligabue, estratto come quarto singolo dall'album \"Miss Mondo\" del 1999.\nIl testo.\nLigabue si domanda \"Qual \u00e9 il senso la vita?\" e l'ironica risposta sarebbe il titolo stesso del brano: prima \"si viene\" concepiti, anche letteralmente con l'atto di emettere del seme, poi \"si va\" via, al momento della dipartita. Fissati questi termini, vivere forse potrebbe essere un percorso, un \"andare\", un po' meno faticoso e un po' pi\u00f9 divertente.\nIl video musicale.\nDiretto da Riccardo Paoletti, mostra il cantautore in mezzo ad un campo mentre esegue il brano con la band, finch\u00e9 un secondo se stesso, che si trova a passare nei dintorni, interviene a cantare l'ultima parte del pezzo. Inframezzata a queste sequenze c'\u00e8 la storia di un taxista anziano che rimane bloccato nel traffico, mentre la donna che ha a bordo sta per partorire. L'uomo viene colto da infarto e la sua anima vaga in mezzo alle automobili, mentre tutti appaiono immobili (compreso il suo corpo rimasto nel taxi). L'uomo incontra un bambino, che lo prende per mano e lo riconduce alla propria vettura. L'uomo si risveglia, rianimato dai paramedici all'interno di un'ambulanza, e vede accanto a s\u00e9 la donna, che adesso ha in braccio il suo bambino appena nato.\nIl videoclip \u00e8 stato inserito nelle raccolte in DVD, \"Secondo tempo\" del 2008 e \"Videoclip Collection\" del 2012, quest'ultima distribuita solo nelle edicole."}
{"id": "1684081", "revid": "767487", "url": "https://it.wikipedia.org/wiki?curid=1684081", "title": "C\u00e2ineni", "text": "C\u00e2ineni \u00e8 un comune della Romania di 2.502 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 7 villaggi: C\u00e2ineni Mici, C\u00e2ineni Mari, Greble\u0219ti, Priloage, Robe\u0219ti, R\u00e2ul Varului.\nLa sede comunale \u00e8 ubicata nell'abitato di C\u00e2ineni Mici che, contrariamente al resto del comune, si trova sulla sponda sinistra del fiume Olt e pertanto nella Muntenia."}
{"id": "1684082", "revid": "287204", "url": "https://it.wikipedia.org/wiki?curid=1684082", "title": "Caineni", "text": ""}
{"id": "1684090", "revid": "1305772", "url": "https://it.wikipedia.org/wiki?curid=1684090", "title": "Cerni\u0219oara", "text": "Cerni\u0219oara \u00e8 un comune della Romania di 3.957 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 5 villaggi: Arm\u0103\u0219e\u0219ti, Cerni\u0219oara, Gro\u0219i, M\u0103dulari, Modoia."}
{"id": "1684092", "revid": "287204", "url": "https://it.wikipedia.org/wiki?curid=1684092", "title": "Cernisoara", "text": ""}
{"id": "1684095", "revid": "2184720", "url": "https://it.wikipedia.org/wiki?curid=1684095", "title": "L'odore del sesso", "text": " \nL'odore del sesso \u00e8 un brano musicale scritto da Luciano Ligabue, estratto come secondo singolo dall'album \"Miss Mondo\" del 1999.\n\u00c8 stato frequentemente trasmesso in radio, raggiungendo la posizione numero 1 dell'airplay.\nIl testo.\nRacconta del contrasto tra razionalit\u00e0 individuale e istinto animale, scatenato dal senso dell'olfatto, nel caso in cui si stia parlando di sesso.\nQuesto testo ha vinto il \"Premio Lunezia 2000\", consegnato al cantautore a luglio.\nIl video musicale.\nDiretto da Alessandra Pescetta, vede Ligabue cantare in una sala dove si sta tenendo una cena di alta nobilt\u00e0. A capotavola una ragazza appare annoiata e molto pi\u00f9 interessata all'esibizione del cantante, che ai discorsi dei suoi commensali. Alla fine la ragazza e il cantante si incontrano sotto il tavolo, fra l'indifferenza degli altri commensali.\nIl videoclip \u00e8 stato inserito nelle raccolte in DVD, \"Secondo tempo\" del 2008 e \"Videoclip Collection\" del 2012, quest'ultima distribuita solo in edicola."}
{"id": "1684105", "revid": "1699816", "url": "https://it.wikipedia.org/wiki?curid=1684105", "title": "Le avventure di Piggley Winks", "text": "Le avventure di Piggley Winks (\"Jakers! The Adventures of Piggley Winks\") \u00e8 una serie animata 3D statunitense-britannica-irlandese, in onda in Italia su Italia 1, Boomerang, JimJam e Cartoonito, che narra le vicende del maialino Piggley Winks e dei suoi amici, l'anatra Dany O'Mallard e il toro Ferdy (Fernando Toro), durante la loro infanzia nell'Irlanda rurale del 1950 nella fattoria Raloo e le campagne circostanti la loro cittadina Tara.\n\u00c8 lo stesso Piggley, che vive negli Stati Uniti, a raccontare le avventure vissute all'et\u00e0 di 8 anni, incantando i suoi nipotini, Meg la femmina e i gemelli maschi Seamus e Sean, che non si stancano mai di ascoltare le sue divertenti storie, da cui hanno sempre qualcosa da imparare.\nNelle prime visioni su Italia 1 la sigla italiana \u00e8 cantata da Cristina D'Avena. Quando la serie venne replicata su Boomerang, JimJam e Cartoonito venne introdotta invece la sigla originale in inglese.\nI personaggi del 1950.\nPiggley Winks.\n\u00c8 il protagonista della serie, un vivace maialino di 8 anni leader della banda di ragazzini che scorrazza dentro e fuori la cittadina di Tara. \u00c8 coraggioso, creativo e monello. \u00c8 dotato di una fervida immaginazione che lo porta a creare fantastiche avventure. Riesce spesso a convincere i suoi amici Ferdy e Dany a seguirlo in spericolate imprese.\nFernando \"Ferdy\" Toro.\n\u00c8 un toro di 8 anni ed \u00e8 il miglior amico di Piggley e Dany. \u00c8 mangione, prudente, ma curioso. Si fa spesso coinvolgere nelle avventure di Piggley. Ama cantare e inventare canzoni. Sa vedere il lato positivo di ognuno e di ogni cosa.\nDany O'Mallard.\n\u00c8 una papera di 8 anni ed \u00e8 la migliore amica di Ferdy e Piggley. \u00c8 spesso in disaccordo con i suoi amici, ma solo perch\u00e9 si sente responsabile per loro. Ha una forte personalit\u00e0 e si entusiasma per le avventure in cui \u00e8 coinvolta. Spesso \u00e8 preda del panico e diventa nervosa se, con i suoi amici, si mette nei guai. Lei \u00e8 la nipotina della Nonna O'Mallard, e la cugina della papera americana Gerdie.\nWiley.\n\u00c8 una pecora che pensa di essere una leggenda vivente. \u00c8 stata importata dall'America e, a differenza delle altre pecore, parla e sta in piedi. Ha continue manie di grandezza, ma, sebbene si consideri al di sopra del resto del gregge, non pu\u00f2 vivere senza i suoi amici.\nMolly Winks.\n\u00c8 sorellina di Piggley, una bambina vivace, dolce e graziosa. Avendo solo 5 anni, ha una visione della vita ancora estremamente semplice e si esprime in modo infantile. \u00c8 sempre pronta a cogliere l'occasione per unirsi ai giochi dei bambini pi\u00f9 grandi. Quando non ci sono altri bambini nei paraggi, si diverte da sola usando la sua fantasia.\nHector.\n\u00c8 un tasso dispettoso, e a volte bullo e prepotente. Va a scuola con Piggley, Ferdy e Dany e di solito entra in rivalit\u00e0 con il trio.\nDon Toro.\n\u00c8 il maniscalco della cittadina di Tara, nonch\u00e9 pap\u00e0 di Ferdy. \u00c8 alto e molto forte, ma ha un cuore d'oro ed \u00e8 sempre pronto ad aiutare e consigliare non solo il figlio, ma anche i suoi amici.\nPadrig Winks.\n\u00c8 il padre di Piggley.\nElly Winks.\n\u00c8 la madre di Piggley.\nMiss Nanny.\n\u00c8 una capra, commessa del negozio di Tara."}
{"id": "1684107", "revid": "729019", "url": "https://it.wikipedia.org/wiki?curid=1684107", "title": "William Halsey", "text": "Durante la seconda guerra mondiale, comand\u00f2 la terza flotta statunitense per buona parte della guerra contro il Giappone.\nInizio carriera militare.\nHalsey si diplom\u00f2 all'Accademia navale di Annapolis nel 1904, ed inizi\u00f2 il servizio sulla nave da battaglia USS Kansas (BB-21) e torpediniere. All'epoca, la US Navy (cio\u00e8 la Marina Militare degli Stati Uniti d'America) era in espansione e quindi, data la carenza di ufficiali, la carriera di Halsey prese subito la strada giusta. Durante la prima guerra mondiale comand\u00f2 il cacciatorpediniere USS \"Shaw\".\nTra le due guerre.\nNel periodo dal 1922 al 1925, Halsey fu addetto navale a Berlino e comand\u00f2 lo USS \"Dale\" duriante una crociera in Europa. Tra il 1930 e il 1932, Halsey ebbe il comando di due squadre di cacciatorpediniere, poi studi\u00f2 al Naval War College. Dopo aver frequentato un corso da pilota navale, ricevette il comando della portaerei USS \"Saratoga\" e della base aerea della marina di Pensacola. Promosso ammiraglio nel 1938, comand\u00f2 divisioni di portaerei nei successivi tre anni.\nSeconda guerra mondiale.\nAssegnato al Pacifico, Halsey era in mare sulla sua ammiraglia, la USS \"Enterprise\", durante l'attacco di Pearl Harbor. Gli era stato comandato dall'ammiraglio Kimmel il compito di portarsi all'isola di Wake per consegnare ai Marines l\u00e0 distaccati un gruppo di aerei. Fu cos\u00ec che USS \"Enterprise\" si salv\u00f2 dall'attacco giapponese del 7 dicembre 1941. Dopo averne ricevuto notizia, rimarc\u00f2 acidamente che alla fine della guerra appena iniziata, il giapponese sarebbe stato parlato solo all'inferno. L'odio di Halsey per i giapponesi sarebbe stato utilizzato pi\u00f9 volte per accrescere il morale ai marinai e agli ufficiali sotto il suo comando.\nDurante i primi sei mesi di guerra, il suo gruppo di portaerei venne impiegato in diverse operazioni contro i territori occupati dai giapponesi e anche contro lo stesso territorio giapponese, come il raid su Tokyo condotto da Doolittle. In questo periodo Halsey adott\u00f2 lo slogan \"Hit hard, hit fast, hit often\" (\"Colpisci duro, colpisci velocemente, colpisci spesso\").\nColpito da un grave attacco di psoriasi prima della battaglia delle Midway, venne sostituito al comando del suo gruppo di portaerei da Raymond Spruance. Spruance, sotto il comando di Frank Fletcher, colse la prima importante vittoria statunitense contro la Marina imperiale giapponese.\nHalsey prese il comando dell'area del Pacifico meridionale a met\u00e0 ottobre 1942, in un momento critico della campagna di Guadalcanal. Dopo che il controllo di Guadalcanal venne assicurato nel febbraio 1943, le forze di Halsey passarono il resto dell'anno in combattimenti nelle Isole Salomone a Bougainville, e a isolare la roccaforte giapponese di Rabaul catturando posizioni nelle Bismarck.\nLasciato il Pacifico meridionale nel maggio 1944, dal settembre 1944 al gennaio 1945, guid\u00f2 la Terza Flotta durante le operazioni di conquista delle Palau, Leyte e Luzon, e in altri raid contro le basi giapponesi."}
{"id": "1684108", "revid": "483325", "url": "https://it.wikipedia.org/wiki?curid=1684108", "title": "Girodirezionale", "text": "Il girodirezionale o direzionale giroscopico \u00e8 uno strumento giroscopico utilizzato per la navigazione aerea che permette, rispetto alla bussola, una lettura pi\u00f9 accurata dell'orientamento dell'asse longitudinale dell'aeromobile durante le virate o in presenza di altre accelerazioni.\n\u00c8 composto da un giroscopio a tre gradi di libert\u00e0 con asse di rotazione del rotore disposto nel piano alare. Il moto relativo del giroscopio rispetto alla cassa dello strumento che lo contiene \u00e8 trasferito mediante una coppia di ingranaggi conici ad un disco girevole posto verticalmente davanti al pilota su cui \u00e8 riportata la rosa graduata. \nIl pilota, una volta allineata la rosa graduata del direzionale con la prua magnetica indicata dalla bussola, vede la rosa muoversi dietro la linea di fede solo quando cambia effettivamente l'orientamento dell'asse longitudinale dell'aereo. Grazie all'inerzia giroscopica del direzionale infatti, le indicazioni non sono soggette agli errori di inclinazione n\u00e9 alle accelerazioni indotte dalla turbolenza e l'inerzia dell'equipaggio magnetico della bussola.\nIl direzionale \u00e8 per\u00f2 soggetto ad un progressivo scostamento nelle sue indicazioni dovuto alla precessione apparente e alla deriva giroscopica, necessitando quindi di un periodico riallineamento con la bussola magnetica. Nelle telebussole giroscopiche o girobussole, il riallineamento viene eseguito in modo continuo ed automatico grazie a sensori del campo magnetico terrestre (chiamati in inglese \"flux valve\") che comandano un meccanismo elettrico di compensazione che mantiene il giroscopio allineato con le linee del campo magnetico terrestre."}
{"id": "1684119", "revid": "125434226", "url": "https://it.wikipedia.org/wiki?curid=1684119", "title": "Santuario della Madonna della Costa (Sanremo)", "text": "Il santuario della Madonna della Costa \u00e8 un santuario mariano che si trova a Sanremo, nella Riviera dei Fiori. Le principali festivit\u00e0 si celebrano il 15 agosto (festa dell'Assunta).\nStoria.\nSituato su un poggio, a circa 100 metri sul livello del mare, dominante il quartiere storico sanremese della Pigna, la sua fondazione sembrerebbe risalire tra il XIV e il XV secolo nella localit\u00e0 di \"Castrum Sancti Romuli\". Secondo alcuni storici la nascita del santuario potrebbe essere databile al 1361 quando il castello, di propriet\u00e0 della famiglia Doria, fu ceduto alla Repubblica di Genova. Fu in quella occasione che nacque la celebre \"festivit\u00e0 delle catene\" dove i sanremesi si recano al santuario trascinando catene per festeggiare la liberazione dai Doria.\nIl primo documento citante l'edificio religioso \u00e8 risalente al 1474 dove la locale famiglia Fabiani descrive in tale luogo la presenza di una cappella, gi\u00e0 dedicata alla Madonna della Costa, facendo presupporre una devozione affermata e accrescente verso la Vergine Maria. Tra gli oggetti venerati dai sanremesi vi \u00e8 il quadro ritraente la Madonna, dove alcuni lo conducono come opera diretta di san Luca, ma studi pi\u00f9 approfonditi sull'opera la attribuiscono alla mano del pittore Barnaba da Modena (XIV secolo), mentre altri la considerano opera del pittore Nicol\u00f2 da Voltri.\nMadonna della Costa.\nLa devozione religiosa dei sanremesi verso la Madonna della Costa fu testimoniata nei secoli soprattutto dai numerosi ex voto che, un tempo, adornavano il santuario; uno storico locale del XVII secolo, il Grossi, proprio per il cospicuo numero di essi, racconta lamentandosi che molti furono dati alle fiamme o, pi\u00f9 probabilmente, distrutti da un incendio.\nLa stessa costruzione del santuario sarebbe avvenuta, cos\u00ec come racconta la storia popolare, grazie al ritrovamento miracoloso di uno scrigno che permise di reperire i fondi necessari, in parte gi\u00e0 stanziati dalla popolazione dopo l'apertura di una sottoscrizione da parte di un marinaio scampato, miracolosamente, ai pirati. L'aiuto della Madonna della Costa fu nei secoli pi\u00f9 volte invocata dai sanremesi per il flagello della siccit\u00e0 o per la liberazione della peste tra il 1656-1657. Alla Vergine \u00e8 attribuita dalla popolazione anche la protezione dal colera scoppiato nel 1835 e per devozione in memoria di ci\u00f2 ogni quindici anni, il 15 agosto, si compie la processione votiva lungo le strade della citt\u00e0.\nStruttura.\nL'attuale struttura del santuario fu realizzata nel 1630 in sostituzione della precedente chiesa. Con una pianta a croce latina, presenta una facciata in stile barocco - dove \u00e8 collocata l'edicola ritraente l'Assunta e, ai lati, le raffigurazioni marmoree dei santi Siro e Romolo - e caratterizzata dalle torrette laterali con cupoline. La cupola fu costruita tra il 1770 e il 1775. Una nuova tinteggiatura della facciata e il rivestimento in rame della cupola e delle due cupolette furono eseguite tra il 1979 e il 1981.\nAll'interno \u00e8 presente un cospicuo numero di statue in legno - alcune delle quali attribuite allo scultore Anton Maria Maragliano di Santa Margherita Ligure - raffiguranti i santi Anna e Gioacchino e san Giuseppe ai piedi del quadro della Madonna della Costa. Dello stesso autore \u00e8 il crocifisso ligneo, posto nel 1723, sopra l'altare omonimo.\nNel presbiterio sono invece presenti le raffigurazioni lignee di sant'Elisabetta, san Zaccaria, san Giovanni Battista e san Giovanni Evangelista. La decorazione dell'abside e della volta, con stucchi e affreschi, fu eseguita nel 1727 per opera di Giacomo Antonio Boni.\nTra le opere pittoriche vi \u00e8 la pala del pittore Bartolomeo Guidobono raffigurante la \"Visita di Maria a Elisabetta\" nel transetto della cappella laterale destra; a sinistra dell'ingresso il dipinto \"Visione di San Giacinto\" di Domenico Fiasella, regalato nel 1846 dalla famiglia nobile genovese Carrega; a destra dell'ingresso la \"Decollazione del Battista\" di Giulio Cesare Procaccini e sopra l'altare maggiore la \"Madonna col Bambino\" attribuito al pittore Nicol\u00f2 da Voltri."}
{"id": "1684124", "revid": "1573940", "url": "https://it.wikipedia.org/wiki?curid=1684124", "title": "Symphodus", "text": "Symphodus \u00e8 un genere di pesci appartenente alla famiglia Labridae.\nSpecie.\nA questo genere appartengono 11 specie:"}
{"id": "1684128", "revid": "1603714", "url": "https://it.wikipedia.org/wiki?curid=1684128", "title": "Chiesa di Ognissanti (Venezia, Dorsoduro)", "text": "La chiesa di Ognissanti, o chiesa degli Ognissanti, \u00e8 un edificio religioso della citt\u00e0 di Venezia, situato nel sestiere di Dorsoduro.\nStoria.\nNel 1400, sull'area attualmente occupata dalla chiesa sorgeva un monastero di monache cistercensi che si erano trasferite qui dopo l'abbandono forzato di Torcello, diventata insalubre.\nNel 1472 venne costruito un ospizio con annessa una chiesetta, rappresentata anche nella pianta di Venezia realizzata da Jacopo de' Barbari nel 1500, e che venne sostituita nel 1505 dall'edificio attuale, consacrato nel 1586.\nChiesa e monastero vennero soppressi da Napoleone nel 1807 e lasciati in abbandono fino a quando Giovan Battista Giustinian le adatt\u00f2 a ricovero per anziani. In seguito, la struttura del monastero venne utilizzata come ospedale, operante fino alla met\u00e0 degli anni novanta e la chiesa, inglobata nel recinto ospedaliero, venne parzialmente recuperata per il culto da parte dei pazienti.\nDescrizione.\nLa facciata, molto sviluppata in altezza, \u00e8 ripartita verticalmente in tre, secondo lo schema a tre navate, con portale d'ingresso a struttura lineare e finestroni ad arco. La chiesa \u00e8 affiancata sul lato sinistro dal campanile con coronamento barocco."}
{"id": "1684132", "revid": "1573940", "url": "https://it.wikipedia.org/wiki?curid=1684132", "title": "Chiesa di San Giovanni Evangelista (Venezia)", "text": "La chiesa di San Giovanni Evangelista \u00e8 un edificio religioso della citt\u00e0 di Venezia, situato nel sestiere di San Polo."}
{"id": "1684133", "revid": "287204", "url": "https://it.wikipedia.org/wiki?curid=1684133", "title": "Serie A2 1986-1987 (pallavolo maschile)", "text": "La Serie A2 maschile FIPAV 1986-87 fu la 10\u00aa edizione della manifestazione organizzata dalla FIPAV.\nRegolamento.\nLe 24 squadre partecipanti, divise con criteri geografici in due gironi, disputarono un girone unico con partite di andata e ritorno. Al termine della regular season le vincitrici di ciascun girone furono promosse in Serie A1, mentre le squadre seconde e terze classificate andarono a giocarsi la promozione contro la 9\u00aa e la 10\u00aa di A1. Le squadre none e decime classificate andarono a disputare spareggi con squadre di Serie B, mentre le ultime 3 retrocessero direttamente in B.\nAvvenimenti.\nIl campionato ebbe inizio l'11 ottobre e si concluse il 14 marzo con le promozioni dirette di Eurosiba Montichiari e Juculano Agrigento. Burro Virgilio Mantova, Cerman Santa Croce, Eudecor Salerno e Gabbiano Virgilio andarono a disputare gli spareggi contro Cremona e Fontanafredda: a occupare gli ultimi due posti disponibili in A1 furono i friulani e la Burro Virgilio Mantova. Aurora Siracusa, Chemio Udine e Jonicagrumi Reggio Calabria retrocessero dopo gli spareggi con le squadre di B.\nLe squadre partecipanti.\nLe squadre partecipanti furono 24. Per lil ripescaggio di Belluno in Serie A-1, le uniche squadre provenienti dalla Serie A1 furono Cerman Santa Croce, Di.Po. Vimercate e Interedile Chieti. Diamond Byte Cervia, Eurosiba Montichiari, Gabbiano Virgilio, CUS Roma, Juculano Agrigento, Upa Brescia e Vis Calimera erano le neopromosse dalla B. Alle rinunce di Avellino, Padova, Pescara e, in A1, di Ugento, sopperirono i ripescaggi dell'Aurora Siracusa della Coverino Pineto, della Marconi Tours Bologna e della Roffredana Sparanise."}
{"id": "1684135", "revid": "767487", "url": "https://it.wikipedia.org/wiki?curid=1684135", "title": "Pitteddhre", "text": "Le pitteddhre sono dolcetti pugliesi tradizionalmente preparati per le feste natalizie nella zona di Lecce.\nLe pitteddhre sono dolci simili a crostatine, dalla forma di piccolo vassoio dai bordi rialzati, guarnite con confettura d'uva preparata con uva locale di variet\u00e0 negroamaro addolcita con mela cotogna che localmente prende il nome di \"mostarda\", oppure mezzelune di pastafrolla, il cui ripieno pu\u00f2 essere la stessa mostarda oppure, secondo altre fonti , ricotta e miele mentre sulla superficie sono cosparse da sciroppo detto \"cottu\" che viene preparato all'epoca della vendemmia con il mosto e la mela cotogna."}
{"id": "1684140", "revid": "15756", "url": "https://it.wikipedia.org/wiki?curid=1684140", "title": "Geni associati", "text": "Si definiscono geni associati i geni che appartengono ad un \"gruppo di associazione\", ovvero che sono localizzati sullo stesso cromosoma e che non segregano indipendentemente. Infatti poich\u00e9 \u00e8 il cromosoma (e non il gene) l'unit\u00e0 che si trasmette durante la meiosi, i geni associati non sono liberi di distribuirsi in modo indipendente gli uni dagli altri e si dice che mostrano associazione o concatenazione, o linkage per usare il termine inglese (pron. o ), negli incroci genetici.\n\"Linkage\" genetico.\nSe consideriamo due coppie di cromosomi, ciascuno contenente una coppia di geni in eterozigosi, non si osserva associazione ed i geni si distribuiscono in modo indipendente durante la produzione dei gameti. Infatti quando ha luogo un elevato numero di eventi meiotici, si formano quattro tipi di gameti geneticamente differenti, in uguale proporzione e ciascuno contenente una combinazione diversa degli alleli ai due loci.\nLa situazione cambia se gli stessi geni si trovano sullo stesso cromosoma. Se non avviene alcun \"crossing-over\" tra i due geni associati si formano solo due gameti geneticamente diversi: ciascun gamete riceve gli alleli presenti su uno o sull'altro omologo che \u00e8 stato trasmesso intatto durante la segregazione. Questo caso illustra il cosiddetto linkage\" completo, che produce solo \"gameti parentali\" o non ricombinanti (i due gameti parentali si formano in proporzioni uguali). Se tra i due geni associati avviene crossing-over, ad esempio tra due cromatidi non fratelli dei quattro cromatidi presenti nella tetrade, si vengono a formare due nuove combinazioni alleliche, definite \"gameti ricombinanti\". Questo caso \u00e8 un esempio di linkage\" parziale, che produce gameti sia parentali che ricombinanti. Generalmente la frequenza con la quale il crossing-over avviene tra due geni associati \u00e8 proporzionale alla distanza che separa i rispettivi loci sul cromosoma (distanza interlocus), ci\u00f2 vuol dire che all'aumentare della distanza tra due geni, la proporzione di gameti ricombinanti aumenta e quella di gameti parentali diminuisce.\nIl rapporto di \"linkage\".\nSe esiste \"linkage\" completo tra due geni, a causa della loro stretta vicinanza, e organismi ,eterozigoti ad entrambi i loci, sono incrociati tra di loro, sar\u00e0 prodotto un unico rapporto fenotipico della F2 che prende il nome di rapporto di \"linkage\". Possiamo spiegare questo rapporto considerando un incrocio che coinvolge i geni mutanti recessivi strettamente associati \"brown\" (\"bw\", occhi bruni) e \"heavy wing vein\" (\"hv\", venature delle ali ispessite) in \"Drosophila melanogaster\". Gli alleli normali bw+ e hv+, entrambi dominanti, codificano rispettivamente per i caratteri occhi rossi e venature sottili delle ali. In questo incrocio, i moscerini con gli occhi mutati marroni e le venature delle ali normali (sottili) sono incrociati con i moscerini con occhi normali rossi e venature mutante spesse. Poich\u00e9 i geni sono localizzati su un autosoma non \u00e8 necessario distinguere tra maschi e femmine. \nNella generazione F1 ciascun moscerino riceve uno dei due cromosomi omologhi da ogni genitore; tutti i moscerini sono eterozigoti per entrambi i geni e mostreranno i tratti dominanti occhi rossi e venature sottili. A causa del \"linkage\" completo, quando gli individui della generazione F1 sono incrociati tra loro, ciascun individuo della generazione F1 forma solo gameti parentali. Dopo la fecondazione si produrr\u00e0 la generazione F2 con un rapporto fenotipico e genotipico 1:2:1. Un quarto degli individui di questa generazione mostrer\u00e0 occhi bruni e venature sottili, la met\u00e0 mostrer\u00e0 entrambi i caratteri normali ed un quarto mostrer\u00e0 occhi rossi e venature spesse. Questo rapporto \u00e8 caratteristico del \"linkage\" completo, che \u00e8 osservabile solo quando due geni sono molto vicini tra loro e la progenie \u00e8 relativamente piccola. Per fare un confronto possiamo fare un testcross o reincrocio di prova con moscerini della generazione F1. Questo incrocio produce un rapporto 1:1 di moscerini marroni, sottili e rossi, spesse. Se i geni che controllano questi caratteri fossero in \"linkage\" parziale o su autosomi diversi, il testcross avrebbe prodotto quattro, invece di due, fenotipi. Quando si considera un numero elevato di geni mutati in una determinata specie, i geni localizzati sullo stesso cromosoma mostreranno evidenze di associazione tra loro. Di conseguenza, possiamo stabilire un gruppo di \"linkage\", per ciascun cromosoma. In teoria, il numero di gruppo di \"linkage\" dovrebbe corrispondere al numero aploide di cromosomi.\nMetodo del LOD score per la stima della frequenza di ricombinazione.\nIl metodo del LOD score (\"logarithm of odds\"), sviluppato nel 1955 dal genetista matematico Newton E. Morton, \u00e8 un test statistico spesso utilizzato per analizzare i rapporti di associazione tra i geni (\"linkage\") in popolazioni animali, umane e vegetali. Il LOD score confronta: (1) la probabilit\u00e0 di riscontrare i valori osservati se i due loci sono effettivamente sullo stesso cromosoma, con una determinata frequenza di ricombinazione, e (2) la probabilit\u00e0 di ottenere gli stessi risultati se i due loci non sono associati, quindi esclusivamente per caso. L'analisi computerizzata del LOD score \u00e8 un metodo semplice per analizzare alberi genealogici complessi e determinare il \"linkage\" tra i tratti mendeliani (o tra un tratto e un \"marker\", o due \"marker\").\nUna descrizione sommaria del suo funzionamento \u00e8:\nIl LOD score \u00e8 calcolato come:\nformula_1\nNR denota il numero di prole non-ricombinante, ed R denota il numero di prole ricombinante. Il motivo per cui si utilizza 0.5 al denominatore \u00e8 che ogni allele che sia completamente unlinked (e.g. alleli su cromosomi distinti) ha il 50% di possibilit\u00e0 di ricombinare a causa dell'assortimento indipendente.\nTeta \u00e8 la frazione ricombinante, ed \u00e8 uguale a R / (NR + R)\n. I risultati vengono espressi come log 10 del rapporto delle due probabilit\u00e0 e per convenzione, un LOD score pi\u00f9 grande di 3.0 \u00e8 considerato prova di \"linkage\", infatti un LOD score di +3 indica una probabilit\u00e0 1000:1 che il \"linkage\" osservato non avvenga per caso. Mentre un LOD score pi\u00f9 basso di -2.0 \u00e8 considerato sufficiente per escludere la probabilit\u00e0 di \"linkage\". Sebbene sia assai poco probabile che un LOD score di 3 sia ottenuto a partire da un singolo albero genealogico, le propriet\u00e0 matematiche del test permettono di combinare le informazioni derivanti da pi\u00f9 alberi sommando i singoli LOD score. \u00c8 importante ricordare che la soglia tradizionale di LOD &gt; +3 \u00e8 arbitraria e che in alcuni casi, in particolare analisi di tratti genetici complessi con centinaia di \"marker\", il valore massimo dovrebbe essere aumentato."}
{"id": "1684146", "revid": "14691", "url": "https://it.wikipedia.org/wiki?curid=1684146", "title": "Piggley Winks", "text": ""}
{"id": "1684147", "revid": "287204", "url": "https://it.wikipedia.org/wiki?curid=1684147", "title": "Serie A2 1987-1988 (pallavolo maschile)", "text": "La Serie A2 maschile FIPAV 1987-88 fu l'11\u00aa edizione della manifestazione organizzata dalla FIPAV.\nRegolamento.\nLe 24 squadre partecipanti, divise con criteri geografici in due gironi, disputarono un girone unico con partite di andata e ritorno. Al termine della regular season le vincitrici di ciascun girone furono promosse in Serie A1, mentre le squadre seconde e terze classificate andarono a giocarsi la promozione contro la 9\u00aa e la 10\u00aa di A1. Le squadre classificate tra il 6\u00ba e il 9\u00ba posto andarono a disputare spareggi con squadre di Serie B, mentre le ultime 3 retrocessero direttamente in B.\nAvvenimenti.\nIl campionato ebbe inizio il 24 ottobre e si concluse il 26 marzo con le promozioni dirette di Olio Venturi Spoleto e Sisley Treviso. CUS Roma, Fontana Candida Frascati, Moka Rica Ravenna e Siap Brescia andarono a disputare gli spareggi con Agrigento e Mantova: a occupare gli ultimi due posti disponibili in A1 furono le formazioni ravennate e mantovana. Banaker Store San Giuseppe Vesuviano, Tomei Livorno e Transcoop STC Reggio Emilia retrocessero dopo gli spareggi con le squadre di B.\nLe squadre partecipanti.\nLe squadre partecipanti furono 24. Per la rinuncia di Cremona, le uniche squadre provenienti dalla Serie A1 furono Banaker Store San Giuseppe e Luxottica Belluno. Famila Citt\u00e0 di Castello, Fontana Candida Frascati, Olio Venturi Spoleto, SNT Messaggerie Catania, Tomei Livorno e Transcoop STC Reggio Emilia erano le neopromosse dalla B. Alla rinuncia di Cremona sopper\u00ec il ripescaggio della Chemio Udine, mentre la Sisley Treviso acquist\u00f2 il diritto alla partecipazione della neopromossa Vittorio Veneto."}
{"id": "1684152", "revid": "15756", "url": "https://it.wikipedia.org/wiki?curid=1684152", "title": "Editto di Restituzione", "text": "L'editto di Restituzione venne promulgato da Ferdinando II d'Asburgo il 6 marzo 1629 durante la guerra dei trent'anni per la restituzione dei beni ecclesiastici, secolarizzati dopo il 1552, che i protestanti avrebbero dovuto riconsegnare alla Chiesa di Roma.\nL'editto di Restituzione \"Radix omnium malorum\".\nAntefatti.\nL'emanazione dell'editto si colloca nel contesto del generale andamento sfavorevole della fase danese della guerra dei trent'anni per il fronte protestante. Nella campagna militare condotta dall'Unione Evangelica nel 1626, infatti, si possono distinguere due imprese diverse, che ebbero entrambe esiti sfavorevoli: l'attacco, in collaborazione col principe di Transilvania, contro gli imperiali ad est, e l'avanzata verso sud, dalla Danimarca, contro l'esercito della Lega cattolica. Il progetto orientale non ebbe altra conseguenza che la morte, in un lontano villaggio bosniaco, di Ernst von Mansfeld. Quanto ai danesi, le gravi sconfitte di Lutter e di Wolgast, furono sufficienti ad affermare la superiorit\u00e0 del Conte di Tilly e Wallenstein, ad aprire lo Schleswig-Holstein all'avanzata dei cattolici, e a togliere ai danesi ogni efficacia nella contesa.\nDi nuovo la causa protestante era caduta nell'abisso pi\u00f9 profondo, mentre il trionfo imperiale cre\u00f2 le premesse, paradossalmente, perch\u00e9 potesse essere frenato dalle conseguenze di atti e decisioni alimentati e maturati nel clima dell'andamento favorevole del conflitto per la parte cattolica. Nell'esaltazione prodotta dalla vittoria, gli Elettori cattolici concepirono un'idea abbastanza naturale ma poco saggia, perseguita con sviluppi pericolosi per gli interessi dell'imperatore. Un cospicuo patrimonio ecclesiastico, che comprendeva nella Germania settentrionale due arcivescovati e dodici vescovati, era sin dal 1552 passato dai cattolici ai protestanti. Parte di quest'imponente propriet\u00e0 era stata spesa degnamente a sostenere la Chiesa luterana; il resto, assai meno degnamente, a soddisfare le esigenze e il lusso dei principi dell'impero. Tutto questo bottino doveva ora, in virt\u00f9 dell'editto, ritornare ai suoi antichi proprietari cattolici. Tale decreto ingiuntivo turb\u00f2 fortemente gli amministratori protestanti, costretti, sotto la tirannica pressione delle truppe di Wallenstein, a cedere una propriet\u00e0 che da molti anni ormai consideravano propria.\nProdromi dell'editto, prima stesura e successiva pubblicazione.\nL'editto era costituito da un foglio di sole 4 colonne di testo, pensato e supervisionato dall'imperatore Ferdinando II e dalla sua guida spirituale: il confessore gesuita Guglielmo Lamormaini. In definitiva, esso fin\u00ec col rappresentare l'inizio della rovina per il suo creatore, tanto era severo e rigido. Venne per ci\u00f2 definito dagli storici del tempo: \"Radix omnium malorum\" (la radice di tutti i mali).\nLa prima stesura venne sollecitata durante la dieta di M\u00fchlhausen nell'autunno del 1627, convocata per discutere le conseguenze della sconfitta danese. A tale evento inizialmente non veniva dato peso, ma quasi un anno dopo si verific\u00f2 che alcuni importanti vescovi ricordarono all'imperatore, in una lettera congiunta, la promessa fatta di restituire alla Chiesa cattolica ci\u00f2 che era stato tolto dalla Pace di Augusta in poi. L'abbozzo preparato da Ferdinando e Lamormaini, fu inviato per studio e visione agli Elettori vescovi cattolici.\nQuesti premettero perch\u00e9 lo stesso fosse redatto in forma ancora pi\u00f9 dura, affinch\u00e9 contenesse un'esplicita dichiarazione di lotta al calvinismo e favorisse anche la possibilit\u00e0 di un'estensione delle sue norme alle citt\u00e0 libere dell'impero. Il documento fu stampato in grande tiratura (ne sono note ben 35 differenti versioni) e distribuito largamente in tutta la Germania. Fu realizzato in gran segreto e distribuito alle cancellerie di tutta la Germania con preghiera che ne fossero ricavate numerose copie da pubblicare tutte insieme nel marzo del 1629. Per i mesi a venire questo documento, all'apparenza banale e scritto con caratteri minuscoli, fu l'argomento principale di ogni dialogo e convenevole.\nIl circolo della Bassa Sassonia, la Vestfalia ed il W\u00fcrttemberg furono tra le regioni pi\u00f9 colpite dall'editto, in quanto questi territori ospitavano un migliaio fra monasteri, conventi e altri possedimenti gi\u00e0 secolarizzati dai locali principi. Alcune gravi discussioni nacquero per la sottile differenziazione fra luteranesimo e calvinismo, che non erano trattati formalmente alla stessa stregua. Altri abusi furono fatti non rispettando la data termine del 1552, dalla quale si intendeva valesse l'editto, cos\u00ec furono messe in discussione anche secolarizzazioni di epoca anteriore alla Pace di Augusta. Gli eserciti della Lega, ovviamente, collaborarono attivamente con i commissari imperiali impegnati nell'opera di restituzione. Pi\u00f9 complesso fu il discorso della sua applicazione nei territori dove stazionava l'armata di Wallenstein. Questi era, infatti, ancora impegnato a ridurre il pericolo danese ed occupato nell'assedio di Stralsund; va ricordato inoltre che nell'animo suo le questioni religiose erano di poca o nulla importanza, tanto che era solito suggerire all'imperatore maggiore moderazione in materia religiosa, salvo quando era in ballo la possibilit\u00e0 che trovasse soddisfazione il proprio personale tornaconto.\nDocumenti d'epoca.\nEditto di Restituzione. Vienna, 6 marzo 1629 Radix Omnium Malorum\n\"Noi Ferdinando II, imperatore romano per grazia divina, colui che accresce il regno in tutti i tempi ecc. riteniamo per primo, che siamo stati coinvolti in una inutile disputa, contraria alla pace di religione ed ai precedenti statuti imperiali tuttora validi, e che in tal maniera si \u00e8 venuta a creare nel Sacro Romano Impero l'attuale questione: se anche i conventi, i monasteri e le prelature, in quanto siti in territorio e sotto la sovranit\u00e0 di principi o di stati, siano da ritenersi inclusi nella pace di religione [di Augusta] che compete alle autorit\u00e0 dei principi o ad altre autorit\u00e0 territoriali, e se questi abbiano avuto o abbiano tuttora il potere di esercitare autorit\u00e0, di poter riformare o in altro modo usare il loro potere a scopo di bene o comunque secondo la propria volont\u00e0. Che poi questo non debba avvenire, ovvero che non spetti alle autorit\u00e0 attentare ai diritti della Chiesa, anche se esse non sottostanno al Sacro Romano Impero, di questo la pace di religione parla chiaramente al paragrafo \"contro\" (par. 4), di cui si ricorda che gli appartenenti alla confessione augustana non debbono intervenire sugli altri stati del Sacro Impero (della vecchia religione), ecclesiastici o laici, con le loro leggi e le loro classi religiose, prescindendo da se e dove questi possano essersi trasferiti; devono consentire la pratica delle tradizioni religiose e l'esercizio della fede, nonch\u00e9 rispettare l'ordinamento ed i cerimoniali, i possedimenti mobili ed immobili, le terre e le genti, le autorit\u00e0, le signorie e le leggi, i proventi, le tasse e la decima; devono lasciare che questi possano esercitare e godere (i loro diritti) in piena tranquillit\u00e0 e non devono intervenire nei confronti di questi n\u00e9 con i fatti n\u00e9 in altra maniera sfavorevole, bens\u00ec devono permettere che si possano muovere in tutti i modi secondo le disposizioni legislative, le norme, e gli ordinamenti sulla sicurezza pubblica del Sacro Impero; devono permettere che possano esercitare l'uno nei confronti dell'altro le leggi, tutto ci\u00f2 nel rispetto del principe, delle parole vere ed evitando le pene ai sensi della quiete pubblica stabilita. Certo, la dizione \"ed altri stati ecclesiastici\" non riguarda quei conventi e monasteri direttamente dipendenti o facenti parte del regno come stato e particolarmente quando sono situati nel territorio degli appartenenti alla confessione augustana; questo non lo insegnano soltanto gli atti del regno ed i prothocolla, che sono stati deliberati in materia dal Consiglio dei principi, in cui tutto ci\u00f2 che in questo paragrapko \u00e8 dedicato agli ecclesiastici ed ai loro fondatori, viene posto in un periodum ed esposto ed espresso in maniera molto diversificata in primo luogo per ci\u00f2 che riguarda gli ecclesiastici facenti parte degli stati del regno, e poi per quanto riguarda coloro che non ne facessero parte e fossero siti in altri territori, eppure il contesto stesso fa capire che i religiosi, che abbiano cambiato residenza o meno, hanno diritto a riscuotere le tasse ed i proventi del loro territorio di origine, e comunque ci\u00f2 va dedotto chiaramente anche dal paragrafo \"perch\u00e9 anche\" (par. 8), in cui la giurisdizione ecclesiastica non verrebbe applicata nei confronti degli appartenenti alla confessione di Augsburg per\u00f2 con la clausola, in base alla quale ai principi elettori ecclesiastici, ai principi ed alle classi, ai collegi, ai monasteri ed ai confratelli tali sospensioni sulle tasse, sulla moneta, sui tassi e sui decimi, sui feudi laici, ed anche altri diritti come sopra descritti (vedi il paragrafo precedente \"contro\") debbono risultare inviolabili, ribadendo lo stesso per quei religiosi che fanno parte delle classi, come anche i collegio., i monasteri e confratelli, di cui qui si tratta. Questo statuto sui beni ecclesiastici diretti ed indiretti, sulle tasse ed i tassi corrisponde al testo imperiale approvato nell'anno 1544 paragrafo \"e con\" et sequentibus, che come i testi gi\u00e0 varati in precedenza, non viene modificato espressamente mantenendo il suo significato originale. Va giudicato inoltre quanto scritto nel paragrafo \"dove per\u00f2\" (par. 7) e si aggiunge che quei conventi e monasteri che non fanno parte degli stati dell'impero ed i cui possedimenti al momento del patto di Passau o comunque fino alla firma del medesimo non fossero stati degli ecclesiastici e che invece ancora prima del patto di Passau fossero passati agli appartenenti alla confessione augustana rimangano in possesso di questi ultimi e che ci\u00f2 non venga ulteriormente contestato. Siccome quei conventi e monasteri che sono immediatamente alle dipendenze del Sacro Romano Impero vanno distinti da quelli siti in altro territorio, e pertanto di non diretta pertinenza degli stati, si dispone che per questi, e particolarmente per i beni di questi conventi e monasteri, valgano le norme vigenti prima del patto di Passau; gli stessi stati non dovrebbero ora pi\u00f9 discutere n\u00e9 impugnare le vie legali circa il destino di questi beni; se ne deduce che quei conventi e monasteri che facevano parte della pace di religione non prima ma dopo il patto di Passau, ne costituiscono l'eccezione e che agli appartenenti alla confessione augustana non si d\u00e0 nessun diritto di riformarli od inglobarli; questo non sar\u00e0 ammesso e se dovesse invece succedere, le parti potranno far valere i propri diritti. Inoltre si \u00e8 venuto a sapere, che numerosi stati contestatarie si sono permessi di comportarsi in disaccordo alla seguente lettera del paragrafo \"e dopo che etc.\" (par. 6) in cui si dice chiaramente: \"Dove un arcivescovo, vescovo prelato etc. venga rispettato\". Non soltanto alcuni non hanno ceduto i rispettivi vescovati dopo aver abbandonato la fede cattolica, altri, che non avevano tali beni, hanno cercato di appropriarsi di tali vescovati e prelature, accecati dal paragrafo presente e adducendo il pretesto, che questo non facesse parte della pace di religione, lo accolsero con vivaci proteste. Per questo noi facciamo studiare attentamente gli atti per ottenere informazioni esatte su tale paragrapho, detto genericamente anche \"del reservatum ecclesiasticum\", e per capire quale ne sia la natura e come sia da intendersi nell'ambito della pace della religione (anche se poi la lettera sulla pace della religione dovrebbe essere sufficiente); In base a ci\u00f2 decideremo sulle contestazioni presentateci, affinch\u00e9 la pace della religione sia composta e redatta con la partecipazione, la buona volont\u00e0 ed il consiglio di tutti i principi elettori e da tutti gli stati di entrambe le religioni; in seguito essa va ratif\u00eccata e giurata dagli stati presenti, riconosciuta in tutti i suoi singoli punti, clausole e articoli, perch\u00e9 venga attuata con la fedelt\u00e0 pi\u00f9 assoluta e perch\u00e9 non venga trasgredita. Noi ed i nostri predecessori ci siamo impegnati con esattezza nel nostro contratto di elezione ed incoronazione in questa pace di religione con i suoi precisi contenuti; i nostri principi elettori del Sacro Impero non ci avrebbero richiesto tale impegno senza riserva e differenza, se nel suo contesto vi fosse stato un passaggio qualsiasi, al rispetto del quale non fossimo stati obbligati. Da quanto fin qui esposto e basandoci sul contenuto della pace di religione e su altre leggi del Sacro Impero, nonch\u00e9 su atti ed attivit\u00e0 imperiali gi\u00e0 risolte, riconosciamo i tre articoli principali e dichiariamo: in primis che gli stati contestatali non hanno alcun motivo per la loro protesta n\u00e9 per la presentazione di un gravamen, perch\u00e9, su richiesta dei generali degli ordini, degli abbati e prelati e di altri stati ecclesiastici non direttamente alle dipendenze del Sacro Impero si istituisca un processo innanzi a noi o al tribunale imperiale, affinch\u00e9 questo processo venga concesso, svolto e portato ad una sentenza, in materia di confisca dei conventi, monasteri, ospedali e delle fondazioni religiose. Per\u00f2 constatiamo anche che gli stati cattolici che hanno giustamente lamentato che i loro monasteri e beni ecclesiastici, di cui erano in possesso da sempre o comunque sin dai tempi del patto di Passau, erano stati confiscati contrariamente allo spirito della pace di religione, ora contestano il sequestro delle tasse e dei proventi loro spettanti, dicendosi indignati di tale violazione della pace suddetta, che comporta la ritenzione dei beni da parte delle autorit\u00e0 contro le intenzioni ed opinioni degli ideatori della norma e contro l'evidente interpretazione stessa della pace della religione. Nel secondo articolo non riconosciamo alcun motivo di protesta da parte degli appartenenti alla confessione augustana; lamentano che loro confratelli, che sono ancora in possesso di fondazioni religiose, vescovati e prelature dipendenti dal Sacro Impero o che comunque ne rivendicano il possesso, non vogliono essere considerati vescovi o prelati da parte degli stati cattolici, n\u00e9 vogliono notare durante le sedute del Consiglio, n\u00e9 vogliono riceverne le regalia ed il feudo, visto che da parte dei cattolici in base allo spirito del reservatum eccleslasticum vien fatta presentazione di gravamina in cui si chiede che i loro vescovi e prelati usciti dalla religione cattolica, non possano mantenere i rispettivi vescovati e prelature, nonch\u00e9 ogni diritto e privilegio di cui godevano prima che fossero riconosciuti quali stati facenti parte dell'impero proprio grazie al possesso di tali vescovati e prelature, e che anche coloro che non fossero di fede cattolica, n\u00e9 qualificati in alcun modo nello Stato ecclesiastico, non possano appropriarsi di questi vescovati e prelature e continuare a farlo, credendo di annullare con ci\u00f2 tutti gli stati ecclesiastici cattolici e quelli a loro simili. Trovandosi ora la spiegazione della parte pi\u00f9 nobile ed importante dei gravamina, che comportavano problemi di sicurezza pubblica, come gi\u00e0 detto in precedenza nelle parole chiare della pace di religione, nelle costituzioni e negli atti dell'impero ed avendo studiato se vi sia motivo di contestazione legittima o meno ordiniamo alla nostra Corte d'Appello [...] di giudicare ed emettere una sentenza su questa nostra dichiarazione anche in futuro senza discuterne oltre, qualora dovesse ripresentarsi un caso analogo a quanto descritto in questa risoluzione; e siccome le spolia e turbationes come anche l'occupazione dei conventi e delle prelature contrariamente al contenuto della pace della religione in molti luoghi (sono) noti e incontestabili, e risultando anche lo ius dalle parole, della pace di religione e da altre incontestabili leggi dell'impero come gi\u00e0 menzionato sopra, in questi casi si dia assistenza alla parte oppressa, affinch\u00e9 possa ottenere quanto le spetta. Per attuare tanto la pace di religione quanto la pace civile siamo ora decisi a mandare i nostri commissarios imperiali nell'impero, perch\u00e9 essi chiedano agli illegittimi detentatoribus la restituzione degli arcivescovati e vescovati, prelature, monasteri e conventi, nonch\u00e9 dei beni ecclesiastici, degli ospedali e delle fondazioni che erano stati in possesso dei cattolici ancora prima o sin dai tempi del patto di Passau e che se li sono visti sottrarre contrariamente a quanto previsto dalle leggi; la Corte d'Appello provveda poi a trovare persone qualificate che dirigano queste fondazioni e questi conventi e faccia in modo che ognuno possa godere senza peripezie e perdite di tempo dei diritti riconosciutigli dalla pace della religione. Chiediamo allora ai presenti che ci ascoltano attentamente, di voler rispettare le leggi della pace di religione e della tranquillit\u00e0 pubblica, e di non violare questo nostro ordinamento, bens\u00ec fare in modo di attuarlo nelle rispettive terre, dove-i nostri commissari saranno a loro disposizione. Coloro che attualmente posseggono i suddetti arcivescovati, vescovati, prelature, monasteri, ospedali, praebenda, fondazioni ed altri beni ecclesiastici, seguano lo spirito di questo nostro editto imperiale, preparandosi a rinunciare e restituire questi vescovati, prelature ed altri beni ecclesiastici, e mettendo il tutto senza riserva a disposizione dei nostri commissari imperiali senza opporre resistenze; altrimenti essi andranno anche soltanto per eventuali ritardi nella restituzione, incontro alle pene previste dalla pace di religione e dalle leggi di tranquillit\u00e0 pubblica, di cui si chiede il rispetto, e perderanno a causa della loro notoria disubbidienza tutti i loro privilegi e diritti ipso facto, senza condanna n\u00e9 sentenza; in seguito ne verr\u00e0 inevitabilmente ordinata l'esecuzione. Ordiniamo inoltre, che questo nostro editto imperiale, la risoluzione e la dichiarazione vengano pubblicati e resi noti in ogni modo dai principi nelle rispettive circoscrizioni, e che si dimostri rispetto copiis che verranno mandate di tanto in tanto nelle circoscrizioni, cos\u00ec come si rispetter\u00e0 lo stesso testo originale. Tutto ci\u00f2 riteniamo essere della massima importanza. Edito nella nostra citt\u00e0 di Vienna, nel sesto giorno del mese di marzo, nell'anno milleseicentoventinove, nel decimo anno del nostro impero nell'undicesimo del regno ungherese e nel dodicesimo di quello boemo.\""}
{"id": "1684157", "revid": "287204", "url": "https://it.wikipedia.org/wiki?curid=1684157", "title": "Serie A2 1988-1989 (pallavolo maschile)", "text": "La Serie A2 maschile FIPAV 1988-89 fu la 12\u00aa edizione della manifestazione organizzata dalla FIPAV.\nRegolamento.\nLe 20 squadre partecipanti, divise con criteri geografici in due gironi, disputarono un girone unico con partite di andata e ritorno. Al termine della \"regular season\" le vincitrici di ciascun girone furono promosse in Serie A1, mentre le squadre seconde e terze classificate andarono a giocarsi la promozione contro le ultime due di A1. Sei retrocessioni furono decise da spareggi che coinvolsero le ultime cinque classificate di ogni girone.\nAvvenimenti.\nIl campionato ebbe inizio il 29 ottobre e si concluse l'11 aprile con le promozioni dirette di Alpitour Cuneo e Paifitalia Battipaglia. Ce.Di.Sa. Salerno, Famila Citt\u00e0 di Castello, Gabbiano Virgilio e Transcoop STC Reggio Emilia andarono a disputare gli spareggi con Agrigento e Mantova: a occupare gli ultimi due posti disponibili in A1 furono le due formazioni lombarde.\nLe squadre partecipanti.\nLe squadre partecipanti passarono da 24 a 20. Per il ripescaggio di Agrigento, nessuna squadra proveniva dalla Serie A1, mentre CariPrato Colzi Prato, Cosmo Nocella Palermo, Ipersidis Jesi, Paifitalia Battipaglia e Polenghi Asti erano le neopromosse dalla B. Al ritiro di Fontanafredda e alle rinunce di Milano e Torino in A-1 e di Bergamo in A2 sopperirono i ripescaggi di Alpitour Cuneo, Givid\u00ec Brugherio, Rex Pordenone e Transcoop STC Reggio Emilia."}
{"id": "1684168", "revid": "287204", "url": "https://it.wikipedia.org/wiki?curid=1684168", "title": "Serie A2 1989-1990 (pallavolo maschile)", "text": "La Serie A2 maschile FIPAV 1989-90 fu la 13\u00aa edizione della manifestazione organizzata dalla FIPAV.\nRegolamento.\nLe 16 squadre partecipanti disputarono un girone unico con partite di andata e ritorno. Le prime tre classificate al termine della \"regular season\" furono promosse in Serie A1, mentre quelle che terminarono il campionato tra il 13\u00ba e il 16\u00ba posto retrocessero in Serie B.\nAvvenimenti.\nIl campionato ebbe inizio l'8 ottobre e si concluse il 29 aprile con le promozioni di Givid\u00ec Milano, Sanyo Agrigento e Galileo Transcoop STC Reggio Emilia.\nLe squadre partecipanti.\nLe squadre partecipanti passarono da 20 a 16 e fu utilizzata la formula del girone unico. La Sanyo Agrigento era la squadra proveniente dalla Serie A1, mentre Capurso Gioia del Colle, Jokey Schio, Sauber Bologna e Tomei Livorno erano le neopromosse dalla B. Il Givid\u00ec Brugherio spost\u00f2 la sua sede a Milano assumendo la denominazione di Givid\u00ec Milano, mentre alla rinuncia di Pordenone sopper\u00ec il ripescaggio della Pallavolo Belluno."}
{"id": "1684175", "revid": "834", "url": "https://it.wikipedia.org/wiki?curid=1684175", "title": "Machado de Assis", "text": ""}
{"id": "1684178", "revid": "287204", "url": "https://it.wikipedia.org/wiki?curid=1684178", "title": "Labroidei", "text": "Labroidei \u00e8 un sottordine di pesci dell'ordine Perciformes.\nFamiglie.\nComprende le seguenti famiglie:"}
{"id": "1684183", "revid": "287204", "url": "https://it.wikipedia.org/wiki?curid=1684183", "title": "Serie A2 1990-1991 (pallavolo maschile)", "text": "La Serie A2 maschile FIPAV 1990-91 fu la 14\u00aa edizione della manifestazione organizzata dalla FIPAV.\nRegolamento.\nLe 16 squadre partecipanti disputarono un girone unico con partite di andata e ritorno. Le prime quattro classificate al termine della \"regular season\" furono promosse in Serie A1, e la 1\u00aa e la 2\u00aa furono ammesse a disputare i play-off scudetto. Le squadre che terminarono il campionato tra il 14\u00ba e il 16\u00ba posto retrocessero in Serie B.\nAvvenimenti.\nIl campionato ebbe inizio il 4 novembre e si concluse il 14 aprile con le promozioni di Olio Venturi Spoleto e Siap Brescia, ammesse ai play-off, Gabbiano Virgilio e Soliman Citt\u00e0 di Castello.\nLe squadre partecipanti.\nLe squadre partecipanti furono 16. Per la defezione di Battipaglia, Gabbiano Virgilio e Olio Venturi Spoleto erano le uniche squadre provenienti dalla Serie A1. Alle rinunce di Battipaglia e Salerno sopperirono i ripescaggi di Centro Matic Prato e Lazio Pallavolo Roma; Banca Popolare di Sassari Sant'Antioco, Moka Rica Forl\u00ec e Tortellini Voltan Mestre erano le neopromosse dalla B."}
{"id": "1684189", "revid": "14691", "url": "https://it.wikipedia.org/wiki?curid=1684189", "title": "Financial planner", "text": ""}
{"id": "1684191", "revid": "56620", "url": "https://it.wikipedia.org/wiki?curid=1684191", "title": "Zenobi Pasqui", "text": ""}
{"id": "1684192", "revid": "1793900", "url": "https://it.wikipedia.org/wiki?curid=1684192", "title": "Golfo del Maine", "text": "Il golfo del Maine \u00e8 un grande golfo dell'Oceano Atlantico sulla costa nord-orientale del Nord America.\n\u00c8 delimitato a sud-ovest da capo Cod nella punta orientale del Massachusetts, e a nord-est dall'Isola di Cape Sable, sulla punta meridionale della penisola della Nuova Scozia. Comprende le coste degli Stati americani del New Hampshire, Maine, Massachusetts, e le coste occidentali e meridionali delle province canadesi di Nuovo Brunswick e Nuova Scozia.\nLa baia del Massachusetts e la baia di Fundy sono incluse nel pi\u00f9 ampio golfo del Maine. Nel golfo del Maine si registrano tra le pi\u00f9 alte variazioni di marea del pianeta (presso la Baia di Fundy).\nGeografia.\nLa linea costiera del golfo del Maine \u00e8 prevalentemente rocciosa e offre bellissimi panorami; si tratta nel complesso di un territorio scarsamente antropizzato, se si eccettuano le aree metropolitane di Boston, Portsmouth, Portland e Saint John. Le glaciazioni hanno determinato la presenza di un suolo spoglio e sedimentato, perci\u00f2 nel golfo non si trovano le spiagge sabbiose presenti invece scendendo in direzione sud lungo la costa atlantica.\nI fondali sono irregolari e presentano alcuni punti elevati, come nel caso della secca denominata Georges Bank. La presenza di questi bassifondi protegge le acque dalla corrente del Golfo. Si pu\u00f2 quindi andare da zone profonde anche 500 metri, a punti in cui il fondale supera il livello del mare e forma delle isole. La maggior influenza della corrente del Labrador rende le acque di questo golfo pi\u00f9 fredde e ricche di elementi nutrienti rispetto alle zone pi\u00f9 meridionali.\nStoria.\nRelativamente vicino all'Europa, il golfo del Maine era utilizzato spesso come punto di sbarco per i primi coloni: i Francesi per esempio si insediarono sull'isola di Saint Croix nel 1604, mentre nel 1607 giunsero i primi coloni dall'Inghilterra.\nNegli anni sessanta e settanta del XX secolo, Canada e Stati Uniti ebbero una disputa relativamente allo sfruttamento delle risorse - in particolare quelle ittiche - del golfo. Questa disputa giunse fino alla Corte internazionale di giustizia, che nel 1984 stabil\u00ec un preciso confine marittimo, ma Canadesi e Statunitensi continuarono a disputarsi la sovranit\u00e0 relativa all'isola di Machias Seal e alle acque circostanti.\nOggi, anche per proteggere l'habitat marino del golfo, Canada e Stati Uniti collaborano nel controllo dell'area anche per evitare trivellazioni abusive alla ricerca di petrolio e gas."}
{"id": "1684194", "revid": "729019", "url": "https://it.wikipedia.org/wiki?curid=1684194", "title": "Gustavo Fara", "text": "Biografia.\nI primi anni, l'inizio della carriera militare e l'esperienza in Eritrea.\nGustavo Fara nacque a Orta San Giulio il 18 settembre 1859, figlio di Carlo Fara e Antonietta Bedone. Sin da giovane deciso ad intraprendere la carriera militare, frequent\u00f2 l'Accademia militare di Modena dalla quale usc\u00ec nel luglio del 1879 col grado di sottotenente, venendo assegnato all'8\u00ba reggimento bersaglieri col quale rimase per tutta la sua carriera. Nel 1881 venne promosso tenente per poi tornare all'accademia modenese nel 1883 con l'intento di insegnare storia e arte militare.\nRaggiunto il grado di capitano nell'aprile del 1888, Fara chiese di essere assegnato come volontario per le colonie italiane in Africa e nell'ottobre di quello stesso anno part\u00ec alla volta dell'Eritrea, dove nel gennaio dell'anno successivo venne assegnato come comandante della 3\u00aa compagnia di ascari, partecipando alla marcia su Asmara.\nCombatt\u00e9 ad Agordat nel 1890, fatto che gli valse la croce di cavaliere dell'Ordine Militare di Savoia. Nell'azione, il Fara riusc\u00ec a cogliere di sorpresa i nemici che stavano avanzando verso il mare e minacciavano di occupare la colonia Eritrea comandata dal generale Orero: il Fara invi\u00f2 due compagnie di \u00e0scari a rafforzare le file del maggiore Cortese col quale si diresse all'attacco di Dega, bloccando i nemici alla gola di Damatai, appunto presso Agordat dove avvenne lo scontro dove fu possibile inoltre recuperare il bottino razziato a Beni Amer e liberare diversi prigionieri.\nAmmalatosi di malaria nel 1891, venne costretto a rientrare in patria dove, dopo essere guarito, venne destinato al 18\u00ba reggimento bersaglieri e si spos\u00f2 il 30 agosto 1893 con Giulia Mazzoni. Promosso maggiore nel 1899, ottenne il comando del XXXIV battaglione del 10\u00ba reggimento bersaglieri, raggiungendo il grado di tenente colonnello nel 1905. Nel 1910 venne promosso infine colonnello ed ottenne il comando dell'11\u00ba reggimento bersaglieri.\nLa guerra di Libia e l'azione su Bir Tobraz.\nConsiderata l'esperienza da lui acquisita con la guerra d'Eritrea e per la distinzione acquisita sul campo di battaglia, Gustavo Fara prese parte in seguito alla guerra libica (1911-12) guidando l'11\u00ba Reggimento bersaglieri nella battaglia di Sciara Sciatt, dove guid\u00f2 la resistenza del forte di Henni impedendo che la sconfitta si tramutasse in una rotta.\nIl generale Pecori Giraldi che aveva assunto il comando dell'oasi di Ain Zara il 18 dicembre lanci\u00f2 un'operazione contro l'oasi di Bir Tobraz (14\u00a0km a sud di \u02bfAin Zara). Al generale italiano era giunta la notizia che alcuni capitrib\u00f9 di arabi che aveva giurato fedelt\u00e0 all'Italia erano stati presi prigionieri da altri arabi ostili pertanto decise di inviare una spedizione di soccorso nell'oasi di Bir Tobraz dove presumeva fossero stati portati come prigionieri. Senza informare il generale Caneva Pecori-giraldi invi\u00f2 11\u00ba Reggimento bersaglieri del colonnello Fara in missione con circa 3.000 uomini. La spedizione part\u00ec durante la notte nella speranza di attaccare il campo nemico all'alba ma le guide locali che erano state assegnate non trovarono l'obiettivo e il reparto vag\u00f2 per sette ore nel deserto finch\u00e9 non trov\u00f2 l'accampamento nemico. Gli italiani decisero allora di attaccare ma si portarono contro il versante sbagliato dell'accampamento e presto si trovarono presi tra due fuochi. A questo punto Fara decise di disimpegnare il reparto e assunta formazione a quadrato respinse gli attacchi nemici per tutto il giorno finch\u00e9 all'approssimarsi della notte gli arabi si ritirarono. La colonna italiana inizi\u00f2 la veloce ritirata verso Ain Zara abbandonando tutto il materiale inutile e anche i corpi dei caduti. Sulla strada di ritorno la colonna Fara intercett\u00f2 una brigata di soccorso che si era persa anch'essa.\nIl resoconto della spedizione attir\u00f2 dure critiche contro il generale Pecori Giraldi che aveva voluto l'azione e a seguito di una inchiesta fu sollevato dall'incarico nel febbraio 1912. Il generale reag\u00ec attribuendo le colpe a Fara. Il generale Luigi Cadorna venuto a conoscenza delle accuse mosse da Pecori Giraldi al suo sottoposto lo accus\u00f2 di incompetenza e raccomand\u00f2 la promozione a generale per il colonnello Fara che defin\u00ec \"un vero soldato\". Fara fu poi promosso a Maggior generale per meriti di guerra nel 1911. Essa appare in alcune fotografie scattate dal corrispondente di guerra francese Gaston Ch\u00e9rau, che cita anche il comportamento eroico di Gustavo Fara nelle lettere scambiate con la moglie.\nIl 31 marzo 1912 fu iniziato in Massoneria nella loggia napoletana del Grande Oriente d'Italia \"Figli di Garibaldi\", ma frequent\u00f2 la loggia appena pochi mesi.\nTerminata la guerra in Libia, il 26 marzo 1913 il Fara venne prescelto per assumere il comando della brigata \"Friuli\", abbandonando contestualmente la massoneria dimissionando dalla Loggia \"Darwin\" di Napoli, all'obbedienza del Grande Oriente d'Italia, della quale era membro.\nLa prima guerra mondiale.\nCon lo scoppio della Prima guerra mondiale, Gustavo Fara ottenne il comando della 24\u00aa divisione di stanza in Carnia e venne promosso tenente generale per poi passare al comando della 4\u00aa divisione, con la quale prese parte alla presa di Sabotino (24 ottobre 1915), ove rimase ferito. Rimessosi dalle ferite, chiese di essere rinviato al fronte al comando della 19\u00aa divisione, con la quale contribu\u00ec a controbattere all'offensiva lanciata dagli austriaci in Val Lagarina. Si distinse con la 14\u00aa divisione a Monfalcone ove si merit\u00f2 una medaglia d'argento al valor militare.\nL'abilit\u00e0 del Fara ad ogni modo emerse in maniera preponderante nelle ultime fasi della Grande Guerra: nell'agosto del 1917 costitu\u00ec la 47\u00aa divisione bersaglieri con la quale prese parte all'undicesima offensiva dell'Isonzo, riuscendo ad oltrepassare il fiume ed a raggiungere l'altopiano della Bainsizza, ottenendo il grado di commendatore dell'Ordine militare di Savoia. Nell'ottobre di quello stesso anno combatt\u00e9 sul Monte Grappa e dal 1918 ottenne il comando della 23\u00aa divisione bersaglieri, segnalandosi sul Piave e sul Paradiso, ove ottenne altre onorificenze.\nCon la fine del conflitto, nel gennaio del 1919 venne assegnato al corpo d'armata di stanza a Firenze, ma gi\u00e0 dall'anno successivo venne congedato e lasci\u00f2 la carriera militare il 20 luglio 1920.\nLa politica e la vicinanza al fascismo degli albori.\nDopo la sua messa a riposo, il generale Fara decise di ritirarsi nella sua residenza estiva di Nervi ove si avvicin\u00f2 al mondo politico. Vicino al nascente fascismo, si fece promotore del primo Fascio di Combattimento di Nervi costituito nel 1921 in occasione delle elezioni amministrative ma ader\u00ec ufficialmente al movimento il 2 maggio 1922. Nel settembre del 1922 incontr\u00f2 per la prima volta Emilio De Bono e Benito Mussolini, ricordando a quest'ultimo di essere stato il comandante dell'11\u00ba reggimento nel quale egli stesso aveva militato e di essere pronto a supportare la causa d'insurrezione del movimento fascista. Per questi motivi partecip\u00f2 alla marcia su Roma nell'ottobre del 1922 insieme alla colonna di Ulisse Igliori, e divenne luogotenente generale della Milizia Volontaria per la Sicurezza Nazionale, nonch\u00e9 ispettore generale della stessa milizia.\nAd alcuni mesi di distanza dalla marcia su Roma, la Milizia Volontaria per la Sicurezza Nazionale venne ufficialmente istituzionalizzata e regolarizzata e per questo il Fara decise come altri ex ufficiali di aderirvi, entusiasta di poter tornare \"in servizio attivo\", rimanendo in tale posizione sino al 1928 quando venne collocato a riposo ed insignito del grado di comandante di corpo d'armata. Tra il 1924 e il 1925 fu anche regio commissario all'Aquila, dopo che il sindaco liberale Vincenzo Speranza lasci\u00f2 la carica per contrasti con il nuovo regime.\nFu nominato Senatore del Regno il 22 dicembre del 1928."}
{"id": "1684196", "revid": "287204", "url": "https://it.wikipedia.org/wiki?curid=1684196", "title": "Carlo di Guisa", "text": ""}
{"id": "1684197", "revid": "287204", "url": "https://it.wikipedia.org/wiki?curid=1684197", "title": "Serie A2 1991-1992 (pallavolo maschile)", "text": "La Serie A2 maschile FIPAV 1991-92 fu la 15\u00aa edizione della manifestazione organizzata dalla FIPAV.\nRegolamento.\nLe 16 squadre partecipanti disputarono un girone unico con partite di andata e ritorno. Le prime tre classificate al termine della \"regular season\" furono promosse in Serie A1, e la 1\u00aa e la 2\u00aa furono ammesse a disputare i play-off scudetto. Le squadre che terminarono il campionato tra il 13\u00ba e il 16\u00ba posto retrocessero in Serie B.\nAvvenimenti.\nIl campionato ebbe inizio il 22 settembre e si concluse il 1\u00ba marzo con le promozioni di Centro Matic Prato e Jokey Fas Schio, ammesse ai play-off, e Lazio Pallavolo Roma.\nLe squadre partecipanti.\nLe squadre partecipanti furono 16. Fochi Bologna, Givid\u00ec Milano, Latte Giglio Reggio Emilia e Volley Team Agrigento erano le squadre provenienti dalla Serie A1, mentre Carifano Gibam Fano, Com Cavi Multimedia Sparanise e Monteco Ferrara erano le neopromosse dalla B."}
{"id": "1684198", "revid": "125482818", "url": "https://it.wikipedia.org/wiki?curid=1684198", "title": "Marcello Fondato", "text": "Biografia.\nInizi\u00f2 come sceneggiatore, collaborando con Luigi Comencini e Mario Bava. Successivamente, attorno alla fine degli anni sessanta, pass\u00f2 alla regia, dirigendo attori celebri nell'ambito del filone della commedia all'italiana: \"Certo, certissimo, anzi... probabile\" (1969), con Claudia Cardinale e Catherine Spaak; \"Nin\u00ec Tirabusci\u00f2, la donna che invent\u00f2 la mossa\" (1970), con Monica Vitti; \"Causa di divorzio\" (1972), con Senta Berger, Catherine Spaak, Enrico Montesano e Gastone Moschin; \"A mezzanotte va la ronda del piacere\" (1975), con Claudia Cardinale, Vittorio Gassman, Monica Vitti, Renato Pozzetto e Giancarlo Giannini. Il momento di maggior popolarit\u00e0 lo raggiunse probabilmente nel 1974 con il cult movie \"...altrimenti ci arrabbiamo!\", interpretato da Terence Hill e Bud Spencer.\nTrascorse gli ultimi quindici anni di vita, ormai lontano dal mondo dello spettacolo, a San Felice Circeo; qui tuttavia realizz\u00f2 un Teatro Stabile di cui fu direttore artistico, valendosi della compagnia \"I Timidi\"."}
{"id": "1684203", "revid": "62004", "url": "https://it.wikipedia.org/wiki?curid=1684203", "title": "Coppa del mondo di mountain bike 2009", "text": "La Coppa del mondo di mountain bike 2009 organizzata dall'Unione Ciclistica Internazionale (UCI) e supportata da Nissan, si disput\u00f2 su tre discipline: cross country, downhill e four-cross (8 tappe ciascuno)."}
{"id": "1684204", "revid": "1728", "url": "https://it.wikipedia.org/wiki?curid=1684204", "title": "Giuseppe Piacentini", "text": ""}
{"id": "1684205", "revid": "287204", "url": "https://it.wikipedia.org/wiki?curid=1684205", "title": "Serie A2 1992-1993 (pallavolo maschile)", "text": "La Serie A2 maschile FIPAV 1992-93 fu la 16\u00aa edizione della manifestazione organizzata dalla FIPAV.\nRegolamento.\nLe 16 squadre partecipanti disputarono un girone unico con partite di andata e ritorno. La prima classificata al termine della \"regular season\" fu promossa direttamente in Serie A1, mentre le squadre classificate al 2\u00ba e al 3\u00ba posto disputarono gli spareggi con l'11\u00aa e la 12\u00aa classificata di A1. Le squadre che terminarono il campionato tra il 13\u00ba e il 16\u00ba posto retrocessero in Serie B.\nAvvenimenti.\nIl campionato ebbe inizio il 16 ottobre e si concluse il 2 maggio con le promozioni di Fochi Bologna, Latte Giglio Reggio Emilia e Mia Cucine Virgilio.\nLe squadre partecipanti.\nLe squadre partecipanti furono 16. Ingram Citt\u00e0 di Castello, Mia Cucine Virgilio e Scaini Catania erano le squadre provenienti dalla Serie A1, mentre Gallo Gioia del Colle e Tomei Livorno erano le neopromosse dalla B. Sparanise cedette i diritti alla Com Cavi Multimedia Napoli. Alla rinuncia della neopromossa Belluno sopper\u00ec il ripescaggio della Carifano Gibam Fano."}
{"id": "1684209", "revid": "1543377", "url": "https://it.wikipedia.org/wiki?curid=1684209", "title": "Capacit\u00e0 vitale", "text": "La capacit\u00e0 vitale \u00e8 la massima quantit\u00e0 di aria mobilizzata in un atto respiratorio massimale.\nValori.\nLa capacit\u00e0 vitale media di un uomo \u00e8 di 4,5 litri di aria, potendo variare fra i 2,5 e i 5,5 l. Molti sono i fattori che determinano la variazione di essa, fra essi ne ritroviamo alcuni congeniti, come la dimensione della gabbia toracica, altri non modificabili come l'et\u00e0, altri invece influenzabili con l'esercizio fisico (il praticarlo aumenta la capacit\u00e0).\nLa capacit\u00e0 vitale viene misurata tramite la spirometria. Il paziente effettua una inspirazione massimale (ca. 2.5 L) ed in seguito espira il volume massimo possibile. Applicando alcuni valori medi si ottiene: 2.5 L (inspirazione massimale) + 0.5 L (volume corrente, ovvero il volume normalmente mobilizzato durante una respirazione a riposo) + 1.5 (espirazione massimale) = 4.5 L.\nEziologia della riduzione.\nIn una persona sana, almeno l'80% della capacit\u00e0 vitale viene espirata nel primo secondo. Se i valori sono inferiori significa che le vie aeree sono ostruite (malattia ostruttiva bronchiale, ad es. la BPCO). Vi sono anche molte altre condizioni patologiche che possono portare ad una riduzione della capacit\u00e0 vitale, fra esse: atelettasia, edema, polmonite, fibrosi, masse tumorali."}
{"id": "1684210", "revid": "57342", "url": "https://it.wikipedia.org/wiki?curid=1684210", "title": "Giuseppe Ponzi", "text": "Naturalista e geologo, fu professore di Zoologia e Anatomia comparata all'Universit\u00e0 La Sapienza e primo professore di Geologia nella stessa Universit\u00e0 dal 1864. Insegn\u00f2 anche Mineralogia, Geologia e Geognosia alla Scuola d'applicazione degli Ingegneri e fond\u00f2 nel 1873 il Gabinetto di Geologia dell'Universit\u00e0 Museo di geologia. Fu socio dell'Accademia dei Lincei dal maggio 1848 e ne divenne Presidente dal 1871 al 1874. Fu senatore del Regno d'Italia dal 1870. Nel 1875 fu nominato socio dell'Accademia Nazionale delle Scienze."}
{"id": "1684214", "revid": "287204", "url": "https://it.wikipedia.org/wiki?curid=1684214", "title": "Serie A2 1993-1994 (pallavolo maschile)", "text": "La Serie A2 maschile FIPAV 1993-94 fu la 17\u00aa edizione della manifestazione organizzata dalla FIPAV.\nRegolamento.\nLe 16 squadre partecipanti disputarono un girone unico con partite di andata e ritorno. La prima classificata al termine della \"regular season\" fu promossa direttamente in Serie A1, mentre le squadre classificate al 2\u00ba e al 3\u00ba posto disputarono gli spareggi con l'11\u00aa e la 12\u00aa classificata di A1. Le squadre che terminarono il campionato tra il 13\u00ba e il 16\u00ba posto retrocessero in Serie B.\nAvvenimenti.\nIl campionato ebbe inizio il 16 ottobre e si concluse il 20 marzo con la vittoria della Banca di Sassari F.O.S. Sant'Antioco; Piazza Grande Gioia del Colle e Lube Carima Macerata disputarono gli spareggi con la Latte Giglio Reggio Emilia e la Sidis Baker Falconara, poi vinti dalla formazione pugliese.\nLe squadre partecipanti.\nLe squadre partecipanti furono 16. Bipop Brescia, Lazio Roma e Olio Venturi Spoleto erano le squadre provenienti dalla Serie A1, mentre , Givid\u00ec Brugherio, Lube Carima Macerata e TNT Traco Catania erano le neopromosse dalla B. Alla rinuncia di Mestre sopper\u00ec il ripescaggio della Ingram Citt\u00e0 di Castello."}
{"id": "1684219", "revid": "1543377", "url": "https://it.wikipedia.org/wiki?curid=1684219", "title": "Springtime for the World", "text": "Springtime for the World \u00e8 il quinto album di studio (l'ultimo prima del lungo scioglimento 1990-2006) del gruppo britannico pop rock / new wave / dance The Blow Monkeys, pubblicato nel 1990, su etichetta RCA/Ariola/BMG.\nLa svolta dance.\nIl lavoro rappresenta la definitiva trasformazione della band in un gruppo musicale dance, direzione gi\u00e0 intrapresa con il loro pi\u00f9 grande successo in assoluto, \"It Doesn't Have to Be This Way\" (Numero 5 in Gran Bretagna), e il relativo terzo album da cui il singolo fu estratto, \"She Was Only a Grocer's Daughter\", il quale, raggiungendo il Numero 20 nel mese di aprile del 1987, divenne il loro unico long playing di studio ad entrare nella hit parade britannica dei 33 giri. Il successivo quarto LP dei Blow Monkeys, \"Whoops! There Goes the Neighbourhood\", uscito nel 1988, ancora pervaso da un forte sapore politico, mise in risalto i ritmi dance recentemente abbracciati dalla band, culminando nel remix del 1989 della traccia di apertura del disco, \"This Is Your Life\", che sal\u00ec fino al Numero 32 nella nuova versione, mentre il singolo originale non era andato oltre un deludente Numero 70. Questo episodio mise in primo piano i membri del quartetto come innovatori del genere dance, non pi\u00f9 solo portavoce di temi politici scottanti, ma anche attenti al potenziale nascosto nella sperimentazione dance/pop, in un'epoca in cui l'intera scena dance doveva anc\u00f2ra prendere piede.\nIl disco.\nTutto questo convinse definitivamente il gruppo a tentare un radicale mutamento di genere, che porter\u00e0 alla composizione dei dieci pezzi dance contenuti nella loro ultima fatica - come accennato, dopo quasi dieci anni trascorsi insieme, i Blow Monkeys si scioglieranno infatti poco dopo l'uscita del quinto album, alla fine del 1990. Quanto a quest'ultimo, vide quella coraggiosa sperimentazione giungere alla piena maturit\u00e0 (e, abbastanza prevedibilmente, al flop commerciale). Dopo tutto, trattandosi del lavoro conclusivo della band, almeno finora (il gruppo si \u00e8 riformato alla fine del 2007, con l'obiettivo di dare alla luce un nuovo album di inediti, ma finora \u00e8 uscita solo una doppia raccolta di vecchi successi e brani importanti), il loro percorso musicale doveva in qualche modo arrivare a un esito di qualche tipo: non a caso, l'essenziale libretto rosso interno che accompagnava il disco, invece di contenere, come tutti gli altri LP, i testi, metteva in risalto la frase \"will explode in the midday sun\" (\u00abesploder\u00e0 nel sole di mezzogiorno\u00bb), tratta da una delle tracce meglio riuscite dell'album (il duetto con l'arabo Cheb Khaled), ma qui riferita, anche e soprattutto, al titolo stesso del lavoro, \"springtime for the world\" (\u00abprimavera per il mondo\u00bb), e idealmente connessa a quest'ultimo, com'\u00e8 chiaro dall'iniziale minuscola della citazione. Cos\u00ec, mentre la loro etichetta, la \"major\" RCA (di l\u00ec a poco diventata BMG), pubblicava la raccolta \"Choices - The Singles Collection\" (conquistando il disco d'oro appena uscita e raggiungendo il Numero 5, diventer\u00e0, nell'agosto del 1989, il loro pi\u00f9 grande successo commerciale a 33 giri), i Blow Monkeys stavano, nel frattempo, lavorando a quello che sarebbe stato un album eclettico e inusuale, e che, pur confondendo sia la casa discografica che i critici, \u00e8 diventato, in retrospettiva, un disco lodato per la sua innovativit\u00e0 ante litteram, forse un po' troppo avanti coi tempo (ed \u00e8 probabilmente per questo che fu un insuccesso dal punto di vista delle vendite).\nI singoli e l'EP.\nIl primo singolo estratto \u00e8 stata la title-track, \"Springtime for the World\", l'unica eccezione del lavoro, con un orientamento pi\u00f9 tradizionalmente pop rock e new wave, ottenuto grazie alla sovrapposizione di svariate tracce della chitarra acustica di Dr. Robert, che aveva caratterizzato i primi lavori della band, soprattutto il primo e il secondo album, \"Limping for a Generation\" e \"Animal Magic\", rispettivamente.\nCome secondo singolo, la scelta \u00e8 caduta su \"La Passionara\", dalle tipiche sonorit\u00e0 baleari, che usc\u00ec su formato 45 giri in una nuova versione remix, con la traccia vocale ampliata, mentre la versione dell'album, meno incisiva anche se ben costruita, era quasi completamente strumentale, tranne l'introduzione ed altre porzioni di voce sparse qua e l\u00e0 per la canzone, e suonava come una specie di abbozzo temporaneo della struttura che avrebbe poi avuto la versione definitiva.\n\"La Passionara\" venne in realt\u00e0 pubblicata come un cosiddetto \u00absingolo doppio lato A\u00bb, contenente anche uno dei brani pi\u00f9 riusciti del disco, \"If You Love Somebody\". Questo pezzo, il remix vocale de \"La Passionara\" e la title-track dell'album uscirono anche, congiuntamente, su un maxi singolo/EP, che prese lo stesso titolo del 33 giri e del primo estratto, \"Springtime for the World\", con quattro tracce, la quarta rappresentata dalla versione dub di \"If You Love Somebody\", realizzata dalla coppia Musto &amp; Bones.\nIl flop commerciale e il duetto con Cheb Khaled.\nN\u00e9 il singolo, n\u00e9 l'album o l'EP raggiunsero il successo commerciale. Soltanto il primo 45, \"Springtime for the World\", entr\u00f2 in classifica, raggiungendo il Numero 69 nel Regno Unito, nel maggio del 1990, nonostante il lavoro contenesse molte altre canzoni di rilievo, prima su tutte \"Be Not Afraid\", un duetto con il popolare cantante algerino Cheb Khaled. La traccia, interamente cantata in lingua araba, con Dr. Robert limitatosi a partecipare al pezzo con dei semplici cori e melodie e armonie vocali di sottofondo, senza cantare alcuna parola di senso compiuto, fece conoscere la band in luoghi generalmente refrattari al pop occidentale, come il Pakistan e il Nord Africa. Il libretto, come accennato, il primo e unico del gruppo a non contenere i testi completi di tutte le canzoni (oltre, naturalmente, ai greatest hits e alle compilation in generale), riproduce soltanto il testo del brano in arabo cantato con Khaled, a cui viene accostata una suggestiva traduzione poetica a fronte in inglese.\nLe bonus tracks.\nDalle sessions dell'album, escono due inedite che verranno utilizzate come bonus tracks, distribuite nelle varie edizioni: \"The Other Side of You\", B-side del singolo \"La Passionara\", inserita soltanto sul CD, e \"Checking Out\", che compare invece sia sul CD che sull'MC, un remix, a cui si \u00e8 gi\u00e0 accennato, di una canzone del 1987, originariamente contenuta su \"She Was Only a Grocer's Daughter\", qui espansa e riarrangiata, sia per quanto riguarda la musica che le parole, diventando cos\u00ec un altro brano orientato verso la dance sperimentale e confermando la scelta azzeccata dei Blow Monkeys di volgersi a questo genere, nella \"primavera\" della loro carriera, che, ancora per lo pi\u00f9 inesplorata, all'epoca, stava per \"esplodere nel sole di mezzogiorno\" (per utilizzare i versi di \"Be Not Afraid\").\nTracce.\nAlbum.\nParole e musica di Dr. Robert, tranne numero 5 di Dr. Robert Howard/Cheb Khaled e numero 12 di Howard/Kiley/Anker/Kenry.\nEP.\nLe tre canzoni di cui sopra sono state pubblicate anche su un EP di quattro tracce cosiddetto \u00abdouble A-Side\u00bb (\"doppio lato A\"), dal titolo collettivo di \"Springtime for the World\", contenente due versioni alternative di \"If You Love Somebody\".\nDettagli pubblicazione.\nSpringtime for the World (album)\nSpringtime for the World (EP)"}
{"id": "1684222", "revid": "124123", "url": "https://it.wikipedia.org/wiki?curid=1684222", "title": "Antonio Semino", "text": "Vita.\nFiglio di un militare di carriera, venne educato alle arti e alla pittura sin da piccolo.\nAllievo di Ludovico Brea, ader\u00ec prima allo stile lombardo, poi a quello fiammingo, infine a quello genovese, rinnovato dall'operato di Perin del Vaga. Nel 1527 ha l'onorevole incarico di decorare il coro della Cattedrale di San Lorenzo. Dipinge nel 1532, con la collaborazione di \"Teramo Piaggio\", Il Martirio di Sant'Andrea per la chiesa dedicata proprio a quel santo. Sono evidentemente del Semino le figure del Martire e le due sedute ritorte in primo piano; ma la folla di fondo al crocefisso \u00e8 anonima e inerte, e sfugge ad ogni intento compositivo. Antonio Semino lascia una delle sue opere migliori nel Presepe della Chiesa di San Domenico a Savona (ora di San Giovanni Battista)(1532-1535):sulla traccia di \"Pietro Francesco Sacchi\" le figure risultano semplici e composte, ma pi\u00f9 massicce e tornite; il paesaggio \u00e8 in stile fiammingo, con ricchi colori caldi e bruniti, che \u00e8 sintomo di una pittura ormai diversamente intesa. Compone nel 1535 la Deposizione per la chiesa di San Domenico a Genova (ora all'Accademia Ligustica di Belle Arti). In stile genovese vi \u00e8 la \"Piet\u00e0\" (1547-49).\nDi una certa importanza anche le tavole per la chiesa di San Domenico e Santa Maria di Consolazione, la Nativit\u00e0 di Nostro Signore nel 1535, il Lazzaro e il Battesimo nel Giordano.\nEbbe due figli, Ottavio e Andrea, avviati, entrambi, dal padre, alla pittura."}
{"id": "1684223", "revid": "183694", "url": "https://it.wikipedia.org/wiki?curid=1684223", "title": "Paolo Mantegazza (rettore)", "text": "Docente di Farmacologia a Napoli, professore straordinario a Siena e a Pavia, preside della Facolt\u00e0 di Medicina dal 1974 al 1984 e poi rettore dell'Universit\u00e0 degli Studi di Milano dal 1984 al 2001.\nDurante il suo mandato furono approvati il nuovo statuto dell'ateneo e i principali regolamenti da esso previsti, dando attuazione all'autonomia dell'ateneo.\nBiografia.\nPartigiano durante la Seconda guerra mondiale, fece parte della 121\u00aa Brigata Garibaldi \"Walter Marcobi\".\nI suoi studi in campo medico furono indirizzati soprattutto alla farmacologia. Svilupp\u00f2 l'uso chirurgico dei derivati dei curari sintetici, che modific\u00f2 radicalmente l'utilizzo e i disciplinari delle pratiche anestesiologiche, rendendo possibile lo sviluppo di nuove tecniche chirurgiche.\nEbbe un intenso rapporto con gli ambienti della DC, del cattolicesimo milanese, di Comunione e Liberazione e della cultura e medicina cinese. Si occup\u00f2 di storia delle universit\u00e0 italiane e di rapporti coll'industria.\nDopo aver completato il suo mandato ha ricevuto il titolo onorifico di rettore emerito, unico nella storia dell'ateneo, e il suo prorettore vicario, Enrico Decleva, gli \u00e8 succeduto nella carica di rettore dal 2001."}
{"id": "1684224", "revid": "287204", "url": "https://it.wikipedia.org/wiki?curid=1684224", "title": "Serie A2 1994-1995 (pallavolo maschile)", "text": "La Serie A2 maschile FIPAV 1994-95 fu la 18\u00aa edizione della manifestazione organizzata dalla FIPAV.\nRegolamento.\nLe 16 squadre partecipanti disputarono un girone unico con partite di andata e ritorno. Le prime due classificate al termine della \"regular season\" furono promosse direttamente in Serie A1, mentre le squadre classificate dal 13\u00ba al 16\u00ba posto retrocessero in Serie B.\nAvvenimenti.\nIl campionato ebbe inizio il 16 ottobre e si concluse il 7 maggio con la vittoria della Com Cavi Multimedia Napoli e della Les Copains Jeans Ferrara.\nLe squadre partecipanti.\nLe squadre partecipanti furono 16. Con la rinuncia di Prato, Reggio Emilia e Virgilio, solo una squadra delle quattro provenienti dalla Serie A1 si iscrisse, ovvero la Sira Cucine Falconara, mentre Lamas Castellana Grotte e Walker Pen Asti erano le neopromosse dalla B. Alle rinunce di Prato, Reggio Emilia e Virgilio sopperirono i ripescaggi della LeccePen Torino, della Moka Rica Forl\u00ec e della Pallavolo Mantova."}
{"id": "1684228", "revid": "56620", "url": "https://it.wikipedia.org/wiki?curid=1684228", "title": "Carlo Possenti", "text": "Nel 1860 partecip\u00f2 ai progetti per la bonifica della Val di Chiana.\nFu senatore del Regno d'Italia nella XI legislatura, eletto nel Collegio elettorale di Soresina (Regno di Sardegna), dal 1870 fino alla morte nel 1872."}
{"id": "1684229", "revid": "984922", "url": "https://it.wikipedia.org/wiki?curid=1684229", "title": "Beroide", "text": "Beroide \u00e8 una frazione del comune di Spoleto, in provincia di Perugia, situata in pianura a 223 .\nSecondo i dati del censimento Istat del 2001, gli abitanti sono 267.\nIl castello \u00e8 circondato dalle mura e conserva le sue due porte. Spicca il campanile della chiesa parrocchiale di San Michele.\nInteramente restaurata con i fondi del terremoto del settembre 1997, conserva tracce di affreschi medioevali alla base della torre campanaria.\n\u00c8 ricordato nelle cronache locali per l'opposizione che capitan\u00f2 contro Spoleto, insieme ai castelli del piano, nel 1440, e che costrinse il cardinale Vitelleschi ad ordinarne l'abbattimento delle mura.\nDa ricordare anche la chiesa di S. Antonio Abate, che presenta nell'abside un ciclo di affreschi cinquecenteschi sulla vita del santo con didascalie in volgare.\nRestaurata nel tetto a spese dei proprietari dei terreni circostanti, la piccola e preziosa chiesetta tuttavia rivela gravi crepe che ne minano l'integrit\u00e0.\nNel mese di agosto vi si svolge la \"Sagra dell'Anguilla e del Gambero di Fiume \"il cui sito web \u00e8 il seguente\": www.beroide.it\""}
{"id": "1684232", "revid": "287204", "url": "https://it.wikipedia.org/wiki?curid=1684232", "title": "Serie A2 1995-1996 (pallavolo maschile)", "text": "La Serie A2 maschile FIPAV 1995-96 fu la 19\u00aa edizione della manifestazione organizzata dalla FIPAV.\nRegolamento.\nLe 16 squadre partecipanti disputarono un girone unico con partite di andata e ritorno. Le prime due classificate al termine della \"regular season\" furono promosse direttamente in Serie A1, mentre le squadre classificate dal 13\u00ba al 16\u00ba posto retrocessero in Serie B.\nAvvenimenti.\nIl campionato ebbe inizio il 29 settembre e si concluse il 27 aprile con la vittoria della Colmark Brescia e della TNT Traco Catania.\nLe squadre partecipanti.\nLe squadre partecipanti furono 16. Con il ripescaggio di Padova, conseguente alla rinuncia di Milano, la sola Banca di Sassari F.O.S. Sant'Antioco era la squadra proveniente dalla Serie A1, mentre Codyeco Santa Croce, Samgas Crema, SICC Rovigo e Venta Club Matera erano le neopromosse dalla B. La Conad Ferrara, dopo la rinuncia alla Serie A1, si reiscrisse in A2 al posto della ripescata Macerata; la rinuncia di Milano port\u00f2 al ripescaggio della Carifano Fano."}
{"id": "1684236", "revid": "183694", "url": "https://it.wikipedia.org/wiki?curid=1684236", "title": "Guglielmo Lamormaini", "text": "Gesuita, fu confessore dell'Imperatore Ferdinando II.\nBiografia.\nLamormaini studi\u00f2 a Treviri e prosegu\u00ec a Praga, dove ricevette il grado del suo dottorato, e nel 1590 entr\u00f2 nella Compagnia di Ges\u00f9. Si rec\u00f2 quindi all'Universit\u00e0 di Graz come professore di filosofia nel 1600, divenne professore di teologia nel 1606 e nel 1614 fu nominato rettore dell'Universit\u00e0 Gesuita locale.\nTra gli anni 1621 e 1623 visse a Roma, nel 1637 divenne rettore dell'Universit\u00e0 accademica di Vienna. Alla morte del collega Martin Becanus divenne confessore di Ferdinando II e in questa veste il suo nome appare negli affari politici del tempo.\nFu stimato e influente consigliere dell'imperatore, tanto che i suoi nemici consideravano i Gesuiti come i reali governatori dell'impero. Quando nel 1629 i protestanti furono costretti dall'Editto di restituzione a rinunciare ad ogni propriet\u00e0 ecclesiastica a vantaggio dei cattolici, Lamormaini ne fu la vera anima e artefice, oltre che regista.\nRappresent\u00f2 la parte principale della Controriforma in Austria, Stiria, Boemia, e Moravia.\nLamormaini fu un grande dotto, pio, senza pretese, e di abitudini spartane. Papa Urbano VIII lo defin\u00ec: \u00ab...verus et omnibus numeris absolutus Jesu socius\u00bb cio\u00e8 \"un vero e perfetto compagno di Ges\u00f9\".\nOpere.\nFu autore di un'importante biografia di Ferdinando II dal titolo: \"Ferdinando II, Romanorum Imperatoris, Virtutes\"."}
{"id": "1684238", "revid": "547992", "url": "https://it.wikipedia.org/wiki?curid=1684238", "title": "Tiberio Sempronio Longo (console 218 a.C.)", "text": "Biografia.\nDivenne console nel 218 o nel 219 a.C. (come preferirebbe Tito Livio). Allo scoppio della seconda guerra punica nel 218 a.C., Sempronio fu inviato in Sicilia per organizzare la spedizione in Africa con 160 quinqueremi, mentre Scipione avrebbe dovuto marciare verso la Spagna per impegnare Annibale. Come prima operazione, Sempronio riusc\u00ec a catturare Malta, con una flotta uscita da Lilibeo.\nMentre si accingeva a completare i preparativi per l'invasione in Africa, fu richiamato dal Senato per unirsi alle legioni di Scipione, in seguito alla avanzata di Annibale. Nel frattempo Scipione aveva affrontato il nemico presso il Ticino e lo stesso console romano era stato ferito. Subito dopo il suo arrivo in dicembre e contro il parere dello stesso Scipione, Sempronio attacc\u00f2 il nemico presso il fiume Trebbia. Il suo esercito cadde in una trappola e venne circondato dalle truppe del pi\u00f9 giovane fratello d'Annibale, Magone. Sebbene si trattasse di una disfatta, Longo e circa 10.000 fanti s'aprirono un passaggio nelle retrovie Cartaginesi e si salvarono. Poco dopo, fece ritorno a Roma dove presiedette i comizi centuriati per l'elezione dei nuovi consoli dell'anno 217 a.C.. Una volta nominati i nuovi consoli fece ritorno ai quartieri d'inverno.\nNel gennaio del 217 a.C. Sempronio ritorn\u00f2 a Roma sia per supervisionare le elezioni dei nuovi consoli, ma soprattutto per appoggiare la candidatura di Gaio Flaminio Nepote.\nDopo l'elezione di Flaminio, ritorn\u00f2 al campo invernale delle sue legioni, dove la sua permanenza non fu per nulla tranquilla. Al contrario dovette per due volte fronteggiare l'armata cartaginese riuscendo a resistere ai continui attacchi del nemico.\nNel 215 a.C., Sempronio si scontr\u00f2 con Annone a Grumentum (in Lucania, attuale Basilicata). L'esercito di Sempronio fece 2.000 morti nelle linee nemiche e pi\u00f9 di 280 prigionieri, cacciando Annone dalla Lucania verso il Bruttium (attuale Calabria) e permettendo quindi a Roma di riconquistare e mettere a ferro e fuoco (poich\u00e9 avevano parteggiato per Annibale) le roccaforti irpine di \"Vercellium\", \"Vescellium\" e \"Sicilinum\", tutte di incerta localizzazione. Pi\u00f9 di prigionieri furono venduti all'asta, il resto del bottino fu distribuito ai soldati e l'esercito venne ricondotto a Luceria.\nFu in seguito \"decemvir sacris faciundis\" e mor\u00ec nel 210 a.C.."}
{"id": "1684239", "revid": "287204", "url": "https://it.wikipedia.org/wiki?curid=1684239", "title": "Serie A2 1996-1997 (pallavolo maschile)", "text": "La Serie A2 maschile FIPAV 1996-97 fu la 20\u00aa edizione della manifestazione organizzata dalla FIPAV.\nRegolamento.\nLe 16 squadre partecipanti disputarono un girone unico con partite di andata e ritorno. Le prime due classificate al termine della \"regular season\" furono promosse direttamente in Serie A1, mentre le squadre posizionatesi dal 13\u00ba al 16\u00ba posto retrocessero in Serie B.\nAvvenimenti.\nIl campionato ebbe inizio il 29 settembre e si concluse il 27 aprile con le vittorie della Cosmogas Forl\u00ec e della Conad Ferrara.\nLe squadre partecipanti.\nLe squadre partecipanti furono 16. Con la rinuncia di Gioia del Colle, la sola Wuber Schio era la squadra proveniente dalla Serie A1, mentre Caff\u00e8 Motta Salerno, Via Montenapoleone Cutrofiano e Videx Grottazzolina erano le neopromosse dalla B. Alle rinunce di Gioia del Colle, Rovigo e Torino e al ripescaggio di Roma, proveniente dalla B, in A1 sopperirono i ripescaggi di Cariparma Parma, Formaggi Sardi Sant'Antioco, Icom Cori e Italkero Modena."}
{"id": "1684241", "revid": "2039709", "url": "https://it.wikipedia.org/wiki?curid=1684241", "title": "Madre Speranza di Ges\u00f9", "text": "Biografia.\nLa giovinezza.\nNacque nel 1893 a Santomera, nella regione di Murcia (Spagna), da una famiglia indigente, primogenita di nove figli. Il nome Mar\u00eda Josefa le sarebbe stato dato per riguardo alla nonna paterna che cos\u00ec si chiamava. Il padre era operaio agricolo avventizio e la madre casalinga. Madre Speranza conobbe e condivise la povert\u00e0 della sua famiglia.\nSi racconta che tale Pepe Ireno, che aveva un podere vicino alla famiglia di Madre Speranza, colpito dall'intelligenza della bambina, pens\u00f2 che era un peccato lasciarla in tanta povert\u00e0 e convinse i genitori ad affidarla al parroco di Santomera, don Manuel Aliaga, che viveva con due sorelle. Questi fu lieto di portarla a casa sua, dove avrebbe potuto ricevere una buona educazione. Il trasferimento avvenne quando la bambina aveva circa 6 o 7 anni.\nLe due sorelle del parroco, In\u00e9s e Mar\u00eda, aiutate da Mar\u00eda De Las Maravillas Fern\u00e1ndez Serna e da una sua sorella religiosa, Carmen, diedero a Mar\u00eda Josefa un po' di istruzione e le insegnarono i lavori domestici. Non frequent\u00f2 mai la scuola e rimase a casa del parroco fino al 15 ottobre 1914, giorno in cui part\u00ec per farsi religiosa.\nAll'et\u00e0 di dodici anni fece la comunione, come era abituale in quell'epoca. Ma gi\u00e0 a otto anni, ricorrendo a uno stratagemma, riusc\u00ec, come ella stessa disse, a \"rubare\" Ges\u00f9. Infatti una mattina, mentre il parroco era assente, approfittando del fatto che il sacerdote celebrante non la conosceva, al momento della comunione si avvicin\u00f2 alla balaustra e ottenne l'ostia consacrata. Questo episodio, pur nella sua ingenuit\u00e0, dimostra l'amore che Madre Speranza aveva per Ges\u00f9 fin da bambina, tanto che fin da allora si propose di non dimenticarlo mai durante la giornata.\nLa vita religiosa.\nDopo essere entrata a far parte, all'et\u00e0 di 21 anni, della Congregazione delle \"Figlie del Calvario\" a Villena, nel 1930 fond\u00f2 a Madrid quella che sarebbe diventata la Congregazione delle Ancelle dell'Amore Misericordioso.\nIn seguito, negli anni '50, fond\u00f2 il ramo maschile della congregazione, con il nome di Figli dell'Amore Misericordioso, e nel 1951 si stabil\u00ec a Collevalenza con alcune consorelle del suo istituto, per trascorrere col\u00e0 poi il resto della sua vita, dove in seguito nacque grazie alla sua opera una basilica-santuario.\nMadre Speranza, dagli anni cinquanta, cominci\u00f2 a realizzare il progetto che per lei rappresentava la volont\u00e0 di Dio: la costruzione di un santuario dedicato all'Amore Misericordioso di Dio, al quale dedic\u00f2 la sua vita. Questa fu la sua missione e la sua opera definitiva. Volle in questo luogo \"far conoscere a tutti che Dio \u00e8 un Padre che ama, perdona, dimentica e non tiene in conto i peccati dei suoi figli quando li vede pentiti\". Nel santuario riceveva ogni giorno pi\u00f9 di cento persone, ascoltando e infondendo speranza a ciascuno.\nCompose per questo scopo un'orazione, dove diceva tra l'altro: \"Fa, Ges\u00f9 mio, che a questo Santuario vengano persone dal mondo intero, non solo con il desiderio di guarire nel corpo dalle malattie pi\u00f9 dolorose e strane, ma per curare la propria anima...e fa, Ges\u00f9 mio, che tutti vedano in Te non un giudice severo ma un Padre pieno di amore e di misericordia che non tiene in conto le debolezze dei suoi figli, le dimentica e le perdona\".\nOltre a diversi fenomeni prodigiosi quali la trasmutazione di acqua in olio e altri, Madre Speranza (come altre figure mistiche), \u00e8 stata protagonista in vita di fenomeni di bilocazione. Stigmatizzata, spesso essudava sangue. Memorabile \u00e8 l'episodio avvenuto nel 1960, quando, essendo il paese umbro di Collevalenza privo di acqua, Lei, affidandosi a Dio (il suo \"ingegniero\"), indic\u00f2 con il bastone il punto in cui si doveva procedere con la trivellazione per trovare l'acqua che avrebbe rinnovato i prodigi di Lourdes. Dopo la rottura di numerose trivelle (secondo la mistica causate dal Demonio), venne trovata la falda acquifera che Madre Speranza defin\u00ec \u00abil sollievo del corpo per trovare Dio\u00bb. Solo nell'anno 1998 si sono registrati quasi 800 casi di guarigione..\nIl 22 novembre 1981 papa Giovanni Paolo II si rec\u00f2 in visita al santuario, incontrando anche Madre Speranza. L'anno successivo il santuario ottenne il riconoscimento di Basilica minore.\nDurante un'udienza svoltasi a Roma nel 1981, papa Giovanni Paolo II si espresse con queste parole nei confronti di Madre Speranza e delle sue \"ancelle\":\nLa morte e la beatificazione.\nNel santuario da lei voluto, Madre Speranza visse fino al giorno della sua morte, avvenuta l'8 febbraio 1983. Il suo corpo, come aveva desiderato, riposa nella cripta del santuario stesso.\nIl 24 aprile 1988 \u00e8 iniziato il processo per la beatificazione nella diocesi di Orvieto-Todi. Il 12 giugno 1992 la Congregazione delle Cause dei Santi ha concesso il decreto di validit\u00e0 giuridica degli atti del processo diocesano, concluso l'11 febbraio 1990. Il 12 giugno 1993 \u00e8 avvenuta la consegna alla Congregazione delle Cause dei Santi della \"positio\" sulla vita e le virt\u00f9 di Madre Speranza. Il 23 aprile 2002 la Chiesa, dopo aver riconosciuto le sue virt\u00f9 eroiche, l'ha proclamata venerabile. Il 14 giugno 2012 la Commissione Medica della Santa Sede, riunitasi una seconda volta dopo la prima bocciatura del caso in data 1 aprile 2004, riconosce a maggioranza (cinque medici su sette) il carattere straordinario della guarigione da una intolleranza alimentare del neonato di 12 mesi Francesco Maria Fossa. Il 5 luglio 2013, con il consenso di papa Francesco, il cardinale Angelo Amato ha emesso il decreto di beatificazione. Il rito di beatificazione \u00e8 stato celebrato il 31 maggio 2014, presso il santuario di Collevalenza.\nEventi prodigiosi e miracoli.\nGiunta in Italia nel maggio 1936, la Beata Madre Speranza and\u00f2 a vivere a Roma. Tra i tanti fatti di cui si rese protagonista, ci fu l'episodio in cui circa cinquecento persone vennero sfamate, pur avendo a disposizione pochissimo cibo. Secondo i testimoni (di cui alcuni tuttora viventi), le pentole pur essendo svuotate di minestra, mantenevano sempre lo stesso livello. Pietro Iacopini, che visse per pi\u00f9 di 35 anni al fianco della venerabile Madre Speranza di Ges\u00f9, racconta innumerevoli altri fatti apparentemente inspiegabili che segnarono l'esistenza terrena di Madre Speranza. Tra questi, la materializzazione di una statuina di Ges\u00f9 bambino da inserire in un presepio (statuina attualmente custodita ad Alfaro in Spagna), la incredibile pioggia di denaro caduto letteralmente dal cielo (in presenza di numerosi testimoni) avvenuta presso il santuario di Collevalenza. Soldi destinati al pagamento degli operai che avevano costruito lo stesso santuario. E infine, ma non ultima, la materializzazione di 40 milioni delle vecchie lire (trovati dentro una scatola di cartone appoggiata su un letto), che servirono per pagare gli operai che avevano costruito la Via Crucis del santuario. Ad assistere alla scena stavolta fu il sig. Ennio Fierro (uno dei pi\u00f9 stretti collaboratori di Madre Speranza), che rimase sbalordito e incredulo. In quel periodo tale sig. Ennio attraversava un momento di crisi e aveva preso la decisione di andar via dal santuario. Inutile dire che dopo il suddetto episodio non se ne and\u00f2 pi\u00f9. La cosa che sconvolse tutti, fu che la cifra trovata era esattamente l'importo che doveva essere consegnato alla ditta che aveva costruito la Via Crucis al santuario di Collevalenza.\nSecondo il Padre Spirituale, avrebbe ricevuto in sogno dal Signore in persona la profezia che il Vescovo di Todi stava per morire di un tumore in fase terminale, e per entrare in Paradiso come premio della Consacrazione del primo santuario al mondo dedicato all'\"amore misericordioso\". Durante il funerale, alle ore 18:00, la monaca cadde \"in estasi\" vedendo il Signore e il Vescovo che le confess\u00f2 di essere stato in Purgatorio, e che l\u00ec \"due giorni di Purgatorio equivalgono a 80 anni di vita sulla terra.\"\nIl computo degli sconti di Purgatorio in uso per la indulgenza fino al 1967 era invece un giorno (dell'anima in Purgatorio o Paradiso) uguale a un anno (di vita sulla terra).\n\u2026..\u00ab(Durante le estasi) la Madre non percepiva n\u00e9 alla vista, n\u00e9 all\u2019udito, n\u00e9 al tatto. Una prova di ci\u00f2 si ebbe in occasione della Messa che celebrata in suffragio di monsignor De Sanctis, Vescovo di Todi, quando la sua salma si ferm\u00f2 al santuario, il 6 novembre 1959. In presenza di tutti, la Madre and\u00f2 in estasi e prese a parlare. Un giornalista de La Nazione, accompagnato dal suo fotografo, si avvicin\u00f2 a lei e fece scattare pi\u00f9 volte il flash della macchina fotografica a non pi\u00f9 di 30-40 centimetri di distanza. Le palpebre degli occhi della Madre non ebbero alcun movimento, n\u00e9 le sue pupille variarono di diametro a quei lampi\u2026\u00bb.\nLe contestazioni subite in vita.\nDivenuta Missionaria Claretiana in seguito alla fusione delle Figlie del Calvario con le Religiose di Maria Immacolata (21 novembre 1921), Madre Speranza dopo tre anni e mezzo di soggiorno a Vicalvaro \u00e8 trasferita per punizione nel convento di Velez Rubio, dove rimarr\u00e0, svolgendo il ruolo di assistente delle ragazze del connesso collegio, per sedici mesi. Parte dei quali per\u00f2 (sette mesi) trascorsi in isolamento in una cella della struttura in quanto accusata \"\"di aver rubato libri o altri oggetti della Casa o di singole Consorelle, di aver provocato gravi sommosse da parte delle ragazze nel Collegio e di essere causa di divisione e di sofferenza all'interno della Comunit\u00e0 religiosa\". Nell'agosto del 1926 Madre Speranza subisce le prime vessazioni da parte del demonio, continuate fino al dicembre 1927. A testimoniarlo \u00e8 una lettera del 4 aprile 1928 inviata dalla madre generale delle Religiose di Maria Immacolata, Patrocinio Perez de Santo Tomas, a padre Felipe Maroto, procuratore generale dei Claretiani, nella quale lettera tali manifestazioni sono definite quali \"fenomeni isterici non meno sorprendenti\". Il 7 settembre del 1926 da Velez Rubio Madre Speranza, sempre per punizione, \u00e8 trasferita a Madrid presso la comunit\u00e0 di via Toledo, dove svolge le funzioni di economa e vicaria. Il 6 dicembre 1930 Madre Speranza esce dalle Missionarie Claretiane per fondare sempre a Madrid, nella notte di Natale dello stesso anno, la \"Associazione delle Ancelle dell'Amore Misericordioso\", associazione civile subito riconosciuta dalle autorit\u00e0 spagnole e che il vescovo di Madrid Leopoldo Eijo y Garay (fino alla sua morte nel 1963 strenuo oppositore della religiosa) si rifiuter\u00e0 di trasformare in \"Pia Unione\".\nNell'ottobre del 1934 la nobildonna Maria Pilar De Arratia, principale benefattrice di Madre Speranza, ormai priva di familiari decide di fare testamento a favore dell'Associazione delle Ancelle fondata dalla religiosa, prevedendo tra l'altro che l'edificio di sua propriet\u00e0, gi\u00e0 ospitante la scuola diretta dal sacerdote don Doroteo Irizar, finisca anch'esso nelle mani della medesima congregazione. Sar\u00e0 questo il motivo della gelosia e dell'ostilit\u00e0 che don Doroteo nutrir\u00e0 contro Madre Speranza fino al momento della sua morte, intervenuta nel 1954.\nNel 1938 iniziano le indagini da parte del Santo Uffizio sui presunti fenomeni paranormali attribuiti a Madre Speranza. Il 14 maggio tale dicastero vaticano richiede all'incaricato d'affari per la Santa Sede in Spagna, Ildebrando Antoniutti, di eseguire delle indagini. Antoniutti invier\u00e0 a Roma una breve relazione a fine giugno, consigliando i sacri dicasteri di prendere tempo in merito al riconoscimento della Associazione delle Ancelle da parte del Vaticano. A fine anno \u00e8 il vescovo di Vitoria a incaricare padre Ignacio Errandonea di una nuova investigazione canonica. Errandonea completa la sua lunga relazione sulla Madre nel marzo 1939, criticandola duramente \"dal punto di vista umano e spirituale\" e chiedendone la destituzione. Negli stessi mesi del 1939 ancora il Santo Uffizio, per mezzo del nuovo Nunzio apostolico in Spagna Gaetano Cicognani, avvia una seconda e parallela indagine. Alla fine di agosto il Santo Uffizio decide lo scioglimento della Congregazione delle Ancelle dell\u2019Amore Misericordioso e il ritorno coatto di Madre Speranza alla vita secolare. Il relativo decreto n. 220 del 28 agosto \u00e8 trasmesso in Spagna per la sua attuazione. Immediatamente, per\u00f2, la sua benefattrice Maria Pilar De Arratia parte per Roma, dove rimarr\u00e0 fino al 6 febbraio 1940, per perorare la causa della Monaca Santa. Il 7 settembre \u00e8 ricevuta da Papa Pio XII in udienza privata a Castelgandolfo, nei giorni seguenti si incontra poi con il cardinale Francesco Marchetti Selvaggiani, Prefetto del Santo Uffizio. Il decreto di agosto viene dunque sospeso, l\u2019indagine su Madre Speranza viene ripresa e continuata.\nSempre nel 1939, ad ottobre, si produce un primo grave strappo all'interno della Associazione delle Ancelle: la comunit\u00e0 di Colloto si separa in toto da Madre Speranza. Altre suore nello stesso periodo abbandonano la religiosa, fra queste anche la Vicaria generale madre Pilar Antin. In novembre, mentre si trova presso la comunit\u00e0 di Bilbao, la Madre \u00e8 oggetto di un primo tentativo di avvelenamento da arsenico mediante una porzione di pesce. Nel gennaio successivo, ancora a Bilbao, un nuovo avvelenamento, questa volta per mezzo di una tazza di t\u00e8, sar\u00e0 tentato ai suoi danni. Nel mese di febbraio il claretiano padre Eduardo Gomez, gi\u00e0 schierato contro la Madre, viene nominato Visitatore apostolico di tutte le comunit\u00e0 e incaricato di interrogare tutte le Ancelle. Il mese successivo, a marzo, Madre Speranza ne chieder\u00e0 invano alla Santa Sede la destituzione. In aprile Maria Pilar De Arratia torna a Roma per difendere la Madre. A fine maggio anche padre Gomez giunge in Italia, subito seguito da Madre Speranza che arriva a Roma il 6 giugno. Il giorno dopo i due si incontrano nella comunit\u00e0 di via Casilina. Nei giorni seguenti, padre Gomez consegna al Santo Uffizio la sua lunga relazione nella quale \"spiegava la natura fraudolenta dei suoi fenomeni mistici; dichiarava che essa aveva mancato contro tutti e dieci i comandamenti; denunciava il suo modo rigido di governare l\u2019Istituto; chiedeva che fosse esemplarmente castigata, meglio se con l\u2019espulsione. [\u2026] In pratica, si chiedeva lo scioglimento completo della Congregazione!\". Il 19 giugno la signorina Pilar \u00e8 nuovamente ricevuta da Pio XII. Nel mese di agosto e in quello di novembre Madre Speranza \u00e8 interrogata pi\u00f9 volte dai teologi del Santo Uffizio.\nIl 18 marzo la Plenaria del Santo Uffizio adotta una serie di misure provvisorie obbligando Madre Speranza\u00a0\u2013 mantenuta Superiora generale ma sospesa dal governo effettivo dell\u2019Istituto passato alla Vicaria generale\u00a0\u2013 a non muoversi da Roma e accordando ai vescovi spagnoli la possibilit\u00e0 di nominare una nuova Vicaria, di chiudere le comunit\u00e0 non desiderate e di nominare un eventuale \u201c\"Sorvegliante\"\u201d dell\u2019Istituto che attui eventuali riforme. Il 18 aprile, per\u00f2, lo stesso Santo Uffizio, dopo una lettera di Maria Pilar De Arratia inviata al Santo Padre l\u201911 aprile, riformula in senso pi\u00f9 morbido le sue decisioni mantenendo al suo posto la Vicaria generale gi\u00e0 subentrata a Pilar Antin, madre Speranza Perez del Molino, fedelissima di Madre Speranza, e limitando nei fatti i poteri un mese prima accordati ai vescovi spagnoli. Il 26 maggio Pilar De Arratia \u00e8 ricevuta per la terza volta in udienza privata dal Papa Pio XII. Verso la fine dell\u2019anno, il Santo Uffizio nomina quale \"Direttore della Congregazione\" ad nutum Sanctae Sedis\" il vescovo di Tarazona Nicanor Mutiloa (1874-1946), non coinvolto nei precedenti contrasti. Sotto la sua reggenza viene recuperata la Casa ribelle di Colloto, le cui occupanti fuggono danneggiando la struttura, viene favorito il rientro di molte suore ribelli fra le Claretiane (madre Pilar Antin, madre Aurora Samaniego, madre Virtudes Hernandez), viene sollecitato il chiarimento circa lo stato giuridico dell\u2019organizzazione messa in piedi da Madre Speranza alla fine del 1930, ancora in bilico fra le definizioni di \u201cIstituto\u201d, \u201cPia Unione\u201d e \u201cAssociazione\u201d.\nIl 4 marzo il Dicastero dei Religiosi, autorizzato in tal senso dal Santo Uffizio, accorda la \u201c\"ratifica apostolica\"\u201d trasformando a tutti gli effetti l\u2019associazione delle Ancelle in un Istituto religioso di diritto diocesano: a Roma Madre Speranza pu\u00f2 emettere pubblicamente, in data 12 giugno, la sua professione perpetua. Nella notte del 30 giugno, per\u00f2, Madre Speranza sogna San Rocco, il quale la mette in guardia circa i propositi del vescovo di Tarazona e del Nunzio in Spagna Cicognani di allontanarla da Roma per segregarla nella comunit\u00e0 di Alfaro. Nei giorni successivi monsignor Alfredo Ottaviani, Assessore del Santo Uffizio, effettivamente la invita a tornare in Spagna. Madre Speranza, allora, nella notte del 3 luglio, si presenta in bilocazione da Papa Pio XII per chiarire le sue posizioni. Convocata poi il 16 luglio dal cardinale Marchetti Selvaggiani, Prefetto del Santo Uffizio, in sua presenza Madre Speranza va in estasi. La sua \u201cdistrazione\u201d dura due ore, nel corso della quale pronuncia parole riferentisi al piano orchestrato contro di lei. Risultato di queste vicende \u00e8 la permanenza stabile di Madre Speranza a Roma, concessale dal Vaticano.\nIl 4 settembre 1946 il Dicastero dei Religiosi, in seguito a duplice richiesta sia da parte dello stesso vescovo di Tarazona ormai anziano sia delle Ancelle, esonera monsignor Nicanor Mutiloa dal ruolo di \"\"Direttore della Congregazione\" ad nutum Sanctae Sedis\" (la sua reggenza era durata quasi cinque anni) e autorizza l\u2019indizione di un Capitolo generale che rinnovi le cariche all'interno della Congregazione delle Ancelle dell\u2019Amore Misericordioso. Il Capitolo si tiene a Villa Certosa il 3 novembre, presenti Madre Speranza (che al momento del voto uscir\u00e0 dalla sala) e 21 Madri capitolari. A presiedere i lavori sono due religiosi inviati dalla Congregazione dei Religiosi. Costoro, raccolte le schede con i voti (all'unanimit\u00e0 Madre Speranza era stata eletta Superiora generale), evitano di procedere con lo scrutinio pubblico, sospendendo il Capitolo e ritirandosi. Nei giorni seguenti si viene a sapere che il Dicastero dei Religiosi aveva interessato di nuovo il Santo Uffizio circa la legittimit\u00e0 o meno di una riabilitazione della Madre. Quest\u2019ultimo aveva preso tempo sostenendo che bisognasse consultare il Nunzio apostolico in Spagna e gli alti prelati del Paese iberico. Dinanzi alle proteste crescenti (la stessa Madre sar\u00e0 ricevuta in udienza privata dal Papa Pio XII), la Congregazione dei Religiosi, in accordo con il Santo Uffizio, comunica il 24 dicembre il suo verdetto, costituente nei fatti un compromesso: Madre Speranza \u00e8, s\u00ec, rimossa formalmente dal ruolo di Superiora generale ma il suo posto \u00e8 assegnato all'italiana madre Antonia Andreazza, gi\u00e0 Superiora della casa di Roma e fedelissima di Madre Speranza; inoltre il ruolo di Vicaria generale viene assegnato alla sorella carnale di Madre Speranza, madre Ascensione Alhama Valera. Come ammesso da padre Gabriele Rossi, la nuova Superiora generale, che morir\u00e0 poi nel 1975, costituiva una sorta di prestanome di Madre Speranza, vista la sua \"\"sproporzione rispetto al ruolo ricoperto\", una figurina \"particolarmente docile\" nelle mani della Fondatrice, quest\u2019ultima tornata finalmente a dirigere la sua Congregazione senza il condizionamento di un Direttore esterno e \"rimanendo totalmente nell'ombra\"\". Senza l\u2019obbligo per lei di tornare in Spagna dove il clima nei suoi confronti rimaneva ostile.\nIl 16 dicembre 1949 la Congregazione dei Religiosi emette un decreto con il quale si concede l\u2019approvazione pontificia della Congregazione delle Ancelle dell\u2019Amore Misericordioso. Con il medesimo decreto sono approvate anche le nuove \"Costituzioni\" della congregazione.\nNel corso del 1950, dietro nuova richiesta del Santo Uffizio datata 30 dicembre 1949, il Nunzio apostolico in Spagna Cicognani \u00e8 chiamato a relazionare sull'andamento delle comunit\u00e0 spagnole e sulla disponibilit\u00e0 dei vescovi locali ad accettare una riabilitazione formale della Madre. Dinanzi alla disparit\u00e0 di giudizio dei vescovi (favorevoli quelli di Vitoria e Oviedo, neutrale il nuovo vescovo di Tarazona, contrari quelli di Pamplona e Madrid), il Santo Uffizio, ancora presieduto dal cardinale Francesco Marchetti Selvaggiani, rimanda ogni decisione.\nNel gennaio 1951 muore il cardinale Marchetti Selvaggiani. In febbraio prende il suo posto il cardinale Giuseppe Pizzardo (rimarr\u00e0 responsabile del Santo Uffizio fino al 1959), grande ammiratore di Madre Speranza.\nPizzardo in data 31 ottobre 1952 sollecita di nuovo il Nunzio di Spagna affinch\u00e9 faccia un nuovo sondaggio fra i vescovi spagnoli. Il responso \u00e8 lo stesso del 1950, fra favorevoli e contrari rimasti nella stessa posizione. Ma la decisione del Santo Uffizio, questa volta, \u00e8 diversa: \u00e8 ora che Madre Speranza, anche formalmente, ritorni alla guida della sua congregazione. Dal 13 al 18 dicembre 1952 si tiene a Roma un nuovo Capitolo generale: Madre Speranza \u00e8 eletta all'unanimit\u00e0 Superiora generale.\nNel gennaio 1953 monsignor Gaetano Cicognani, Nunzio di Spagna, considerato ostile alla Madre, \u00e8 nominato cardinale. Il suo posto lo prende in ottobre monsignor Ildebrando Antoniutti, nuovo Nunzio fino al 1962.\nIl 29 gennaio 1954 muore don Doroteo Irizar, uno dei nemici pi\u00f9 accaniti di Madre Speranza. Costei, appresa la notizia, fa celebrare numerose messe in suffragio del defunto. Tra marzo e maggio Madre Speranza, con timore, torna in Spagna per compiere una visita canonica alle varie comunit\u00e0 delle Ancelle. L\u2019accoglienza nei suoi confronti \u00e8 buona.\nUna seconda visita canonica viene condotta dalla Madre alle comunit\u00e0 spagnole nell'estate del 1956. Notando in alcune delle sue case un certo rilassamento spirituale, Madre Speranza diffonde alcune Circolari nelle quali richiama tutte le sue suore a una maggiore sobriet\u00e0 e contemporaneamente emana delle norme restrittive volte al controllo delle spese e alla condivisione delle eccedenze economiche. Nei due anni successivi tornano quindi a circolare gravi accuse nei confronti della Madre, accusata di aver travalicato tra il 1946 e il 1952 la Superiora generale Antonia Andreazza, di fingere i suoi fenomeni mistici, di essere troppo attaccata al denaro. Alle accuse si accompagna l\u2019uscita dalla Congregazione di un primo gruppo di suore. Ma \u00e8 questo solo l\u2019inizio di un pi\u00f9 violento attacco nei confronti di Madre Speranza che divamper\u00e0 nelle comunit\u00e0 spagnole nel settennio fra il 1958 e il 1964.\nNel corso del nuovo Capitolo generale delle Ancelle tenutosi nel 1958, Madre Speranza \u00e8 confermata all'unanimit\u00e0 Superiora generale. Lo stesso verdetto si registrer\u00e0 pure nel Capitolo successivo tenuto nel 1964.\nA Collevalenza, fra il mese di febbraio e dicembre 1960, in un clima di sospetto e diffidenza (dice il testimone Benfatti nel DVD \"L\u2019acqua di Collevalenza\": \"[\u2026] \"qua la zona, l\u2019Umbria, non potevano vedere la Madre e il Santuario, sembrava tutta una truffa, non la vedevano bene\" [\u2026]\") Madre Speranza fa scavare un pozzo profondo 122 metri (secondo Benfatti, profondo invece 180 metri) sostenendo che l\u2019acqua estratta, inizialmente torbida, guarir\u00e0 i malati di cancro, leucemia e paralisi. A tal fine, nello stesso periodo la religiosa fa costruire le piscine, ossia dieci vasche per le immersioni dei malati, la cui apertura \u00e8 per\u00f2 negata dalle autorit\u00e0 ecclesiastiche (Sacra Congregazione del Concilio e Santo Uffizio) che vogliono evitare qualsiasi degenerazione miracolistica.\nNel maggio 1963 Madre Speranza, ottenuto con fatica il nulla osta del nuovo vescovo di Todi Antonio Fustella, avvia il cantiere per la realizzazione della nuova Basilica di Collevalenza progettata dall'architetto Julio Lafuente. Proprio le molteplici costruzioni volute dalla Madre a Collevalenza \u2013 pagate con i fondi della Congregazione provenienti anche dalla Spagna e con il duro lavoro manuale delle Ancelle e delle ragazze impiegate nei laboratori di maglieria aperti a Collevalenza e a Larrondo\u00a0\u2013 sono la causa di un profondo dissenso contro Madre Speranza che torna a manifestarsi presso le comunit\u00e0 iberiche. A ci\u00f2 vanno ad aggiungersi ulteriori critiche verso la Madre, accusata sia di aver abbandonato dal 1951 in poi la missione originaria della Congregazione femminile (quella a favore dei bisognosi), sia di aver manifestato la sua preferenza verso il ramo maschile e di aver favorito l\u2019ingerenza dei FAM (\"Figli dell'Amore Misericordioso\") nelle vicende interne delle loro consorelle.\nIl 31 agosto dello stesso 1963 muore il vescovo di Madrid Eijo y Garay, storico nemico di Madre Speranza. Come fatto per don Irizar nel 1954, la Madre fa celebrare \"\"una quantit\u00e0 di Sante Messe in suffragio della sua anima, convinta che la migliore vendetta \u00e8 sempre la carit\u00e0\".\nNei primi mesi del 1965 si conclude la rivolta spagnola contro la Madre con la fuoriuscita dalla Congregazione delle EAM (\"Esclavas del Amor Misericordioso\") delle due principali responsabili dello scisma, madre Consolazione Aquesolo (1921-2004) e madre Maddalena Angoiti, e di oltre trenta suore ribelli considerate \"tra le pi\u00f9 qualificate\" delle Ancelle.\nSul settimanale di ispirazione comunista \"Vie Nuove\", in data 9 giugno 1966, viene pubblicato un articolo fortemente critico nei confronti della grande \"fabbrica dell\u2019acqua santa\" creata a Collevalenza da Madre Speranza. A firmarlo \u00e8 il giornalista umbro Alberto Provantini, futuro assessore regionale al Turismo e deputato.\nIn data 3 febbraio 1977 il Santo Uffizio, interpellato dal nuovo vescovo di Todi Decio Lucio Grandoni, pur confermando i timori gi\u00e0 espressi a fine 1960, concede al vescovo diocesano la facolt\u00e0 di decidere in proprio, sotto la sua responsabilit\u00e0, in merito all'apertura delle piscine. Grandoni, per\u00f2, vorr\u00e0 coinvolgere la Conferenza Episcopale Umbra la quale nel settembre del 1978 esprimer\u00e0 il proprio parere favorevole. Parere comunicato da Grandoni con propria lettera del 26 novembre 1978, nella quale chieder\u00e0 con forza alla Famiglia dell\u2019Amore Misericordioso di evitare \"ogni forma di clamore e di miracolismo\".\nIn data 1 marzo 1979, dopo i pronunciamenti dell\u2019anno precedente, sono finalmente aperte al pubblico le piscine per le immersioni dei malati.\nLe contestazioni post-mortem.\nNel febbraio 2018 la pubblicazione del libro \"Costi quello che costi. Il mio incontro difficile con la beata Madre Speranza di Collevalenza\", scritto dallo storico locale di Todi Massimo Rocchi Bilancini, ha suscitato scalpore e violenti polemiche tra i devoti di Madre Speranza. L\u2019autore ha infatti analizzato per la prima volta in chiave non agiografica la figura della religiosa e il suo operato in vita, evidenziandone alcune criticit\u00e0. Al tempo stesso Rocchi Bilancini ha posto sotto la lente di ingrandimento il processo di costruzione del mito agiografico di Madre Speranza, attuato dalla Famiglia dell\u2019Amore Misericordioso a partire dalla sua morte nel 1983, ricostruendone le tappe salienti. Oggetto del suo studio sono stati gli scritti della beata, in particolare il suo \"Diario\" spirituale, e la consistente bibliografia, videografia e sitografia prodotte a partire dagli anni Ottanta. In sintesi, questi gli aspetti evidenziati:"}
{"id": "1684243", "revid": "1543377", "url": "https://it.wikipedia.org/wiki?curid=1684243", "title": "Microregione di Alto Capibaribe", "text": " \nAlto Capibaribe \u00e8 una microregione dello Stato del Pernambuco in Brasile, appartenente alla mesoregione di Agreste Pernambucano.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 9 comuni:"}
{"id": "1684244", "revid": "15044190", "url": "https://it.wikipedia.org/wiki?curid=1684244", "title": "Gara automobilistica", "text": ""}
{"id": "1684252", "revid": "486946", "url": "https://it.wikipedia.org/wiki?curid=1684252", "title": "Marina di Maruggio", "text": ""}
{"id": "1684254", "revid": "729019", "url": "https://it.wikipedia.org/wiki?curid=1684254", "title": "Bleddyn Williams", "text": "Biografia.\nNato a Taff's Well, sobborgo di Cardiff nel circondario di Rhondda, Bleddyn Llewellyn Williams era il quarto di dodici figli, e terzo maschio di otto, di un operaio del carbone; lui e tutti i suoi sette fratelli giocarono nel , collezionando in totale pi\u00f9 di 1\u00a0500 presenze nel club, e uno di essi, Lloyd, fu anch'egli capitano del .\nEntrato giovanissimo nella squadra riserve del , Williams si arruol\u00f2 nella RAF dopo lo scoppio della II guerra mondiale, e nel periodo di addestramento tra Londra e Cambridge milit\u00f2 negli inglesi del .\nDurante la guerra serv\u00ec come pilota, rischiando la vita in pi\u00f9 occasioni, la pi\u00f9 drammatica delle quali quando fu abbattuto nel cielo tedesco e costretto a un atterraggio di emergenza su suolo nemico.\nTornato alla vita civile, debutt\u00f2 nel 1945 nella prima squadra del Cardiff, formando insieme al suo amico e compagno di squadra Jack Matthews una solida coppia di centri che, nel 1947, debutt\u00f2 insieme nel nell'incontro inaugurale del Cinque Nazioni di quell'anno contro l'.\nNel 1950 prese parte al \"tour\" dei British Lions in Australasia, che dur\u00f2 6 mesi, e si guadagn\u00f2 il soprannome di \"Prince of the Centres\" (\"Principe dei centri\") per le sue capacit\u00e0 sia di placcaggio che di smistamento del pallone.\nGi\u00e0 capitano del Cardiff, nel 1953 lo divenne anche della Nazionale gallese: con entrambe le squadre affront\u00f2 la in \"tour\" e la batt\u00e9: fu, anzi, il capitano della, a tutt'oggi, pi\u00f9 recente vittoria del Galles contro gli \"All Blacks\"\u00a0.\nL'eco di quella prestazione fu talmente ampia che persino il neozelandese Graham Henry, quando nel 1998 assunse la guida tecnica dei gallesi, tra le prime cose che chiese quando sbarc\u00f2 a Cardiff fu quella di poter incontrare Williams e Matthews per render loro omaggio: il padre di Henry, infatti, aveva assistito agli incontri dei British Lions del 1950 in Nuova Zelanda e gli aveva descritto i due centri come la miglior coppia che egli avesse mai visto in tale ruolo.\nNel 1955 disput\u00f2 il suo ultimo incontro internazionale, contro la stessa avversaria dell'esordio, l', e a fine stagione si ritir\u00f2 dopo un record di 185 mete marcate per il Cardiff; un anno dopo il suo ritiro pubblic\u00f2 la sua autobiografia, \"Rugger My Life\", e nei successivi trent'anni fu giornalista di rugby per il quotidiano laburista \"Sunday People\"\u00a0.\nFu anche presidente del ; il suo villaggio natale, lui ancora in vita, gli dedic\u00f2 all'inizio degli anni duemila una strada e, nel 2005, ricevette l'onorificenza di membro dell'Ordine dell'Impero Britannico per il suo contributo al rugby gallese.\nIl 18 novembre 2013, insieme a Jack Mattews, scomparso nel 2012, Williams fu ammesso nella Hall of Fame dell'IRB durante una cerimonia che si tenne a Dublino."}
{"id": "1684255", "revid": "287204", "url": "https://it.wikipedia.org/wiki?curid=1684255", "title": "Serie A2 1997-1998 (pallavolo maschile)", "text": "La Serie A2 maschile FIPAV 1997-98 fu la 21\u00aa edizione della manifestazione organizzata dalla FIPAV.\nRegolamento.\nLe 16 squadre partecipanti disputarono un girone unico con partite di andata e ritorno. La prima classificata al termine della \"regular season\" fu promossa direttamente in Serie A1, mentre i play-off promozione, ai quali presero parte le squadre classificate dal 2\u00ba al 5\u00ba posto, decretarono il nome della seconda squadra promossa.\nLe squadre classificate dal 13\u00ba al 16\u00ba posto retrocessero in Serie B.\nAvvenimenti.\nIl campionato ebbe inizio il 28 settembre e si concluse il 19 aprile con la vittoria della Cosmogas Forl\u00ec. I play-off promozione si disputarono tra il 23 aprile e il 7 maggio quando, vincendo gara-2 di finale a Grottazzolina, la Sira Cucine Falconara fu promossa in massima serie.\nLe squadre partecipanti.\nLe squadre partecipanti furono 16. Con il ripescaggio di Napoli, la sola Playa Catania era la squadra proveniente dalla Serie A1, mentre Carilo Loreto, Everap Trebaseleghe, Gallo Prefabbricati Gioia del Colle e Itas BTB Mezzolombardo erano le neopromosse dalla B. Matera rinunci\u00f2 al diritto a partecipare cedendolo alla Caff\u00e8 Ninfole Taranto; complet\u00f2 l'organico il ripescaggio della Via Montenapoleone Cutrofiano."}
{"id": "1684257", "revid": "2145227", "url": "https://it.wikipedia.org/wiki?curid=1684257", "title": "Caterina Mattei", "text": "Biografia.\nCaterina Mattei era la sesta figlia (prima femmina) del fabbro Giorgio e della di lui moglie Billia Ferrari.\nLavor\u00f2 presto come tessitrice in una filanda del paese nat\u00eco. Si rivel\u00f2 molto pia e devota fin da giovanissima. Ben presto incominciarono a circolare voci sulla sua intensa fede e si parlava di miracoli. Convocata presso il tribunale ecclesiastico di Torino per fornire spiegazioni, venne ascoltata e prosciolta da ogni accusa di esibizionismo o millanteria.\nNel 1514 entr\u00f2 nell'Ordine domenicano come terziaria ed alla cerimonia di iniziazione assistette anche Claudio di Savoia-Racconigi, conte di Racconigi e governatore di Vercelli, che per tutta la vita ebbe uno stretto legame di amicizia e di protezione verso Caterina.\nIl di lei fervore riformatore, unitamente alla voce che portasse le stimmate ed avesse visioni profetiche, la espose all'ostracismo: nel 1523, per ordine di Bernardino di Savoia-Racconigi, successore di Claudio, venne costretta a lasciare Racconigi e si stabil\u00ec a Caramagna Piemonte insieme ad altre due consorelle.\nLa sua fama giunse anche a Giovanni Francesco II Pico della Mirandola, nipote e biografo del pi\u00f9 famoso Giovanni Pico della Mirandola, che la contatt\u00f2 e la incontr\u00f2 pi\u00f9 volte: Gianfrancesco Pico ne scriver\u00e0 infatti, dopo la di lei morte, una biografia.\nPer sua disposizione testamentaria, il suo corpo fu inumato a Garessio (provincia di Cuneo), nella chiesa di Maria Vergine Assunta, ove giace tuttora.\nNel 1808 papa Pio VII la proclam\u00f2 Beata e il suo nome viene celebrato il 4 settembre. A Racconigi opera ancora oggi una \"Confraternita della beata Caterina\" e sorge una chiesa a lei dedicata."}
{"id": "1684260", "revid": "767487", "url": "https://it.wikipedia.org/wiki?curid=1684260", "title": "Casinhas", "text": "Casinhas \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione dell'Alto Capibaribe."}
{"id": "1684262", "revid": "767487", "url": "https://it.wikipedia.org/wiki?curid=1684262", "title": "Frei Miguelinho", "text": "Frei Miguelinho \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione dell'Alto Capibaribe."}
{"id": "1684264", "revid": "287204", "url": "https://it.wikipedia.org/wiki?curid=1684264", "title": "Serie A2 1998-1999 (pallavolo maschile)", "text": "La Serie A2 maschile FIPAV 1998-99 fu la 22\u00aa edizione della manifestazione organizzata dalla FIPAV.\nRegolamento.\nLe 16 squadre partecipanti disputarono un girone unico con partite di andata e ritorno. La prima classificata al termine della \"regular season\" fu promossa direttamente in Serie A1, mentre i play-off promozione, ai quali presero parte le squadre classificate dal 2\u00ba al 4\u00ba posto e l'11\u00aa di A1, decretarono il nome della terza squadra promossa.\nLe squadre classificate dal 13\u00ba al 16\u00ba posto retrocessero in Serie B.\nAvvenimenti.\nIl campionato ebbe inizio il 20 settembre e si concluse l'11 aprile con la vittoria della Cosmogas Forl\u00ec. I play-off promozione si disputarono tra il 26 aprile e il 7 maggio quando, vincendo gara-2 di finale contro la Sira Cucine Falconara, la Mail Express Cariparma Parma fu promossa in massima serie.\nLe squadre partecipanti.\nLe squadre partecipanti furono 16. Com Cavi Napoli e Cosmogas Forl\u00ec erano le squadre provenienti dalla Serie A1, mentre Boomerang Verona, Icom Latina, Multiservizi Lamezia Terme e Samgas Crema erano le neopromosse dalla B. Il ripescaggio dell'Asystel Milano sopper\u00ec alla rinuncia della Villa d'Oro Pallavolo Modena."}
{"id": "1684265", "revid": "110157", "url": "https://it.wikipedia.org/wiki?curid=1684265", "title": "Santa Cruz do Capibaribe", "text": "Santa Cruz do Capibaribe \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione dell'Alto Capibaribe."}
{"id": "1684270", "revid": "6923", "url": "https://it.wikipedia.org/wiki?curid=1684270", "title": "CasaPound", "text": "CasaPound Italia (CPI), o semplicemente CasaPound, \u00e8 un movimento politico di estrema destra e di matrice neofascista e populista. Fu costituito nel giugno 2008 come associazione di promozione sociale in continuit\u00e0 con l'occupazione abusiva di uno stabile avvenuta il 26 dicembre 2003 nel rione Esquilino di Roma e la nascita di CasaPound, primo centro sociale di ispirazione fascista. Ulteriori occupazioni, mobilitazioni e iniziative, originariamente limitate a Roma e successivamente estese su tutto il territorio nazionale, connotarono presto CasaPound come un vero e proprio movimento politico e in seguito come partito fino al 26 giugno 2019, data in cui il presidente Gianluca Iannone decretava momentaneamente conclusa l'esperienza politica di CasaPound come partito, ritornando ad essere un movimento che non si presenta pi\u00f9 alle competizioni elettorali.\nStoria.\nLe origini.\nLa prima occupazione abusiva fatta utilizzando il nome \"CasaPound\", fu quella del 26 dicembre 2003 a Roma da parte di un gruppo di giovani facente riferimento all'area ONC/OSA (acronimo di \"Occupazioni Non Conformi e Occupazioni a Scopo Abitativo\") e provenienti dall'esperienza precedente di \"CasaMontag\" alle porte di Roma. L'edificio, un ex-palazzo governativo al n. 8 di via Napoleone III, \u00e8 diventato in seguito la sede nazionale del movimento e dell'associazione CasaPound Italia. Nel 2010 vivevano a CasaPound 23 famiglie per un totale di 82 persone.\nNei due anni successivi alla sua prima azione, CasaPound moltiplic\u00f2 le occupazioni abusive a Roma: le autorit\u00e0 risposero in molti casi con sgomberi.\nNel 2006 CasaPound si dot\u00f2 di una sua organizzazione studentesca, denominata Blocco Studentesco, inoltre decise di entrare nel partito Movimento Sociale Fiamma Tricolore. Il periodo \u00e8 contraddistinto da azioni dimostrative, come l'assalto alla \"bolla\" del programma televisivo \"Grande Fratello\" nel 2008 a Roma, insieme con altre occupazioni di edifici. Nel 2008, per protesta contro la mancata organizzazione di un congresso nazionale, CasaPound occup\u00f2 la sede centrale romana della Fiamma Tricolore, venendone espulsa.\nIl centro sociale ha un suo gruppo musicale di riferimento, gli Zetazeroalfa, fondato da Iannone, una compagnia teatrale (\"Teatro non conforme F. T. Marinetti\") e una web radio (\"Radiobandieranera\").\nAttivit\u00e0 politica.\nA partire dalle elezioni amministrative 2011 CasaPound ha presentato propri candidati alle elezioni locali in liste civiche o di centro-destra riuscendo a far eleggere alcuni suoi rappresentanti. Dalle elezioni 2013 invece decide di presentarsi ufficialmente con una propria lista autonoma sia in ambito nazionale sia amministrativo.\nAlle Elezioni Europee 2014 CasaPound sostenne l'elezione nella Circoscrizione Italia centrale del leghista Mario Borghezio. Da questo risultato nasce una collaborazione con la Lega Nord. Il rapporto fu successivamente interrotto per divergenze politiche dovute al riavvicinamento del leader leghista alla coalizione di centrodestra.\nNel maggio del 2015, \u00e8 stato eletto per il consiglio comunale di Bolzano, Andrea Bonazza con un totale di 309 voti e il 2,4% delle preferenze, primo consigliere eletto in Italia appartenente a CasaPound. Nuovamente a Bolzano, l'8 maggio 2016, CasaPound guadagno oltre il 6% di preferenze alle elezioni comunali facendo passare i propri consiglieri comunali da uno a tre. In quello stesso periodo CasaPound apr\u00ec la possibilit\u00e0 ad una collaborazione con la giunta comunale del Partito Democratico dopo l'apertura offerta dal primo cittadino neoeletto di centro-sinistra Renzo Caramaschi.\nIn occasione delle elezioni comunali di Roma del 2016, Di Stefano si candid\u00f2 alla carica di sindaco, ricevendo l'1,18% di consensi. Durante il discorso di presentazione del programma, dichiar\u00f2 che in meno di dieci anni CasaPound sarebbe arrivata al governo.\nIl 26 giugno 2019 il presidente Gianluca Iannone decreta la fine dell'esperienza politica di CasaPound, che torna ad essere un movimento politico non elettorale.\nIl movimento comunque ha avuto, seppur per brevissimo tempo, due sindaci nei comuni di Trenzano (Andrea Bianchi, eletto nel 2013 con la lista civica \"Azione Civica\", passato a CasaPound nel 2017) fino al 2018, scadenza naturale del mandato, e a San Pio delle Camere (Pio Feneziani, eletto nel 2014 con la lista civica \"Basta Declino\", passato a CasaPound nel 2018) fino al 2019, ma poi ader\u00ec alla Lega.\n\"Il Primato Nazionale\".\nNell'ottobre 2013 viene lanciato \"Il Primato Nazionale - Quotidiano Sovranista\", giornale online legato al movimento. Il direttore responsabile \u00e8 Adriano Scianca, responsabile nazionale della cultura in CasaPound che \u00e8 anche redattore de \"La Verit\u00e0\", collaboratore di \"Libero\" e \"Il Foglio\" ed \u00e8 stato anche nella redazione del \"Secolo d'Italia.\" Successivamente, il 1\u00ba ottobre 2017 inizia ad essere pubblicata anche una edizione cartacea denominata \"Il Primato Nazionale - Periodico Sovranista\" che consiste in una rivista mensile di 66 pagine. In seguito, le pagine saranno portate a 100 a partire dalla sesta pubblicazione, l'8 marzo 2018.\nFirme.\nFra le firme pi\u00f9 importanti del giornale vi sono:\nRapporti internazionali.\nCasapound dialoga a livello internazionale con diverse organizzazioni di estrema destra europee e mondiali. In Ucraina ha rapporti con il partito neonazista Pravyj Sektor, con l'organizzazione militare neonazista del Battaglione Azov, e con l'organizzazione paramilitare neonazista Karpatska Sich, i quali starebbero fornendo addestramento militare ad alcuni militanti di Casapound.\nIn Germania ha rapporti con l'organizzazione neonazista Der III. Weg. In Grecia si relaziona con il partito neonazista Alba Dorata. In Spagna ha relazioni con il movimento neonazista \"Hogar Social\". In Russia ha relazioni con l'organizzazione neonazista \"Wotan Jugend\". In Portogallo si relaziona con l'organizzazione neonazista \"Escudo Identitario\".\nAnalisi del fenomeno.\nSecondo lo storico svizzero Aram Mattioli, il fenomeno di CasaPound sarebbe da inserirsi nel rifiorire in Italia di movimenti di destra radicale e revisionista successivamente al 1989, soprattutto allo \"sdoganamento\" della destra italiana avviato dal primo governo di Silvio Berlusconi del 1994-95 che coinvolse e legittim\u00f2 il Movimento Sociale Italiano. Una ricerca universitaria del 2013 mette in relazione la crescita di CasaPound con il periodo di forte crisi economica attraversato dall'Italia. Una caratteristica di questo movimento, secondo il sociologo Emanuele Toscano, sarebbe quello di voler proporre \"una diversa interpretazione del fascismo volta a superare la dicotomia destra-sinistra\", come ribadito dalla stessa organizzazione, differenziandosi rispetto agli orientamenti classici dell'estrema destra. Tuttavia \u00e8 da rilevare come il rifiuto di una collocazione tradizionale sia stata una posizione molto diffusa nei decenni precedenti per una parte rilevante dei movimenti neofascisti in Italia come il FUAN-Caravella del 1968 e il successivo movimento Terza Posizione, tra i cui fondatori vi era Gabriele Adinolfi, in seguito vicino a CasaPound. Secondo lo storico tedesco Volker Weiss, \u00abCasaPound \u00e8 riuscita a creare un ambiente attraente per alcuni giovani fondendo cultura pop e neofascismo\u00bb, mentre secondo lo storico italiano Hannes Obermair CasaPound sarebbe solamente \u00abla caricatura del fascismo\u00bb.\nIn una ricerca del \"think tank\" inglese \"Demos\", CasaPound viene definito come \u00abuno dei pi\u00f9 interessanti e ambigui movimenti populisti emergenti in Europa negli ultimi anni\u00bb. Scrive ancora \u00abTuttavia, nascosto dietro questo aspetto si cela l'ombra di un'ala dell'estremismo di destra: il gruppo enfatizza lo scontro fisico e i loro commenti su forum e siti internet sono pieni di visioni estreme sull'immigrazione, antisemitismo, identit\u00e0 politica e nazionalista\u00bb. Il nome, ispirato al poeta Ezra Pound, fa particolare riferimento ai suoi \"Cantos\" contro l'usura, alle posizioni economiche di critica tanto al capitalismo quanto al marxismo e alla sua adesione alla Repubblica Sociale Italiana. I riferimenti politici dell'associazione sono pi\u00f9 precisamente legati all'ideologia fascista, con particolare attenzione al Manifesto di Verona, alla Carta del Lavoro e alla legislazione sociale del Fascismo stesso. Il simbolo scelto \u00e8 una tartaruga stilizzata, dal guscio ottagonale.\nSul modello dei centri sociali di destra e direttamente ispirati all'esperienza italiana di CasaPound nascono realt\u00e0 simili anche in altri paesi europei, come \"Haus Montag\" in Germania e \"Casal Tramuntana\" e Hogar Social in Spagna.\nAttivit\u00e0 e principali proposte.\nDal periodo di attivit\u00e0 del primo centro sociale occupato in poi sono state organizzate iniziative e incontri culturali con diversi ospiti, tra cui Luca Telese, Nicolai Lilin, Antonio Pennacchi, esponenti della destra radicale italiana tra cui Gabriele Adinolfi e Giovanni Damiano, l'allora sottosegretario agli Esteri Stefania Craxi, l'ex-brigatista Valerio Morucci, la comunit\u00e0 cinese, l\u2019ex ministro dell\u2019economia Giulio Tremonti e la deputata del Partito Democratico Paola Concia. In occasione dell'incontro con la Concia, attivista per i diritti LGBT, CasaPound Italia si \u00e8 dichiarata favorevole al riconoscimento di una forma di unioni civili anche per gli omosessuali, a differenza della maggior parte dei movimenti politici della destra italiana ed europea, pur esprimendosi in maniera contraria su matrimonio e adozioni. CasaPound inoltre si \u00e8 dimostrata favorevole all'aborto libero cos\u00ec come all'eutanasia.\nNel corso degli anni CasaPound ha elaborato alcune proposte di legge promosse attraverso campagne nazionali di raccolta firme. La principale \u00e8 quella del \"Mutuo Sociale\", ispirata alla politica economica fascista del Manifesto di Verona, che prevede la costruzione con soldi pubblici di case popolari da vendere a famiglie italiane attraverso un mutuo che non passa attraverso le banche e pertanto senza interessi. Questa proposta viene discussa in vari consigli comunali e nel 2011 la Regione Lazio la inserisce all'interno del suo \"Piano Casa\".\nAltre proposte di legge elaborate dal movimento sono \"Tempo di essere madri\", che chiede la riduzione dell'orario lavorativo a parit\u00e0 di retribuzione per le donne con figli di et\u00e0 compresa tra 0 e 6 anni, e \"Ferma Equitalia\", che vuole limitare i poteri dell'agenzia di riscossione.\nProgramma.\nNel programma di CasaPound pubblicato dal Ministero dell'Interno nel 2013, il movimento propone un \"controllo pubblico del sistema bancario e di quello monetario, la chiusura del mercato nazionale ai paesi che praticano concorrenza sleale, l'abolizione delle leggi sul precariato, il blocco dell'immigrazione e una nuova IRI per salvare le aziende in crisi\". Pi\u00f9 in dettaglio, il programma del 2018-2019 propone:\nCritiche e controversie.\nAccuse di apologia del fascismo.\nA causa dell'esplicito richiamo all'ideologia e alla storia del fascismo, CasaPound \u00e8 stata oggetto di numerose critiche e contestazioni. In particolare sono state presentate interrogazioni da parte di parlamentari del PD in materia di propaganda fascista e sull'attivit\u00e0 e le violenze dell'articolazione studentesca del movimento. Lo scrittore Erri De Luca ha sottoscritto una raccolta di firme contro la presenza di CasaPound e Blocco Studentesco nei luoghi della formazione. Numerose contestazioni si sono verificate all'apertura delle sedi del movimento in varie citt\u00e0 d'Italia da parte di associazioni (l'ANPI in particolare), partiti politici, gruppi e comitati antifascisti.\nL'11 dicembre 2018, la Procura di Bari ha disposto la chiusura della sede locale del partito per i reati di riorganizzazione del disciolto partito fascista, manifestazione fascista e aggressione a manifestanti che avevano preso parte a un corteo antifascista e antirazzista. Dei manifestanti, tre sono rimasti feriti.\nEzra Pound.\nL'aver adottato Ezra Pound come simbolo del movimento ha provocato polemiche sull'opportunit\u00e0 dell'operazione da parte della figlia del poeta statunitense, Mary de Rachewiltz, che ha lamentato una distorsione del significato del lavoro di Ezra Pound parlando apertamente di una \"\u201cindebita appropriazione\u201d\" dell'immagine del padre. Nel dicembre 2011, a seguito dei due omicidi razzisti avvenuti a Firenze da parte di un simpatizzante del movimento, la figlia di Ezra Pound ha dichiarato a The Guardian e al Corriere della Sera di procedere per le vie legali in quanto ritiene infangato il nome di suo padre e affermando che: \u00abUn'organizzazione politica compromessa come questa non ha nulla a che fare con il nome Pound\u00bb. Successivamente alla causa intentata dalla figlia del poeta americano, il partito decise di cambiare preventivamente per ventiquattro ore il proprio nome in CasaBene, in omaggio all'artista teatrale Carmelo Bene, ricevendo una diffida dalla vedova e dalla figlia del celebre attore e regista. Il 10 giugno 2016 il tribunale di Roma ha dato ragione a CasaPound rigettando le contestazioni di Mary de Rachewiltz in quanto \"il nome \"CasaPound\" \u00e8 diverso e autonomo rispetto al nome \"Ezra Pound\"\" e l'associazione CasaPound non \"ha in alcun modo legittimato l'uso della violenza sotto il nome del poeta Pound\".\nOccupazione abusiva di immobili.\nDal dicembre 2003 CasaPound occupa, in modo abusivo, in una zona centrale di Roma, un edificio pubblico di sessanta vani, composto da almeno una ventina di appartamenti in cui i dirigenti di CasaPound hanno messo a vivere i propri familiari e amici. Casapound dichiara che gli occupanti sono soggetti in emergenza abitativa, le verifiche della Guardia di Finanza rilevano invece che sono economicamente autosufficienti.\nScontri ed episodi di violenza.\nNel corso degli anni CasaPound si \u00e8 trovata al centro di svariati episodi di violenza. Dal 2011 a febbraio del 2016, fra militanti e simpatizzanti di CasaPound, sono stati arrestati in 20; nello stesso periodo i denunciati sono stati 359. Numerose sono le aggressioni che gruppi, partiti e associazioni di sinistra denunciano di aver subito da esponenti di CasaPound.\nIl fondatore e presidente dell'associazione Gianluca Iannone nel 2009 \u00e8 stato condannato in primo grado a 4 anni per aggressione ai danni di un carabiniere in borghese durante una rissa il 25 aprile 2004. Sempre Iannone, insieme con altri membri di CasaPound, aggredisce a Viterbo il giornalista Filippo Rossi, accusandolo di diffamazione nei confronti dell'organizzazione.\nDurante le proteste di ottobre 2008 contro la riforma Gelmini, i giovani del Blocco Studentesco parteciparono alle manifestazioni, divenendo protagonisti di scontri fra studenti a Piazza Navona durante il presidio del 29 ottobre presso il Senato. Legata a questo episodio vi \u00e8 anche l'irruzione dei militanti di CasaPound Italia negli studi Rai di via Teulada a Roma la notte del 4 novembre 2008 per protestare contro la ricostruzione dei fatti operata dalla trasmissione \"Chi l'ha visto?\".\nIl 13 dicembre 2011 a Firenze un militante e collaboratore di CasaPound, Gianluca Casseri, uccise due venditori ambulanti di origine senegalese, ferendone gravemente un terzo, per poi togliersi la vita poco prima di essere catturato dalle forze dell'ordine.\nIl 14 aprile 2011 Andrea Antonini, Consigliere Circoscrizionale del XX Municipio di Roma e vicepresidente di CasaPound fu gambizzato da ignoti. Le indagini si concentrarono su diverse piste senza per\u00f2 giungere a nessuna conclusione concreta. Nel 2012 Alberto Palladino, dirigente di CasaPound Italia del IV Municipio di Roma, viene condannato a 2 anni e 8 mesi per l'aggressione ad alcuni esponenti dei Giovani Democratici la notte del 2 novembre 2011.\nNel dicembre 2013, nell'ambito della protesta estesa capeggiata dal Movimento dei Forconi, un centinaio di attivisti dell'associazione ha manifestato davanti alla sede romana dell'Unione europea. In questo contesto si sono verificati scontri con le forze dell'ordine intervenute in assetto antisommossa. Tra i fermati dalla polizia vi \u00e8 anche il vicepresidente di CasaPound, Simone Di Stefano, che viene arrestato e poi condannato con l'accusa di furto pluriaggravato per aver sottratto come gesto dimostrativo la bandiera della UE sostituendola con quella tricolore. Nel settembre 2016 Di Stefano viene nuovamente arrestato nel corso dello sfratto di due famiglie che occupavano abusivamente uno stabile, al quale CasaPound ha opposto resistenza tramite il lancio di uova, bottiglie, vernice e oggetti metallici.\nManipolazione di Wikipedia.\nUn'inchiesta giornalistica del 2016 documentava un'opera di manipolazione sistematica di Wikipedia da parte di Casapound per migliorare la propria immagine, eliminando fatti o riferimenti sgraditi ad essa collegati, presenti sull'enciclopedia. Questa attivit\u00e0 \u00e8 stata svolta almeno dal 2011, e organizzata tramite un gruppo Facebook segreto chiamato \"Notre avant-guerre\" (il nostro anteguerra), frase tratta dall'omonimo libro pubblicato nel 1941 da Robert Brasillach, scrittore francese collaborazionista del regime nazista. Il coordinatore di \"Notre avant-guerre\" \u00e8 il portavoce della sezione di Pistoia di Casapound Lorenzo Berti. Le pagine interessate sono oltre a quella della stessa Casapound anche Blocco Studentesco e Zetazeroalfa. Berti, il quale agiva sotto il nome account \"Pietro Chiocca\", preparava gli altri attivisti del gruppo su come agire per non destare sospetti nella comunit\u00e0 di Wikipedia, dato che nel corso del tempo diversi membri dell'organizzazione erano stati banditi dall'enciclopedia.\nAltre.\nHanno suscitato polemiche le aperture nei confronti di personalit\u00e0 del mondo della cultura e della politica contemporanea culturalmente pi\u00f9 affini alla sinistra politica come Che Guevara, Hugo Ch\u00e1vez, Peppino Impastato, Hugo Pratt, Rino Gaetano, Fabrizio De Andr\u00e9, Bobby Sands e il gi\u00e0 citato Carmelo Bene.\nIl 9 settembre 2019, i social network Facebook e Instagram cancellano la pagina ufficiale di Casapound cos\u00ec come quella di Forza Nuova, nonch\u00e9 diversi profili personali affiliati: Facebook affermer\u00e0 che \"le persone e le organizzazioni che diffondono odio\" non possono essere presenti sulle sue piattaforme.\nIl 12 dicembre 2019, il Tribunale Civile di Roma ordina a Facebook la riattivazione della pagina, condannando il social network al pagamento di 15.000 \u20ac per spese processuali. Nelle motivazioni della sentenza si legge \"\u00e8 evidente il rilievo preminente assunto da Facebook con riferimento all'attuazione di principi cardine essenziali dell'ordinamento come quello del pluralismo dei partiti politici (49 Cost), al punto che il soggetto che non \u00e8 presente su Facebook \u00e8 di fatto escluso (o fortemente limitato) dal dibattito politico italiano (...)\". Ne deriva che l'esclusione di Casapound secondo la sentenza \"\u00e8 in contrasto con il pluralismo\" poich\u00e9 \"elimina o fortemente comprime la possibilit\u00e0\" per il movimento \"di esprimere i propri messaggi politici\"."}
{"id": "1684271", "revid": "56620", "url": "https://it.wikipedia.org/wiki?curid=1684271", "title": "Pietro Rosa", "text": "Biografia.\nDiscendente di Salvator Rosa, fece studi di pittura e fu allievo di Luigi Canina, che lo introdusse presso la famiglia Borghese. Qui lavor\u00f2 sino alla sua adesione, nel 1849, ai moti per la difesa di Roma durante il regime della Repubblica romana; la scelta politica lo lasci\u00f2 privo di occupazione e il Canina lo prese con s\u00e9 per alcuni scavi lungo la via Appia.\nLavor\u00f2 in seguito per Napoleone III (appassionato di archeologia), per il quale nel 1861 diresse gli scavi negli \"Horti Palatini Farnesiorum\" (i Giardini Farnese), sul Palatino, che l'imperatore aveva appena acquistato da Ferdinando II di Borbone. Rimase, insieme con Giacomo Boni e Alfonso Bartoli, uno dei principali studiosi del Palatino, in cui fece importanti scoperte fra le quali quella del tempio di Giove Statore e la Basilica Giulia.\nDopo l'Unit\u00e0 d'Italia, nel 1870 fu il primo ammesso a progetti archeologici nell'area del Foro Romano, incarico che conserv\u00f2 sino al 1874, quando ne fu estromesso per dissidi con Giuseppe Fiorelli, direttore del neonato servizio archeologico nazionale, e con gli incaricati del Comune di Roma.\nTra il 1874 ed il 1875 diresse gli scavi per liberare il Colosseo dall'interro; i lavori nell'Anfiteatro, che era un simbolo religioso (ospitava ad esempio gi\u00e0 a quei tempi la Via Crucis), furono considerati pressoch\u00e9 sacrileghi dalla popolazione cattolica, che inscenava proteste, papa Leone XIII in testa, con celebrazioni religiose a sorpresa dentro la struttura, sinch\u00e9 Rosa non convinse i popolani che era meglio scavarla piuttosto che consentirvi ipotetici ludi carnascialeschi.\nSvilupp\u00f2 la \"Carta topografica del Lazio\", una mappa archeologica rilevata da Rosa stesso fra il 1850 e il 1870."}
{"id": "1684273", "revid": "327094", "url": "https://it.wikipedia.org/wiki?curid=1684273", "title": "Santa Maria do Cambuc\u00e1", "text": "Santa Maria do Cambuc\u00e1 \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione dell'Alto Capibaribe."}
{"id": "1684275", "revid": "330270", "url": "https://it.wikipedia.org/wiki?curid=1684275", "title": "Cuccagna", "text": ""}
{"id": "1684276", "revid": "1543377", "url": "https://it.wikipedia.org/wiki?curid=1684276", "title": "Bode-Museum", "text": "Il Bode-Museum \u00e8 un museo di Berlino facente parte dei Musei Statali, situato sull'Isola dei Musei. \nOggi accoglie le collezioni di scultura (\"Skulpturensammlung\"), il ricco monetiere e medagliere (\"M\u00fcnzkabinett\"), il museo bizantino e una piccola parte delle collezioni della Pinacoteca (\"Gem\u00e4ldegalerie\").\nIl museo \u00e8 ospitato in un edificio di interesse storico, progettato dall'architetto Ernst von Ihne e inaugurato nel 1904. In origine fu chiamato Kaiser-Friedrich-Museum dall'imperatore Federico III di Germania. Nel 1956 fu rinominato Bode-Museum in onore del suo fondatore e primo direttore, Wilhelm von Bode.\nFu chiuso per manutenzione nel 1997, e riaperto il 18 ottobre 2006."}
{"id": "1684279", "revid": "110157", "url": "https://it.wikipedia.org/wiki?curid=1684279", "title": "Surubim", "text": "Surubim \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione dell'Alto Capibaribe."}
{"id": "1684280", "revid": "1444886", "url": "https://it.wikipedia.org/wiki?curid=1684280", "title": "Scudo pontificio", "text": "Lo scudo \u00e8 stata la valuta dello Stato pontificio fino al 1866. Era suddiviso in 100 \"baiocchi\", ognuno di 5 \"quattrini\". Altre monete, che mantenevano i nomi tradizionali, comprendevano il \"grosso \" di 5 baiocchi, il \"carlino\" da 7\u00bd baiocchi, il \"giulio\" ed il \"paolo \" entrambi da 10 baiocchi, il \"testone\" da 30 baiocchi e la \"doppia \" da 3 scudi.\nStoria.\nIl primo scudo d'argento papale fu fatto coniare da Sisto V nel 4\u00ba anno del suo pontificato (1588). Le zecche interessate furono quelle di Ancona, Montalto delle Marche e Roma.\nIn un testo pubblicato a Bologna \u00e8 citata la nuova moneta: \"Il scudo d'argento di Roma nuovamente stampato con la testa di N. Sig. Papa Sisto V et di S. Francesco da dieci Paoli pesa l'onza 1, car. 10 e vale L. 3,16,8\".\nGli scudi furono coniati ad Avignone da Clemente VIII, Paolo V, Gregorio XV, Innocenzo X. \nA Bologna li coniarono Clemente X, Innocenzo XI, Clemente XI, Innocenzo XIII. Sempre a Bologna furono coniati durante la Sede vacante del 1724, poi dai papi Benedetto XIV, Pio VI e Pio VII. Dopo la Sede vacante del 1823 furono coniati da Leone XII, dalla Sede vacante del 1829, da Pio VIII, dalle sede vacante del 1830, da Gregorio XVI e da Pio IX.\nA Ferrara furono battuti da Paolo V, Gregorio XV, Urbano VIII e Clemente XI. A Montalto di Marche furono coniati solo da Sisto V, che in questo centro aveva vissuto in convento.\nA Roma furono coniati da quasi tutti i papi.\nOltre a Roma, le monete in scudi furono coniate in molte altre zecche. Sul finire del XVIII secolo ci furono emissioni ad Ancona, Ascoli, Bologna, Civitavecchia, Fano, Fermo, Foligno, Gubbio, Macerata, Matelica, Montalto, Pergola, Perugia, Ronciglione, San Severino, Spoleto, Terni, Tivoli e Viterbo. A Bologna, il baiocco (noto anche come \"bolognino\") era suddiviso in 6 quattrini.\nTra il 1798 ed il 1799, le forze rivoluzionarie francesi crearono la Repubblica Romana, che emise monete in baiocchi e scudi. Anche ad Ancona, Civitavecchia, Clitunno, Foligno, Gubbio, Pergola e Perugia furono emesse monete a nome della Repubblica romana.\nNel 1808 lo Stato pontificio fu annesso alla Francia, e ufficialmente circol\u00f2 il franco francese. Quando fu ripristinata l'autorit\u00e0 del Papa nel 1814, fu ripristinato anche lo scudo. Tuttavia la monetazione delle zecche minori non ebbe pi\u00f9 luogo. Durante la Repubblica Romana del 1849 fu nuovamente attiva, oltre a quella di Roma anche la zecca di Ancona.\nIl 18 giugno 1866, Pio IX, con un editto, introdusse il sistema in uso nel Regno d'Italia allo scopo di ottenere l'ammissione all'Unione monetaria latina. Lo scudo fu quindi sostituito dalla lira pontificia con un tasso di cambio di 1 scudo = 5,375 lire.\nLo scudo d'argento era la moneta di maggior modulo coniata negli Stati della Chiesa e quindi la pi\u00f9 adatta per la propaganda. I papi affidarono la produzione dei coni ai migliori artisti dell'epoca.\nMonete.\nVerso la fine del XVIII secolo venivano coniate monete in rame nei valori da 1 quattrino, \u00bd, 1, 2, 2\u00bd e 5 baiocchi, assieme a quelle in biglione da 1, 4, 8, 12, 25 e 50 baiocchi, da 1 e 2 carlini, a quelle in argento da 1 grosso, 1 2 giulio, 1 testone ed 1 scudo e a quelle in oro da \u00bd ed 1 \"zecchino\" e da 1 e 2 doppie. Le singole zecche coniarono monete simili ad eccezione di Bologna, che emise anche monete d'argento da 12 baiocchi, da \u00bd scudo e da 80 bolognini, e monete d'oro da 2, 5 e 10 zecchini. \nLa repubblica romana del 1798-1799 emise monete di rame da \u00bd, 1, 2 e 5 baiocchi e d'argento da 1 scudo, quest'ultimo valutato sulla piazza finanziaria meneghina come valente 7 lire milanesi.\nDopo il ripristino della moneta le monete in biglione non furono pi\u00f9 coniate e molte denominazioni sparirono. Furono emesse le monete in rame da 1 quattrino, \u00bd ed 1 baiocco, d'argento da 1 grosso, 1 e 2 giuli ed 1 scudo, e d'oro da 1 doppia. Il testone d'argento fu reintrodotto nel 1802-03,anche se in piccolissima tiratura. Altri testoni(denominati, poi,30 baiocchi), furono coniati a partire dal 1830,col pontificato di Pio VIII.\nNel 1835 Gregorio XVI introdusse una nuova monetazione che abbandon\u00f2 tutti i nomi precedenti ad eccezione di quattrino, baiocco e scudo. Furono emesse monete di rame da 1 quattrino, \u00bd e 1 baiocco, d'argento da 5, 10, 20, 30 e 50 baiocchi ed 1 scudo e d'oro da 2\u00bd, 5 e 10 scudi. Nel 1849 la Repubblica Romana emise una monetazione composta da pezzi di rame da \u00bd, 1 e 3 baiocchi e d'argento da 4, 8, 16 e 40 baiocchi. Con la restaurazione dello Stato pontificio furono introdotte monete di rame da 2 e 5 baiocchi.\nBanconote.\nDal 1785 fu stampata della carta moneta da parte del \"S. S. Monte delle piet\u00e0 di Roma\" con tagli da 3 fino a 1500 scudi, mentre dal 1786 il \"Banco di Santo Spirito di Roma\" emise biglietti da 3 fino a 3000 scudi. Nel periodo 1798 - 1799 la Repubblica Romana emise banconote in vari tagli tra cui 3 e 40 baiocchi, 8, 9 e 10 paoli.\nAnche il tesoro dello Stato pontificio emise banconote durante il XIX secolo."}
{"id": "1684281", "revid": "110157", "url": "https://it.wikipedia.org/wiki?curid=1684281", "title": "Taquaritinga do Norte", "text": "Taquaritinga do Norte \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione dell'Alto Capibaribe."}
{"id": "1684284", "revid": "767487", "url": "https://it.wikipedia.org/wiki?curid=1684284", "title": "Vertente do L\u00e9rio", "text": "Vertente do L\u00e9rio \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione dell'Alto Capibaribe."}
{"id": "1684288", "revid": "767487", "url": "https://it.wikipedia.org/wiki?curid=1684288", "title": "Vertentes", "text": "Vertentes \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione dell'Alto Capibaribe."}
{"id": "1684291", "revid": "1543377", "url": "https://it.wikipedia.org/wiki?curid=1684291", "title": "Microregione di Garanhuns", "text": " \nGaranhuns \u00e8 una microregione dello Stato del Pernambuco in Brasile, appartenente alla mesoregione di Agreste Pernambucano.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 19 comuni:"}
{"id": "1684292", "revid": "729019", "url": "https://it.wikipedia.org/wiki?curid=1684292", "title": "CAC Boomerang", "text": "Il CAC Boomerang era un caccia monomotore ad ala bassa prodotto dall'azienda australiana Commonwealth Aircraft Corporation (CAC) negli anni quaranta.\nImpiegato dalla Royal Australian Air Force, l'aeronautica militare australiana, venne utilizzato in azioni belliche dal 1943 al 1945 nell'ambito della seconda guerra mondiale.\nStoria.\nSviluppo.\nDopo il devastante attacco alla base di Pearl Harbor del dicembre 1941, l'avanzata giapponese nel Sud Pacifico fu fulminea e travolgente. Le scarse forze aeree alleate presenti nell'area, dotate per larga parte di velivoli obsoleti, subirono pesantissime perdite.\nCon la conquista da parte giapponese delle Indie Orientali Olandesi, lo stesso territorio australiano si trovava esposto ad un attacco diretto da parte delle forze dell'Impero giapponese. La Royal Australian Air Force (RAAF) si trovava a corto di mezzi moderni con i quali affrontare questa grave minaccia. Le forniture di velivoli e di motori, specie per gli squadroni da Caccia (\"Fighters\"), dipendevano in tutto dall'industria del Regno Unito, la quale, viste le intense operazioni belliche in Europa e nel Mediterraneo, aveva la priorit\u00e0 di rifornire la britannica Royal Air Force (RAF). Inoltre l'altro forte alleato, gli Stati Uniti, non aveva ancora portato a regime la propria produzione bellica. Sorgeva allora la necessit\u00e0, da parte australiana, di risolvere in casa la grave crisi corrente.\nProprio nell'ottica di una \"indipendenza\" industriale dalla Gran Bretagna, nel 1936 era stata fondata la Commonwealth Aircraft Corporation (CAC), con sede a Port Melbourne; il progetto era proprio quello di garantire, in caso di guerra, i vitali rifornimenti di mezzi alla RAAF, qualora l'apporto di tali mezzi da parte della Gran Bretagna fosse venuto meno.\nAll'inizio del 1942, solo due velivoli erano in produzione in Australia: l'aerosilurante bimotore Bristol Beaufort, prodotto su licenza, e l'addestratore armato biposto Wirraway, prodotto dalla CAC. Il Beaufort montava dei Pratt &amp; Whitney Twin Wasp da 1\u00a0200 hp (895 kW) i quali, pur non essendo indicati per l'utilizzo su un caccia, erano comunque gli unici motori con buone prestazioni disponibili in quelle circostanze. Il Wirraway, inoltre, fu utilizzato come punto di partenza per lo sviluppo del nuovo caccia.\nAd occuparsi della progettazione del velivolo, denominato CA-12, fu il capo progettista della CAC, Fred David, un ingegnere austriaco di origini ebraiche che era stato progettista della Heinkel Flugzeugwerke, rifugiatosi in Australia dopo l'avvento del nazismo.\nIl progetto fu impostato sulla manovrabilit\u00e0, pi\u00f9 che sulla velocit\u00e0. La RAAF emise un ordine per 105 esemplari di CA-12 il 2 febbraio 1942, e il primo volo fu effettuato il 29 maggio dello stesso anno. Il Boomerang CA-12 si rivel\u00f2 un apparecchio robusto e molto affidabile, grazie anche alle corazzature per la protezione del pilota, con un pesante armamento quale punto di forza. Le quattro mitragliatrici Browning M1919 calibro .303 in e i due cannoncini aeronautici Hispano-Suiza HS.404 calibro 20 mm, tutti alloggiati nelle corte ali, gli conferivano una straordinaria potenza di fuoco. Ma le prestazioni restavano comunque piuttosto basse, a causa soprattutto della bassa velocit\u00e0, di appena 470\u00a0km/h; sopra i 15.000\u00a0ft (4.600 m), poi, tali prestazioni si abbassavano ulteriormente. Era, nel complesso, un caccia nettamente inferiore al suo principale avversario, il Mitsubishi A6M \"Zero\".\nGi\u00e0 alla met\u00e0 del 1942 si iniziarono a progettare dei miglioramenti al CA-12. La versione CA-14 avrebbe dovuto montare un nuovo Curtiss-Wright R-2600 Cyclone da 1.700\u00a0hp, con l'intento di migliorare i deficit di velocit\u00e0 e velocit\u00e0 di salita. Ma il motore, ordinato dagli Stati Uniti in 1500 esemplari, non fu mai consegnato. Fu allora installato il Pratt &amp; Whitney R-2800 prodotto dalla CAC su licenza in Australia, a Lidcombe. Tuttavia, il peso eccessivo del nuovo apparato motore comport\u00f2 notevoli problemi, e si ritorn\u00f2 a montare il Pratt &amp; Whitney Twin Wasp, con l'aggiunta di una turbina General Electric B-2 per aumentarne le prestazioni.\nQuesta nuova versione, apparsa nel luglio 1943 e denominata CA-14A, comportava un aumento della velocit\u00e0 nell'ordine del 25-30%, e un aumento di 4.000\u00a0ft (1.200 m) della quota massima operativa, rispetto al CA-12.\nTuttavia, la RAAF iniziava a ricevere i nuovi Supermarine Spitfire Mk. VIII e North American P-51 Mustang ordinati, rispettivamente, alle industrie britanniche ed americane, che andavano a sostituire gli obsoleti Boomerang sia nei compiti di intercettore, sia di scorta ai bombardieri.\nMentre si iniziava a progettare un apparecchio per molti aspetti completamente nuovo, il CA-15 \"Kangaroo\", i Boomerang venivano dirottati verso compiti non operativi, quali l'addestramento, la sperimentazione, e persino al Dipartimento di Meteorologia, per il quale rimasero in servizio per un certo periodo anche dopo la guerra.\nImpiego operativo.\nDopo l'incursione aerea giapponese sul porto di Darwin nel febbraio 1942, la necessit\u00e0 di disporre di velivoli per la difesa aerea divenne molto urgente. Nell'attesa che fosse sviluppato il Boomerang, un certo numero di Curtiss P-40 Kittyhawk consegnati dagli USA garantirono la copertura aerea dell'Australia Settentrionale. Sostituiti tali velivoli, nel febbraio 1943, dagli Spitfire del Primo stormo caccia (\"Fighter Wing\") della RAAF fatto affluire dal Nord Africa, i nuovi Boomerang andarono ad equipaggiare tre gruppi da caccia (\"Squadron\"). I gruppi 83\u00ba e 85\u00ba, destinati alla difesa dello spazio aereo del Western Australia e del New South Wales, non furono mai impiegati in azione. L'84\u00ba gruppo, invece, fu dislocato in Nuova Guinea, e partecip\u00f2 intensamente alle operazioni belliche in quel settore, in Nuova Guinea, appunto, nelle Isole Salomone e nel Borneo.\nSurclassato nettamente dai suoi rivali giapponesi nei duelli aerei e modesto nel ruolo di intercettore, trov\u00f2 la propria \"vocazione\" operativa nel ruolo di assaltatore e attacco al suolo, in appoggio diretto alle truppe di terra. Le caratteristiche costruttive gli consentivano di volare efficacemente a quote bassissime, la robustezza delle strutture in legno e alluminio e la corazzatura aggiuntiva lo proteggevano egregiamente dal fuoco contraereo dei piccoli calibri nemici, e il pesante armamento lo rendeva devastante nei suoi attacchi. Furono equipaggiati cos\u00ec con il Boomerang due nuovi Gruppi da attacco al suolo, il 4\u00ba e il 5\u00ba.\nQuando la missione richiedeva di attaccare grosse unit\u00e0 nemiche, il Boomerang operava spesso in collaborazione con aerei pi\u00f9 pesantemente armati, segnalando i bersagli e fornendo copertura dal fuoco antiaereo. Particolarmente efficace fu la cooperazione con i Corsair della RNZAF (\"Royal New Zealand Air Force\").\nEsemplari attualmente esistenti.\nDue esemplari di Boomerang sono ancora oggi conservati, entrambi in Australia. Il CA-12 \"A46-122\" al Museo Aeronautico di Temora, e il \"A46-206\" a Toowoomba.\nUna replica di un Boomerang, pur con molte parti originali, \u00e8 conservato negli Stati Uniti."}
{"id": "1684295", "revid": "1543377", "url": "https://it.wikipedia.org/wiki?curid=1684295", "title": "Microregione di Brejo Pernambucano", "text": " \nBrejo Pernambucano \u00e8 una microregione dello Stato del Pernambuco in Brasile, appartenente alla mesoregione di Agreste Pernambucano.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 11 comuni:"}
{"id": "1684298", "revid": "436907", "url": "https://it.wikipedia.org/wiki?curid=1684298", "title": "Una vita da mediano", "text": "Una vita da mediano \u00e8 un singolo del cantautore italiano Luciano Ligabue, pubblicato nel 1999 come primo estratto dall'album \"Miss Mondo\".\nDescrizione.\nIl testo \u00e8 una metafora calcistica della fatica di vivere, descrivendo la vita come un piacere che deve essere guadagnato con sudore e volont\u00e0, difficilmente conquistabile con il solo genio o il talento.\nSecondo Ligabue, nel calcio, come nella musica e nella vita, non si nasce con il ruolo predestinato di \"stella\" o \"fuoriclasse\", ma pi\u00f9 spesso con quello di mediano, delicata e logorante posizione di qualit\u00e0 e responsabilit\u00e0, di colui che fa gioco di squadra lavorando e faticando nell'ombra per gli altri, che, alla fine, si prenderanno gli applausi. Come esempio \u00e8 citato Gabriele Oriali, calciatore degli anni settanta dell'Inter (squadra di cui Ligabue \u00e8 da sempre un grande tifoso) e della nazionale di calcio dell'Italia, celebre interprete di quel ruolo. Lo stesso Ligabue ha affermato di sentirsi allo stesso modo in campo musicale.\nPiero Milesi ha arrangiato e diretto le parti orchestrali eseguite dalla London Session Orchestra, registrate agli Abbey Road Studios di Londra da Fabrizio Simoncioni.\nPubblicazione.\nIl singolo \u00e8 stato pubblicato nel solo formato CD nel corso del 1999, al cui interno \u00e8 presente come b-side il brano \"Non fai pi\u00f9 male\", il cui testo narra di una ferita d'amore guarita. La melodia, invece, che comprende anche una chitarra registrata al contrario, si avvicina allo stile di Burt Bacharach. \u00c8 stato frequentemente trasmesso in radio, raggiungendo la vetta della classifica airplay.\n\"Una vita da mediano\" \u00e8 stato inoltre utilizzato come colonna sonora per la presentazione della candidatura di Romano Prodi a Presidente del Consiglio nel 2006.\nNel 2008 Neri Marcor\u00e8 ne ha realizzato una parodia intitolata \"Una vita da prodiano\".\nVideo musicale.\nGirato da Luca Lucini e prodotto dalla \"Clip Television\", il video inizia in una sala conferenze in cui un gruppo di discografici sta esponendo a Ligabue delle idee per la promozione della canzone. Il cantante per\u00f2 si defila ed esce dagli studi dove lo attende un inverosimile bagno di folla e giornalisti, alla fine del quale si ritrova con gli stessi discografici che aveva lasciato inizialmente. Nella sequenze filmate si riconoscono due dei protagonisti del film di Ligabue \"Radiofreccia\": Roberto Zibetti e Enrico Salimbeni.\nIl video \u00e8 stato successivo inserito negli album video dell'artista \"Secondo tempo\" (2008) e \"Videoclip Collection\" (2012)."}
{"id": "1684303", "revid": "1543377", "url": "https://it.wikipedia.org/wiki?curid=1684303", "title": "Microregione di M\u00e9dio Capibaribe", "text": " \nM\u00e9dio Capibaribe \u00e8 una microregione dello Stato del Pernambuco in Brasile, appartenente alla mesoregione di Agreste Pernambucano.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 10 comuni:"}
{"id": "1684306", "revid": "767487", "url": "https://it.wikipedia.org/wiki?curid=1684306", "title": "Cacciatore di teste", "text": "Cacciatore di teste (\"Le Couperet\") \u00e8 un film del 2005 diretto da Costa-Gavras, basato sul romanzo \"The Ax\" di Donald E. Westlake.\nTrama.\nBruno Davert \u00e8 un manager del settore della carta di mezza et\u00e0 che ha perso il lavoro a causa di una ristrutturazione e delocalizzazione della sua azienda. Convinto di trovare immediatamente un altro lavoro all'altezza del suo curriculum, dopo oltre due anni di ricerche si ritrova ancora disoccupato. Decide cos\u00ec di mettere in atto un piano destinato a restituirgli il lavoro presso la principale azienda del settore, la Arcadia. Il piano consiste nell'eliminazione fisica di tutti i suoi principali concorrenti, altri manager che come lui hanno perso il posto e vivono di espedienti partecipando ad umilianti colloqui di lavoro."}
{"id": "1684310", "revid": "767487", "url": "https://it.wikipedia.org/wiki?curid=1684310", "title": "C\u00e9zanne, Dialogue avec Joachim Gasquet", "text": "C\u00e9zanne, Dialogue avec Joachim Gasquet \u00e8 un documentario del 1989 diretto da Dani\u00e8le Huillet e Jean-Marie Straub e realizzato in due versioni, in francese e in tedesco, basato sulla vita del pittore francese Paul C\u00e9zanne e ispirato alle memorie di Joachim Gasquet, amico del pittore.\nTrama.\nNel film vengono combinati fra loro brani tratti dal testo di Gasquet con fotografie del pittore scattate da Maurice Denis, spezzoni del film Madame Bovary di Jean Renoir e immagini di Mont Sainte-Victoire, domicilio del pittore.\nProduzione.\nIl film venne commissionato da Virginie Herbin, direttore del dipartimento audiovisivo del Mus\u00e9e d'Orsay e basato sulle memorie di Joachim Gasquet dei suoi dialoghi con C\u00e9zanne, \"Ce qui m\u2019a dit\u2026\" del 1921."}
{"id": "1684314", "revid": "599013", "url": "https://it.wikipedia.org/wiki?curid=1684314", "title": "Feira Nova", "text": "Feira Nova pu\u00f2 riferirsi a diverse localit\u00e0:"}
{"id": "1684317", "revid": "2730", "url": "https://it.wikipedia.org/wiki?curid=1684317", "title": "Fondazione Vittorino Colombo", "text": "La Fondazione Vittorino Colombo \u00e8 stata fondata nel 1996 dopo la scomparsa del senatore Vittorino Colombo, ad opera di un gruppo di amici del senatore, ed \u00e8 considerata l'erede del Centro studi Achille Grandi, tra i principali luoghi di cultura politica e sociale del dopoguerra a Milano.\nAttuale Presidente \u00e8 Stefano Devecchi Bellini.\nLa Fondazione \u00e8 attiva nel campo della cultura sia a livello locale, che nazionale e internazionale. \nLa principale attivit\u00e0 \u00e8 il Premio Internazionale Vittorino Colombo, in collaborazione con il comune di Albiate, che \u00e8 stato assegnato, fra gli altri, a V\u00e1clav Havel, a Boutros Boutros-Ghali, ai cardinali Angelo Sodano e Agostino Casaroli, a Shirin Ebadi, al presidente del Parlamento europeo Hans-Gert P\u00f6ttering e al prof. Andrea Riccardi.\nLa Fondazione Vittorino Colombo \u00e8 attiva anche nelle promozione delle relazioni italo-cinesi nello studio in campo urbanistico, del \"non profit\", della Intermediazione di Interessi e dell'etica economica.\nCollabora con l'Universit\u00e0 Cattolica del Sacro Cuore di Milano e con il Politecnico di Milano (Centro Studi Polismaker), e la Fondazione cultura &amp; solidariet\u00e0 di Francesco Vivacqua ad attivit\u00e0 di alta formazione.\n\u00c8 proprietaria degli archivi, riconosciuti dal Ministero dei beni e delle attivit\u00e0 culturali di rilevante valore storico, di Vittorino Colombo e Luigi Gedda.\nDal 2008 ha promosso corsi di formazione sociopolitica con l'arcidiocesi di Milano e con altre importanti istituzioni milanesi fra cui la Societ\u00e0 Umanitaria.\nLa Fondazione Vittorino Colombo \u00e8 stata riconosciuta come ente morale dal Ministero dell'interno con il decreto ministeriale del 27 gennaio 1998 e dalla Giunta della regione Lombardia con decreto 30199|257 nel 1997."}
{"id": "1684318", "revid": "767487", "url": "https://it.wikipedia.org/wiki?curid=1684318", "title": "Maxwell (musicista)", "text": "Entrato nella scena musicale nella seconda met\u00e0 degli anni novanta, \u00e8 stato uno dei principali artisti nello sviluppare il movimento neo soul. L'artista ha acquisito varie certificazioni d'oro e di platino con i suoi dischi ed \u00e8 stato nominato ai premi pi\u00f9 importanti, tra cui varie volte ai Grammy, vincendo il primo nel 2010.\nBiografia.\nInfanzia.\nMaxwell \u00e8 nato da un padre portoricano e da una madre afroamericana. Fino al 2013 l'artista ha sempre mantenuto segreti il primo nome e il cognome, per rispetto della propria famiglia; Maxwell \u00e8 il suo secondo nome di battesimo. Il padre \u00e8 morto in un incidente aereo durante un viaggio verso la sua terra natale, il Porto Rico, quando l'artista aveva solo tre anni; esperienza che ha avuto un forte impatto sulla personalit\u00e0 del cantante. Come in molti casi, anche la carriera di Maxwell parte dei cori della chiesa, in questo caso di una parrocchia battista, finch\u00e9 non inizia a voler seguire le orme di artisti come Marvin Gaye e Prince. A 17 anni Maxwell inizia a scrivere canzoni e ad esibirsi nei club di New York, nonostante nessuno dei suoi compagni di scuola lo immaginasse su un palco a causa del suo temperamento timido e goffo, e nel 1994, a soli 21 anni, viene messo sotto contratto dalla Columbia Records.\n\" Maxwell's Urban Hang Suite \"(1996).\nAppena ottenuto il contratto, l'artista inizia a lavorare al materiale per il suo album di debutto insieme a un team d'eccezione composto dal cantautore Leon Ware (autore di gran parte dell'album \"I Want You\" del 1976 di Marvin Gaye), dal chitarrista Wah Wah Watson (altro collaboratore di Gaye) e dal polistrumentista Stuart Matthewman (collaboratore di Sade). Quando l'album sembra pronto per essere pubblicato, la Columbia espone seri dubbi riguardo alle potenzialit\u00e0 del materiale, e cos\u00ec rimanda l'uscita dell'album, che slitta di due anni. Finalmente nel 1996 esce \"Maxwell's Urban Hang Suite\", un album fortemente ispirato dal soul pi\u00f9 classico e che attira l'attenzione della critica, grazie al distacco con la maggioranza dell'hip hop soul in voga in quel periodo; l'album \u00e8 stato fortemente ispirato da una breve e intensa storia d'amore, e si proclama come una celebrazione della monogamia, in contrapposizione con l'atteggiamento promiscuo decantato da molti artisti rap e R&amp;B di quegli anni. Il disco inizialmente vende poco, e non entra nemmeno nella \"Top 20\", anche se il primo singolo \"...Til The Cops Come Knockin viene trasmesso abbastanza in radio. Grazie al successo del secondo singolo \"Ascension (Don't Ever Wonder)\", che diventa disco d'oro, l'album impenna le vendite e diventa disco di platino a meno di un anno dalla sua uscita. Dall'album vengono estratti ben quattro singoli: oltre a \"...Til The Cops Come Knockin\" e \"Ascension (Don't Ever Wonder)\", vengono diffusi \"Sumthin' Sumthin e \"Whenever Wherever Whatever\". L'album ottiene un premio ai Soul Train Awards nella categoria \"Best R&amp;B/Soul Male Album\" e una nomination ai Grammy Awards come \"Best R&amp;B Album\".\nIl 15 giugno 1997 l'artista si esibisce a New York presso gli studi di MTV Unplugged in una memorabile jam session. Il live verr\u00e0 pubblicato in un CD contenente solo 7 tracce, chiamato \"Maxwell's MTV Unplugged\". In questa performance l'artista si esibisce anche nelle cover di due pezzi estranei alla scena soul e R&amp;B, ossia \"This Woman's Work\" di Kate Bush e \"Closer\" dei Nine Inch Nails. Questo live (analogamente a quello che \u00e8 successo ad Erykah Badu poco dopo) continua ed aumenta il successo del primo album, tanto che la versione live di \"Whenever Wherever Whatever\" ottiene una nomination ai Grammy come \"Best Male Pop Vocal\".\n\" Embrya\" (1998).\nIl 30 giugno 1998 la Columbia pubblica il secondo album di Maxwell, \"Embrya\", che dall'artista stesso viene definito come un tributo al soul degli anni settanta. Stavolta il disco debutta al numero 3 della Billboard 200 e duplica le vendite del primo album, venendo certificato doppio disco di platino. La critica accoglie molto positivamente anche questo secondo lavoro dell'artista, che grazie a \"Embrya\" vince il suo secondo Soul Train Award come \"Best R&amp;B/Soul Male Album\" e ottiene la seconda nomination ai Grammy come \"Best R&amp;B Album\" (vinto da Erykah Badu con \"Baduizm\").\nColonne sonore (1999).\nNel 1999 il cantante continua a mietere successi. Incide un brano scritto e prodotto dal magnate del R&amp;B R. Kelly, per la colonna sonora del film \"Life\" con Eddie Murphy. \"Fortunate\" viene pubblicato come singolo e si rivela inaspettatamente un successo strepitoso: \u00e8 il primo singolo del cantante ad entrare nella \"Top 10\" statunitense, arrivando alla posizione numero 4, e il primo a raggiungere la prima posizione delle classifiche R&amp;B, dove rimane per 8 settimane di seguito. Il successo \u00e8 tale che Billboard piazza il singolo al primo posto nella classifica di fine 1999 dei brani R&amp;B e hip hop di maggior successo. Il singolo diventa disco d'oro e ottiene nomination a molti premi, tra cui ai Grammy come \"Best R&amp;B Male Vocal Performance\" e ai Soul Train Awards come \"Best R&amp;B/Soul Single\", in questo caso trionfando.\nNello stesso anno il musicista incide anche due brani per la colonna sonora del film \"The Best Man\", e tra questi \"Let's Not Play the Game\" viene pubblicata come singolo. Il brano \u00e8 molto diverso dai singoli precedenti del cantante, essendo un pezzo molto ballabile, ma non ha successo in classifica: arriva alla posizione 55 della classifica R&amp;B di Billboard.\n\" Now\" (2001).\nIl cantante torna sulle scene con il suo terzo album, due anni dopo il successo di \"Fortunate\". \"Now\" viene pubblicato il 14 agosto 2001 e entra in classifica direttamente alla posizione numero 1, diventando il primo album dell'artista a raggiungere la prima posizione. \"Now\" diventa presto disco di platino ma non riceve la stessa accoglienza positiva dalla critica come i due album precedenti. Il disco produce tre singoli: \"Get to Know Ya\" (#25 R&amp;B), \"Lifetime\" ( #5 R&amp;b e #22 pop) e \"This Woman's Work\" (cover dell'omonimo singolo di Kate Bush del 1989, ripreso dal live del 1997).\n\"BLACKsummers' night\" (2009).\nSecondo quanto pubblicato sul suo sito ufficiale e sulla sua pagina di \"MySpace\", il cantante \u00e8 intenzionato a pubblicare una trilogia di album intitolata \"Black Summers' Night\" tra il 2008 e il 2010, ma la data di pubblicazione del primo capitolo viene posticipata varie volte. Finalmente dopo una lunga attesa il 7 luglio 2009 esce il quarto album dell'artista, \"BLACKsummers'night\" che, nonostante gli 8 anni di assenza del cantante dal mondo della musica, debutta al numero 1 della \"Billboard 200\", diventando il secondo album dell'artista ad esordire alla prima posizione dopo il precedente \"Now\". Ma a differenza dell'album precedente, \"BLACKsummers'night\" \u00e8 riuscito a vendere pi\u00f9 di 300.000 copie nella prima settimana di pubblicazione, riuscendo ad ottenere in poche settimane il disco d'oro con oltre 600.000 copie vendute. Il disco \u00e8 stato registrato in un periodo che va dal 2007 al 2009 con l'aiuto del musicista Hod David. Il primo singolo tratto dall'album, \"Pretty Wings\", arriva a sorpresa al numero 1 della Billboard Hot R&amp;B/Hip-Hop Songs, a dieci anni dalla prima numero 1 dell'artista in questa classifica, \"Fortunate\". Il brano ha passato ben 14 settimane al numero 1, diventando uno dei pezzi di maggior successo nella storia della classifica R&amp;B di Billboard. Oltre a diventare la sua seconda numero 1 nella classifica R&amp;B, il singolo \u00e8 anche il quarto di Maxwell ad entrare nella top40 della \"Billboard Hot 100\".\nIl cantante si \u00e8 esibito con questa canzone all'edizione 2009 dei BET Awards. Grazie a questo lavoro Maxwell ha ricevuto sei nomination ai Grammy Awards 2010, vincendo in due categorie: \"Best R&amp;B Album\" e \"Best Male R&amp;B Vocal Performance\" per \"Pretty Wings\". Vengono pubblicati altri singoli, tra cui \"Bad Habits\" (#4 nella classifica R&amp;B) e \"Fistful of Tears\" (#16 nella classifica R&amp;B), che sono rispettivamente il sesto e il settimo brano dell'artista ad entrare nella top20 della Hot R&amp;B/Hip-Hop Songs di \"Billboard\". I due singoli entrano anche nella Hot 100, cos\u00ec come un ulteriore singolo, \"Cold\".\n\"blackSUMMERS'night\" (2014-).\nNel periodo 2014-2015 rilascia alcune interviste in cui afferma di essere al lavoro per il suo successivo album.\nNell'aprile 2016 viene pubblicato il singolo \"Lake by the Ocean\". Nel maggio seguente si esibisce dopo sette anni in televisione, partecipando al \"The Late Show with Stephen Colbert\".\nIl 1\u00ba luglio 2016 viene pubblicato il suo quinto album in studio \"blackSUMMERS'night\", che raggiunge la posizione numero 3 della classifica Billboard 200."}
{"id": "1684322", "revid": "1337443", "url": "https://it.wikipedia.org/wiki?curid=1684322", "title": "Ferdinando Andreucci", "text": "Biografia.\nNato nel 1806 a Siena da Giovanni e Isabella Pallini, si \u00e8 laureato in diritto a Pisa nel 1830 a 24 anni. \nHa ricoperto nel Granducato di Toscana le cariche di membro del Consiglio generale (Toscana) (1848)\nmembro della Consulta di Stato (Toscana) (1859) e membro e vicepresidente dell'Assemblea dei rappresentanti (Toscana) (1859).\n\u00c8 stato eletto deputato del Regno di Sardegna nel 1860 per il collegio di Colle Val d'Elsa.\nQuindi deputato del Regno d'Italia per quattro legislature, dal 1861 al 1871, quando \u00e8 stato nominato senatore.\n\u00c8 stato socio dell'Accademia dei Georgofili."}
{"id": "1684323", "revid": "287204", "url": "https://it.wikipedia.org/wiki?curid=1684323", "title": "Fuga in do minore BWV 575", "text": "La fuga in do minore BWV 575 \u00e8 una composizione per organo di Johann Sebastian Bach.\n\u00c8 stata composta nei primi anni di carriera del celebre compositore tedesco (nel cosiddetto periodo di Arnstadt o di Weimar) tra il 1708 e il 1717."}
{"id": "1684329", "revid": "1337443", "url": "https://it.wikipedia.org/wiki?curid=1684329", "title": "Pasquale Atenolfi", "text": "Biografia.\nFiglio di Flavio, marchese di Castelnuovo di Vallo e membro della Camera de' Pari del Regno delle due Sicilie, e di Gaetana, appartenente alla famiglia dei Rinaldo signori di San Rufo, prese parte ai moti risorgimentali del 1848.\nNel luglio del 1860 fu eletto sindaco della citt\u00e0 di Cava de' Tirreni. Svolse tale incarico fino al 27 gennaio 1961.\nFu poi tra i promotori delle consultazioni che si svolsero nelle province napoletane per l'annessione al Regno d'Italia.\nDopo l'unit\u00e0, partecip\u00f2 alle prime elezioni politiche, ed il 27 gennaio 1861 fu eletto alla Camera dei deputati del Regno d'Italia nel collegio di Vallo della Lucania. Il 15 novembre 1871 fu nominato Senatore del Regno da Vittorio Emanuele II.\nIn seguito ricopr\u00ec nuovamente la carica di sindaco di Cava de' Tirreni tra il 1873 ed il 1874 e tra il 1903 e il 1906. Al marchese Atenolfi si deve la realizzazione dell'acquedotto e del Consorzio dell'Ausino.\nNel corso della sua attivit\u00e0 politica-amministrativa ricopr\u00ec varie cariche: fu Vicesindaco di Napoli, Consigliere (1866-1908) e Presidente del Consiglio provinciale di Salerno (1902-1905), Presidente degli Educandati femminili di Napoli (1893-1907), Presidente della Croce Rossa Italiana sezione di Napoli, Presidente della Societ\u00e0 del Risanamento di Napoli, Presidente del Comitato di soccorso per il terremoto di Casamicciola, Membro del Consiglio superiore dei tabacchi, Socio corrispondente dell'Accademia dei Georgofili (12 aprile 1864).\nDopo una malattia che lo aveva reso invalido, il 7 dicembre 1908, all'et\u00e0 di 82 anni, mor\u00ec nella sua citt\u00e0 natale."}
{"id": "1684335", "revid": "2201979", "url": "https://it.wikipedia.org/wiki?curid=1684335", "title": "San Romano (Pisa)", "text": "San Romano \u00e8 un centro abitato della provincia di Pisa, formato dalle due omonime e contigue frazioni del comune di Montopoli in Val d'Arno e di quello di San Miniato.\nLa localit\u00e0 \u00e8 nota per il Santuario della Madonna di San Romano che si trova nella parte pi\u00f9 alta dell'abitato. \u00c8 inoltre ricordata per essere lo scenario della \"Battaglia di San Romano\", famoso trittico di Paolo Uccello raffigurante lo scontro avvenuto nel 1432 tra le truppe fiorentine e senesi. Le tre parti risultanti dallo smembramento del trittico sono oggi esposte alla National Gallery di Londra, agli Uffizi di Firenze ed al Louvre di Parigi.\nGeografia fisica.\nL'abitato sorge sul crinale, lungo i declivi e ai piedi dei rilievi collinari che si elevano sulla riva sinistra dell'Arno, nel tratto compreso tra gli abitati di Santa Croce sull'Arno e Castelfranco di Sotto (situati sull'altra riva). Dalla parte opposta rispetto alla valle dell'Arno i rilievi collinari di San Romano declinano verso un valloncello che era un tempo solcato da un minuscolo rio chiamato \"V\u00e0ghera\" e che \u00e8 oggi quasi interamente occupato dal tracciato della strada di grande comunicazione Firenze-Pisa-Livorno.\nStoria.\nIl paese sorge intorno al castello di origine medioevale che aveva preso il nome dalla sua chiesa, intitolata a San Romano e a San Matteo (situata in zona Casotti e oggi distrutta), la quale era compresa, durante il Medioevo, nel pievanato di Fabbrica a Cigoli e sottoposta alla diocesi di Lucca.\nCome gli altri castelli del territorio fu oggetto di contesa tra pisani e lucchesi e venne sottomesso dall'esercito fiorentino agli inizi del XV secolo in seguito alla Battaglia di San Romano (1432). Il suo nome rimarr\u00e0 comunque indissolubilmente legato al celeberrimo dipinto di Paolo Uccello didicato a tale evento bellico.\nNel 1839 l'abitato di San Romano, pur gi\u00e0 diviso in due tra i comuni di Montopoli e San Miniato, fu eretto in parrocchia autonoma intorno al santuario della Madonna edificato agli inizio del XVI secolo (cfr. sotto). Nel 1830, la parrocchia contava precisamente 1170 abitanti, 717 dei quali facenti capo a Montopoli e gli altri a San Miniato.\nMonumenti e luoghi d'interesse.\nSantuario della Madonna di San Romano.\nIl santuario della Madonna di San Romano fu costruito fra il 1515 e il 1519 con contributi del comune come ampliamento di una cappella detta di Santa Maria di Valiano, esistente almeno dal 731, contenente un'immagine della Vergine ritenuta miracolosa a seguito di alcuni prodigi avvenuti nel 1513. A partire dal 1517 la nuova chiesa fu affidata ai frati minori osservanti che ne svilupparono l'edificazione almeno fino al 1584. I lavori di abbellimento del complesso ecclesiastico non conobbero comunque soste, tant'\u00e8 che nel XVII secolo fu riccamente adornata la cappella di San Paolo, nel susseguente fu costruito il coro ligneo mentre le pareti furono coperte dagli affreschi e da grandi tele dal pittore Anton Domenico Bamberini. Di tutto questo non esiste per\u00f2 quasi pi\u00f9 traccia a causa dei danni bellici del luglio 1944, che tra l'altro distrussero il campanile del 1532.\nIl santuario \u00e8 esternamente dotato di una facciata articolata in una struttura centrale anticipata da un portico a sei arcate, affiancato da due avancorpi in muratura intonacata illuminati da finestre a lunetta. Sulla sinistra si apre inoltre un bel chiostro con archi retti da colonne tuscaniche e una interessante vera da pozzo. L'interno \u00e8 una navata, con sei cappelle laterali - tre per parte - inquadrate da cornici in pietra scolpite e dotate di tele dipinte. Sulla destra si accede alla cappella della Madonna, contenente l'immagine ritenuta miracolosa. La cappella attuale a pianta rettangolare voltata da una grande cupola a lacunari, fu costruita dal 1817 al 1837 su disegni dell'architetto Pasquale Poccianti, rimasti in parte irrealizzati, la cui attuazione comportarono la totale distruzione del precedente ricetto, edificato con tutta probabilit\u00e0 alla fine del XVI secolo grazie ad un lascito testamentario di Eleonora di Toledo. La decorazione in stucco della cappella furono realizzate dallo scultore Emilio Santarelli, bench\u00e9 siano state ben presto restaurate nel corso di alcuni lavori di consolidamento della cappella diretti da Giuseppe Poggi, conclusisi nel 1872. L'altare marmoreo, con un tabernacolo contenente l'immagine della Madonna, fu costruito nel 1891 da Amalia Dupr\u00e9, mentre le quattro statue di gesso entro nicchie furono qui collocate nel 1900. Purtroppo occorre anche qui segnalare comunque come i gravi danni arrecati dall'ultima guerra abbiano in gran parte modificato la conformazione originaria degli arredi della cappella.\nTorre Giulia.\nLa Torre Giulia fu edificata nel 1391 da Giovanni Acuto su un sistema difensivo preesistente, attestato almeno a partire dal 1313, quando si ha notizia della devastazione di una torre a San Romano per opera dei ghibellini. Fu poi ristrutturata nel 1431-32 da Neri Capponi a difesa delle incursioni di Niccol\u00f2 Piccinino. Rovinata ancora dalle armate di Carlo V, fu di nuovo ricostruita nel 1536. Perduta ogni funzione bellica, successivamente la torre divenne propriet\u00e0 dei Molinelli che la inglobarono in una villa, e da questi pass\u00f2 ai Capponi che, nel 1777, arricchirono e ampliarono l'intero complesso. Dal Capponi la Villa pass\u00f2 successivamente ai Guazzesi, ai Mori Ubaldini e, nel 1860 ai Ridolfi, che promossero vari lavori di abbellimento, culminati nel rialzamento della torre e nell'allestimento di una parte della propriet\u00e0 della villa a parco. A giudicare da una foto d'epoca la villa aveva un severo assetto parallepipedo su base a scarpa, aperto per. sul lato verso il parco da un portico a cinque arcate, mentre la torre, addossata ad un lato della villa ma svettante sui tetti, era conclusa da una fila di merli. Nel corso dell'ultimo conflitto bellico il complesso fu minato dai tedeschi l'11 luglio 1944, s\u00ec che ne sopravvive solo qualche rudere e la parte basamentale della torre.\nSociet\u00e0.\nTradizioni e folclore.\nA San Romano \u00e8 radicata la tradizione del presepe d'arte dal 1922, quando annualmente veniva allestito in una cappella laterale della chiesa. Dal 1995 il presepio viene realizzato all'esterno, prima nel giardino e poi nel chiostro, diventando sempre pi\u00f9 grande e minuzioso nei suoi particolari, fino a diventare una vera tradizione. Occorrono oltre due mesi di preparazione e misura 300 metri quadri di esposizione.\nGeografia antropica.\nSan Romano \u00e8 comunemente divisa in alcune localit\u00e0 minori: San Romano alto, San Romano basso (o Le Buche), Angelica, Casotti (corrispondente al nucleo centrale della frazione del comune di San Miniato), Poggiosole, Lungarno, Villaggio Marconcini.\nInfrastrutture e trasporti.\nA San Romano \u00e8 presente la stazione ferroviaria di San Romano-Montopoli-Santa Croce lungo la linea ferroviaria Leopolda.\nInoltre il paese \u00e8 attraversato, lungo tutta la parte alta dell'abitato, dalla strada statale 67 Tosco Romagnola.\nSport.\nCalcio.\nLa squadra di calcio del paese \u00e8 l\"'USD Sanromanese Valdarno\", la quale milita nel campionato regionale di prima categoria. I suoi colori sociali sono il giallo e il blu ed i suoi giocatori vengono chiamati anche \"canarini\". Gioca le partite di casa nel campo sportivo \"Piero Bagnoli\", costruito alla fine degli anni novanta. \nFondata nel 1945 da Nello Baldacci, ha sempre giocato nelle categorie regionali. Nella stagione 1961/62, raggiunge il risultato pi\u00f9 alto della sua storia arrivando quarto nella Prima Categoria Toscana (il quinto livello del campionato italiano di calcio e massimo livello regionale, l'attuale Eccellenza). Nella successiva stagione 1962/63 raggiunge la salvezza classificandosi undicesima, cos\u00ec come nella stagione 1963/64 classificandosi dodicesima. Nella stagione 1964/65 invece, con una stagione disastrosa purtroppo retrocede: ultima posizione con solo 2 vittorie su 30 partite ed 11 punti in classifica. Si alterneranno quasi vent'anni di serie minori fino agli anni 80, quando nella stagione 1979/80 ottiene la promozione nel campionato di Promozione Toscana (sesto livello del campionato italiano di calcio e massimo livello regionale). Nella stagione 1981-1982 si salver\u00e0 classificandosi quattordicesima, ma nella stagione successiva 1982-1983 la medesima posizione non consentir\u00e0 la salvezza a causa di una differenza reti sfavorevole di un solo gol. Dagli anni 80 ad oggi la Sanromanese ha sempre militato nei campionati di prima, seconda o terza categoria toscana. "}
{"id": "1684336", "revid": "767487", "url": "https://it.wikipedia.org/wiki?curid=1684336", "title": "Operazione Apfelkern", "text": "Operazione Apfelkern (\"La bataille du rail\") \u00e8 un film del 1946 diretto da Ren\u00e9 Cl\u00e9ment.\nVinse il Premio Speciale della Giuria al Festival di Cannes 1946."}
{"id": "1684337", "revid": "767487", "url": "https://it.wikipedia.org/wiki?curid=1684337", "title": "Ring (film 1999)", "text": "Ring (\ub9c1, \"Ringu\"), noto anche come The Ring Virus (\ub9c1 \ubc14\uc774\ub7ec\uc2a4), \u00e8 un film horror sudcoreano ispirato al romanzo omonimo di K\u014dji Suzuki. Questa versione della storia vede protagonista al posto di Sadako Yamamura, Park Eun-Suh, come iniziatrice della maledizione.\nBench\u00e9 la produzione abbia affermato che \"The Ring Virus\" \u00e8 ispirato al romanzo di Suzuki, molti elementi di questa pellicola fanno pensare che in realt\u00e0 l'ispirazione principale sia venuta dall'adattamento cinematografico \"Ring\" del 1998 di Hideo Nakata.\nTrama.\nLa giornalista Sun-Joo rimane scioccata alla notizia della morte della nipote, Sang-Mi. Spinta dalla curiosit\u00e0 e dall'affetto che provava per la nipote, Sun-Joo si imbatte in una presunta tesi sulla morte di Sang-Mi (che sembrerebbe aver avuto un attacco cardiaco), ossia una presunta maledizione proveniente dalla visione di una videocassetta che causerebbe la morte entro sette giorni. Sun-Joo, inizialmente scettica, guarda la VHS, e la telefonata successiva, la convince che la maledizione in realt\u00e0 \u00e8 vera.\nAiutata da Choi-Yul, un suo amico ed ex marito, la aiuta nell'impresa, anche spinta dal fatto che la figliola, sostenendo che le \u00e8 stato consigliato da Sang-Mi, guarda la videocassetta e viene maledetta. Quindi, Sun-Joo e Chaoi-Yul si recano in un'isola, dove, guidati dalle varie immagini della cassetta, i due scoprono quali sono le fonti di tutto ci\u00f2. Giungono sino ad un uomo, un pittore, visibile per qualche secondo nel video, a petto nudo. Stranamente, egli dipinge soprattutto pozzi e donne.\nSempre pi\u00f9 vicini alla storia e all'iniziatrice della maledizione, l'uomo e la donna, scoprono un pozzo, e la storia di una tal Eun-Suh Park: una ragazza ermafrodita che, figlia illegittima di una sensitiva, venne violentata da un uomo, malato di vaiolo, che, ignorando che la ragazza fosse viva, la gett\u00f2 in un pozzo. Proprio calandosi nel pozzo, allo scadere dei sette giorni, e rinvenendo il cadavere di Eun-Suh, Sun-Joo riesce ad aver salva la vita.\nNonostante sembra che tutto sia finito, e che Eun-Suh abbia perdonato il mondo per quello che ha subito, Chai-Yul, ex marito di Sun-Joo, viene assassinato da Eun-Suh, che si introduce in casa sua, uscendo dalla sua televisione, e uccidendolo con lo sguardo. Sun-Joo capisce che l'unico modo per aver salva la vita, \u00e8 copiare la videocassetta, come lei aveva fatto giorni prima."}
{"id": "1684338", "revid": "767487", "url": "https://it.wikipedia.org/wiki?curid=1684338", "title": "Siamo tutti assassini", "text": "Siamo tutti assassini (\"Nous sommes tous des assassins\") \u00e8 un film del 1952 diretto da Andr\u00e9 Cayatte, vincitore del Premio Speciale della Giuria al 5\u00ba Festival di Cannes."}
{"id": "1684343", "revid": "122943909", "url": "https://it.wikipedia.org/wiki?curid=1684343", "title": "Volcente", "text": "Volcente (chiamato anche Volscente) \u00e8 un personaggio presente in un episodio del nono libro dellEneide, poema del latino Virgilio.\nIl mito.\nLe origini.\nVolcente \u00e8 uno dei condottieri dei Rutuli, antica popolazione italica, e luogotenente di Turno. Egli partecipa alla guerra contro i Troiani di Enea insieme al giovane figlio Camerte, signore di Amyclae. Da ci\u00f2 si evince che \u00e8 uno dei non molti guerrieri virgiliani in et\u00e0 matura.\nLa morte.\nLa comparsa di Volcente avviene nel libro nono dell\"'Eneide\", in cui \u00e8 alla guida di un drappello di trecento uomini mentre sorveglia l'accampamento rutulo.&lt;br&gt;\nVolcente si accorge della presenza nel campo di Eurialo e Niso, i due giovani guerrieri troiani che vi hanno seminato strage, a causa del vistoso pennacchio e del bagliore dell'elmo trafugato e indossato dal giovane Eurialo.&lt;br&gt;\nInizia cos\u00ec ad inseguirli attraverso i boschi, finch\u00e9 arriva ad uccidere Eurialo trafiggendolo con la spada.&lt;br&gt;\nDopo la morte dell'amico, Niso si scaglia con tutte le sue forze su Volcente, conficcando la spada nella sua bocca spalancata e uccidendolo.&lt;br&gt;\nNiso cadr\u00e0 comunque in combattimento, oppresso dalle armi degli uomini di Volcente."}
{"id": "1684345", "revid": "2089511", "url": "https://it.wikipedia.org/wiki?curid=1684345", "title": "Emilio Massa", "text": "Biografia.\nDocente dal 1950 e preside della facolt\u00e0 di ingegneria dal 1980 al Politecnico di Milano, ne \u00e8 stato poi rettore dal 1987 al 1994.\nLe sue ceneri si trovano nel cimitero di Lambrate."}
{"id": "1684347", "revid": "110157", "url": "https://it.wikipedia.org/wiki?curid=1684347", "title": "Microregione di Fernando de Noronha", "text": "Fernando de Noronha \u00e8 una microregione dello Stato del Pernambuco in Brasile, appartenente alla mesoregione Metropolitana do Recife.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\n\u00c8 situata su un arcipelago situato a circa 350\u00a0km al largo della costa.\nComuni.\nComprende un solo comune:"}
{"id": "1684350", "revid": "287204", "url": "https://it.wikipedia.org/wiki?curid=1684350", "title": "Aureliano de Beruete", "text": "Biografia.\nAureliano de Beruete y Moret aveva studiato Diritto e si dedic\u00f2 alla pittura dopo una breve, ma intensa, esperienza politica che lo port\u00f2 a diventare deputato della Prima Repubblica spagnola nelle legislature del 1872 e 1873.\nFu allievo di Carlos de Haes alla Reale Accademia di Belle Arti di San Fernando a Madrid. Fu in relazione artistica con Dar\u00edo de Regoyos e anche di stretta amicizia con Ram\u00f3n Casas e Joaqu\u00edn Sorolla; di quest'ultimo organizz\u00f2 anche la prima mostra antologica per commemorarne la morte.\nDi formazione culturale cosmopolita and\u00f2 a Parigi dove conobbe Mart\u00edn Rico ed ebbe modo di frequentare la Scuola di Barbizon.\nAureliano de Beruete y Moret fu uno dei primi pittori spagnoli a rinnovare in chiave \"impressionista\" la pittura del paesaggio, e fu espressione di quelle istanze culturali di matrice positivista riconducibili direttamente alla filosofia \"Krausiana\" della ILE di Madrid di cui fu uno dei primi soci azionisti.\nSuo figlio, nato dal matrimonio con Maria Teresa Moret y Remisa, anch'egli chiamato Aureliano de Beruete y Moret, fu un apprezzato critico e storico dell'arte e fu il primo direttore del Museo del Prado a non essere pittore."}
{"id": "1684356", "revid": "438678", "url": "https://it.wikipedia.org/wiki?curid=1684356", "title": "Le amanti di Monsieur Ripois", "text": "Le amanti di Monsieur Ripois (\"Monsieur Ripois\") \u00e8 un film del 1954 diretto da Ren\u00e9 Cl\u00e9ment.\nTrama.\nAndr\u00e9 Ripois, un francese che vive a Londra, \u00e8 un vero dongiovanni. Sua moglie Caterina, stanca dei continui tradimenti, lo lascia per recarsi a Edimburgo, dove vuole ottenere il divorzio. Lui, infatuato di Patrizia, un'amica della moglie, cerca in ogni modo di sedurre la ragazza, giungendo a punti estremi. Fingendo di volersi suicidare, si butta dalla finestra ma cade malamente e resta paralizzato. La moglie, credendo al pari di Patrizia che Andr\u00e9 abbia voluto suicidarsi a causa del divorzio, decide di ritornare da lui: Andr\u00e9 diventa, suo malgrado, prigioniero a vita della moglie.\nProduzione.\nIl film fu prodotto dalla Transcontinental Films e Transcontinental Film Productions (London).\nVenne girato a Londra e negli Associated British Picture Corporation Studios di Elstree, Hertfordshire.\nDistribuzione.\nVenne presentato in prima al Festival di Cannes, proiettato in pubblico il 3 aprile 1954. Usc\u00ec poi nelle sale cinematografiche francesi il 19 maggio, distribuito dalla Cin\u00e9dis."}
{"id": "1684360", "revid": "36426", "url": "https://it.wikipedia.org/wiki?curid=1684360", "title": "San Felice di Piazza", "text": ""}
{"id": "1684361", "revid": "767487", "url": "https://it.wikipedia.org/wiki?curid=1684361", "title": "Epilimnio", "text": "Per epilimnio si intende lo strato superficiale di un lago che in estate, essendo riscaldato dalla radiazione solare, raggiunge temperature maggiori rispetto agli strati sottostanti, il metalimnio e l'ipolimnio, con conseguente diminuzione di densit\u00e0.\nL'epilimnio risente pi\u00f9 direttamente della variazione di temperatura esterna, essendo la temperatura influenzata anche dal vento. Questo pu\u00f2 essere considerato una zona eufotica, ovvero ricca di luce e ossigeno, di conseguenza sono presenti molte piante e fitoplancton, rappresentato da alghe unicellulari fotosintetiche (alghe verdi, rosse e azzurre). Nelle acque meno profonde si trovano le praterie, che rendono le acque costiere ricche di vita. La prateria arriva a circa 30 m di profondit\u00e0, oltre non arriva abbastanza luce.\nL'epilimnio pu\u00f2 essere causa della crescita vegetale in superficie di un lago. Qui avviene la maggior parte della produzione primaria del lago, poich\u00e9 la radiazione solare \u00e8 pi\u00f9 intensa. L'ossigeno prodotto dalla fotosintesi si aggiunge a quello che entra nel lago dalla superficie: questo mantiene l'epilimnio ben aerato e idoneo alla vita animale. D'altra parte, le piante e le alghe depauperano i nutrienti minerali disciolti, limitando la propria produzione."}
{"id": "1684364", "revid": "339392", "url": "https://it.wikipedia.org/wiki?curid=1684364", "title": "Salmone scuro", "text": ""}
{"id": "1684366", "revid": "290948", "url": "https://it.wikipedia.org/wiki?curid=1684366", "title": "Carota (colore)", "text": ""}
{"id": "1684368", "revid": "290948", "url": "https://it.wikipedia.org/wiki?curid=1684368", "title": "Zucca (colore)", "text": ""}
{"id": "1684369", "revid": "767487", "url": "https://it.wikipedia.org/wiki?curid=1684369", "title": "Continente perduto", "text": "Continente perduto \u00e8 un film del 1954 diretto da Enrico Gras, Giorgio Moser e Leonardo Bonzi, vincitore del Premio Speciale della Giuria all'8\u00ba Festival di Cannes e, sempre nello stesso anno, dell'Orso d'argento al 5\u00ba Festival internazionale del cinema di Berlino."}
{"id": "1684370", "revid": "290948", "url": "https://it.wikipedia.org/wiki?curid=1684370", "title": "Arancione bruciato", "text": ""}
{"id": "1684371", "revid": "729019", "url": "https://it.wikipedia.org/wiki?curid=1684371", "title": "Brandy Talore", "text": "Biografia.\nTalore \u00e8 cresciuta nella cittadina di Bowling Green, Ohio dove frequent\u00f2 una scuola cattolica; giocava a softball ed entr\u00f2 nella squadra delle \"cheerleader\". Brandy \u00e8 il suo vero nome, Talore \u00e8 uno pseudonimo; quando inizi\u00f2 a lavorare come spogliarellista utilizzava il nome Taylor, ma quando pi\u00f9 avanti scopr\u00ec che i diritti di questo nome appartenevano gi\u00e0 ad un'altra persona, lo modific\u00f2 in Talore.\nCarriera.\nDopo aver studiato terapia del massaggio trova lavoro come modella per Gap, col tempo viene notata da un fotografo della rivista \"SCORE\" che le propone di farsi fotografare nuda. Lei \u00e8 costretta a rifiutare, essendo in quel periodo ancora minorenne. Pi\u00f9 tardi, raggiunta la maggiore et\u00e0, ripensa alla proposta e incomincia a fasi fotografare nuda o in topless per varie riviste adulte come \"Hustler's Busty\", \"SCORE\", \"Voluptuous\" e \"Gent\", e inizia inoltre ad apparire su molti siti web.\nNel 2004, dopo appena due anni dagli esordi nel mondo della moda, decide di provare un altro mondo, quello della pornografia. La sua prima performance sullo schermo \u00e8 per la Digital Sin con Ben English. Anche se ha sempre rifiutato di fare sesso anale, in poco tempo cresce il suo successo, tanto da rendere necessario la creazione di un sito ufficiale, \"Club Brandy\"; ora si fa fotografare quasi esclusivamente per il suo sito.\nBrandy Talore \u00e8 sposata, e nel settembre del 2007 ha dato alla luce la sua seconda figlia."}
{"id": "1684373", "revid": "183694", "url": "https://it.wikipedia.org/wiki?curid=1684373", "title": "Romolo Deotto", "text": "Docente di Microbiologia e poi rettore dell'Universit\u00e0 Statale di Milano dal 1969 al 1972.\nBiografia.\nRomolo Deotto nacque a Viadana, provincia di Mantova nel 1911 e si laure\u00f2 in Medicina a Milano, dov'era stato allievo del professor Pietro Rondoni.\nDurante la Seconda guerra mondiale fu capitano medico degli alpini nella divisione Tridentina e visse la ritirata di Russia, lo scrittore Giulio Bedeschi lo ricorda nella sua opera riguardante quel periodo.\nDal 1949 al 1956 ricopre la cattedra di Miicrobiologia a Sassari. Nel 1956 \u00e8 ordinario di Microbiologia a Medicina, presso l'Universit\u00e0 degli Studi (Universit\u00e0 Statale) di Milano. \nNel 1969 viene nominato rettore della Statale di Milano, trovandosi all'improvviso coinvolto da quei moti che avrebbero segnato la storia di Milano degli anni settanta.\nDal 1972, anno in cui termin\u00f2 il triennio di rettore alla Statale, si dedic\u00f2 nuovamente all'attivit\u00e0 di insegnamento e ricerca in Microbiologia. \n\u00c8 stato presidente dell'Associazione degli Amici dell'Universit\u00e0 di Gerusalemme.\n\u00c8 deceduto a Milano l'8 ottobre 1992."}
{"id": "1684375", "revid": "767487", "url": "https://it.wikipedia.org/wiki?curid=1684375", "title": "I dannati di Varsavia", "text": "I dannati di Varsavia (\"Kana\u0142\") \u00e8 un film del 1957 diretto da Andrzej Wajda, vincitore del Premio Speciale della Giuria al 10\u00ba Festival di Cannes.\nTrama.\nVarsavia, fine settembre 1944, l'insurrezione della citt\u00e0, iniziata il 1\u00ba agosto nella speranza che l'Armata rossa, attestatasi al di la del fiume Vistola, intervenisse in aiuto degli insorti, sta volgendo al termine, la Wehrmacht e le SS, comandate dal generale Erich von dem Bach-Zelewski, controllano ormai la maggior parte della citt\u00e0 ma restano alcune sacche di resistenza divise tra loro; la compagnia del tenente Zadra ha difeso le zone della periferia accusando sempre maggiori perdite.\nDopo 56 giorni dall'inizio dell'insurrezione, al termine dell'ennesima giornata di combattimenti in cui resta ferito il sottotenente Korab, uno dei pi\u00f9 esperti, nonostante la giovane et\u00e0, uomini della compagnia, viene ordinato a Zadra di raggiungere il centro della citt\u00e0 per unirsi alle residue forze combattenti. I collegamenti purtroppo sono interrotti ed il centro \u00e8 ormai isolato e l'unica possibilit\u00e0 di attraversare la zona controllata dai tedeschi \u00e8 passare attraverso le fognature; la notizia \u00e8 accolta non senza riluttanza: c'\u00e8 chi preferirebbe combattere (e morire) sul posto e chi obbietta sui pericoli rappresentati dal percorso sotterraneo ma alla fine tutti si mettono in marcia obbedendo all'ordine.\nPer il passaggio attraverso le fognature Zadra si affida a Stokrotka, una giovane ragazza innamorata di Korab che conosce il percorso verso il centro avendole attraversate gi\u00e0 molte volte svolgendo incarichi di corriere, ma una volta scesi nel \"canale\" gli uomini della compagnia si trovano di fronte ad uno scenario terribile: l'ossigeno scarseggia e l'aria \u00e8 irrespirabile, regna la confusione provocata dalle persone in fuga, il buio rende irriconoscibili le segnalazioni nelle pareti, i tedeschi lanciano granate nei tombini aperti, soffiano gas attraverso i condotti aprendo anche le valvole per inondare d'acqua la rete e nel caos che ne segue la compagnia resta divisa.\nI primi a perdersi sono il tenente Madry, Halinka, la pi\u00f9 giovane della compagnia ed innamorata di lui, e Lastly, un compositore con pochissima esperienza militare da poco aggregatosi alla compagnia col desiderio di raggiungere la moglie e la figlia che si trovano in una zona gi\u00e0 controllata dalle truppe tedesche. Stokrotka e Korab rimangono isolati dopo l'esplosione di una granata mentre il resto degli uomini tenta di proseguire; Zadra manda indietro il sergente maggiore Kula, il furiere della compagnia, a cercare gli altri ma egli \u00e8 un vile e, dopo avere percorso poche decine di metri, torna indietro e riferisce che i dispersi stanno arrivando, attardati dalle ferite di Korab.\nZadra gli crede e decide di proseguire confidando nell'esperienza di Stokrotka che aiuter\u00e0 chi \u00e8 rimasto indietro ma il dedalo di condotti sembra infinito e non si riesce a trovare un'uscita sicura; tutti purtroppo stanno perdendo le loro energie ed i primi a cedere sono Lastly che, incapace di reggere all'orrore che lo circonda, perde la ragione e si avventura da solo verso il suo destino e Halinka che, dopo avere saputo che Madry ha una moglie ed un figlio e che l'unico pensiero che ha \u00e8 solo per loro, si toglie la vita. Korab nel frattempo, esausto ed ormai delirante, non riesce a compiere l'ultimo sforzo per uscire e dopo che Stokrotka gli ha confessato inascoltata il suo amore gli muore tra le braccia mentre lei osserva il fiume e l'altro lato della citt\u00e0 attraverso una grata che le toglie l'ultima speranza di libert\u00e0.\nIl comandante intanto prosegue, continuamente assicurato da Kula sul fatto che gli uomini lo stanno seguendo, ma ormai tutta la compagnia si \u00e8 persa ed egli continua ad avanzare nel condotto insieme al furiere ed a Smukly; Madry dopo la morte di Halinka resta isolato ma riesce a trovare un'uscita: nel momento in cui si trascina fuori dal tombino viene per\u00f2 bloccato da un SS, egli si guarda intorno e vede, davanti ad un mucchio di cadaveri, gli altri componenti della compagnia in attesa di essere fucilati; circondato dai soldati nemici, disperato e sconfitto si mette in ginocchio aspettando la fine.\nGli ultimi tre rimasti arrivano finalmente ad un'uscita che sembrerebbe trovarsi nella zona ancora controllata dagli insorti ma scoprono che il tombino \u00e8 stato minato; Zadra propone di tornare indietro ma Kula terrorizzato si oppone e Smokly cerca di liberare il passaggio dalle granate appese dai tedeschi; l'operazione sembra riuscire ma l'ultima bomba rimasta esplode causandone la morte, liberando per\u00f2 allo stesso tempo l'uscita. I due escono e si rendono conto che adesso sono, almeno per il momento, al sicuro; Zadra chiede al sergente di chiamare gli altri e solo in quel momento scopre che egli ha sempre mentito e che gli uomini non li seguivano pi\u00f9 da molto tempo: furioso per la sua vigliaccheria il comandante lo uccide ma, invece che dirigersi verso il centro per continuare a combattere, decide di scendere nuovamente nel canale per cercare i suoi uomini, con la probabile consapevolezza della sorte che lo aspetta."}
{"id": "1684376", "revid": "122890024", "url": "https://it.wikipedia.org/wiki?curid=1684376", "title": "Paolo Crepet", "text": "Biografia.\nLaureato in Medicina e Chirurgia presso l'Universit\u00e0 di Padova nel 1976 e poi in Sociologia presso l'Universit\u00e0 di Urbino nel 1980, nel 1985 ottiene la specializzazione in Psichiatria presso la Clinica Psichiatrica dell'Universit\u00e0 di Padova.\n\u00c8 il figlio di Massimo Crepet, in passato pro-rettore dell'Universit\u00e0 di Padova e Professore di Clinica delle Malattie del Lavoro nello stesso Ateneo. \nCome scrittore vince il \"Premio letterario La Tore Isola d'Elba\" nel 2015."}
{"id": "1684377", "revid": "287204", "url": "https://it.wikipedia.org/wiki?curid=1684377", "title": "Niccol\u00f2 d'Este (disambigua)", "text": "Nelle fonti e nella storiografia la forma del nome riporta spesso oscillazioni tra Nicol\u00f2 e Niccol\u00f2. Sono noti:"}
{"id": "1684381", "revid": "110157", "url": "https://it.wikipedia.org/wiki?curid=1684381", "title": "Microregione di Itamarac\u00e1", "text": "Itamarac\u00e1 \u00e8 una microregione dello Stato del Pernambuco in Brasile, appartenente alla mesoregione Metropolitana do Recife.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 4 comuni:"}
{"id": "1684386", "revid": "599013", "url": "https://it.wikipedia.org/wiki?curid=1684386", "title": "S\u00e3o Vicente Ferrer", "text": "S\u00e3o Vicente Ferrer pu\u00f2 riferirsi a diverse localit\u00e0:"}
{"id": "1684388", "revid": "110157", "url": "https://it.wikipedia.org/wiki?curid=1684388", "title": "Microregione di Recife", "text": "La microregione di Recife fa parte dello Stato del Pernambuco in Brasile, ed appartiene alla mesoregione Metropolitana do Recife.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 8 comuni:"}
{"id": "1684391", "revid": "767487", "url": "https://it.wikipedia.org/wiki?curid=1684391", "title": "Microregione di Suape", "text": "Suape \u00e8 una microregione dello Stato del Pernambuco in Brasile, appartenente alla mesoregione Metropolitana do Recife.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 2 comuni:"}
{"id": "1684400", "revid": "75706", "url": "https://it.wikipedia.org/wiki?curid=1684400", "title": "Alta via Adamello", "text": ""}
{"id": "1684401", "revid": "74801", "url": "https://it.wikipedia.org/wiki?curid=1684401", "title": "Cronologia del fascismo italiano", "text": "La cronologia del fascismo italiano riguarda il periodo della storia d'Italia che va dalle origini del fascismo (1919) alla vittoria della Resistenza partigiana e all'uccisione di Benito Mussolini. Tale periodo include il cosiddetto \"Ventennio\", cio\u00e8 il periodo del regime fascista, che va dalla fine del 1922 (con la marcia su Roma) al 25 luglio 1943 (arresto di Benito Mussolini su ordine del re Vittorio Emanuele III)."}
{"id": "1684402", "revid": "75706", "url": "https://it.wikipedia.org/wiki?curid=1684402", "title": "Alta Via dell'Adamello", "text": ""}
{"id": "1684403", "revid": "399678", "url": "https://it.wikipedia.org/wiki?curid=1684403", "title": "Valore di stima immobiliare", "text": "Il valore di stima immobiliare \u00e8 il valore economico, di mercato, di un bene immobile: casa, terreno produttivo, industria.\nIl calcolo del valore - anche attraverso una perizia di stima - \u00e8 necessario ed opportuno per vendere o comprare un immobile nonch\u00e9 per accertarsi che il prezzo individuato sia congruo rispetto al valore di mercato ed al tasso d'investimento nel settore (casa terreno industria). La materia che si occupa della questione \u00e8 l'estimo.\nModalit\u00e0 di valutazione.\nIl valore immobiliare viene stimato principalmente in due modi: a corpo e a misura. Quando un immobile viene valutato a corpo il suo valore \u00e8 unitario ed \u00e8 solitamente relazionato ad altri immobili simili che fanno da termine di paragone, mentre quando il valore immobiliare \u00e8 valutato a misura (solitamente al m\u00b2) bisogna moltiplicare il valore di mercato rilevato per la superficie commerciabile totale, ad esempio \"3000 euro al\u00a0m\u00b2\"(valore ipotetico di mercato) x 50\u00a0m2 (eventuale superficie commerciabile) = 150.000 euro (ipotetico valore finale)."}
{"id": "1684404", "revid": "1728", "url": "https://it.wikipedia.org/wiki?curid=1684404", "title": "Adeodato II", "text": ""}
{"id": "1684405", "revid": "1305772", "url": "https://it.wikipedia.org/wiki?curid=1684405", "title": "Due sul divano", "text": "Due sul divano \u00e8 stato un programma televisivo italiano di genere talk show, trasmesso da LA7 nel 2002 e replicato da Jimmy nel 2005 e 2006.\nIl format del programma, il cui titolo parafrasava quello del noto film di Ronald Neame, prevedeva una serie di duelli verbali tra due personaggi conosciuti al grande pubblico, durante i quali si intervistavano a vicenda, cercando di mettersi reciprocamente in difficolt\u00e0, e rispondendo alle domande del pubblico.\nLa novit\u00e0 consisteva nel fatto che i battibecchi tra i protagonisti e con il pubblico, orientati da un tema diverso per ogni coppia, non venivano mediati dalla figura di un conduttore, ed erano tassativamente limitati da un breve tempo predefinito e cronometrato. Allo scadere del tempo concesso un gruppo di \"facchini\" sollevava il divano ed i soprastanti personaggi per portarli fuori scena e, successivamente, introdurre la nuova coppia di sfidanti."}
{"id": "1684406", "revid": "1226", "url": "https://it.wikipedia.org/wiki?curid=1684406", "title": "Infradosso", "text": ""}
{"id": "1684409", "revid": "1728", "url": "https://it.wikipedia.org/wiki?curid=1684409", "title": "Benedetto VII", "text": ""}
{"id": "1684410", "revid": "1728", "url": "https://it.wikipedia.org/wiki?curid=1684410", "title": "Bonifacio VI", "text": ""}
{"id": "1684412", "revid": "599013", "url": "https://it.wikipedia.org/wiki?curid=1684412", "title": "Laurent Naveau", "text": "Carriera.\nLe sue prime presenze nelle competizioni internazionali di motociclismo risalgono all'edizione 1988 del campionato Europeo Velocit\u00e0; nella stessa competizione ha gareggiato anche nel 1989 e nel 1992; proprio in quest'ultima edizione ottiene il suo miglior risultato con il terzo posto in classifica nella classe 250.\nPer quanto riguarda le competizioni del motomondiale, non riesce a qualificarsi al GP del Belgio del 1988, riuscendoci poi la stagione seguente registrando la sua prima presenza nella classe 250 in sella ad una Yamaha, sempre in occasione del Gran Premio motociclistico del Belgio a cui viene ammesso a partecipare grazie ad una wild card. Questa prima esperienza si conclude con un 24\u00ba posto al traguardo e senza ottenere punti validi per la classifica mondiale.\nBisogna aspettare poi il motomondiale 1993 per ritrovarlo nuovamente nell'albo d'oro della competizione, questa volta in classe 500 e su una ROC Yamaha; la stagione si conclude con 21 punti in totale.\nSempre con la stessa motocicletta e nella stessa classe ha partecipato a numerosi gran premi anche nelle successive stagioni, fino al 1997 raccogliendo, quale miglior risultato in un singolo gran premio il 10\u00ba posto nel Gran Premio motociclistico d'Olanda del 1995 e, quale miglior risultato finale il 18\u00ba posto.\nOltre che al motomondiale ha partecipato anche al campionato mondiale Endurance, facendo ottenere, insieme ai compagni di squadra Albert Aerts e Heinz Platacis, il titolo mondiale del 2001 al team WIM Motors Racing 9, in sella ad una Honda CBR 1000RR."}
{"id": "1684419", "revid": "533647", "url": "https://it.wikipedia.org/wiki?curid=1684419", "title": "Domenico Ballati-Nerli", "text": "Biografia.\nNato a Mantova il 15 giugno 1657, si trasfer\u00ec, al seguito della famiglia, a Siena dove comp\u00ec i primi studi.\nAll'et\u00e0 di quattordici anni \u00e8 gi\u00e0 indirizzato verso la vita religiosa e inizia gli studi di teologia e filosofia. Dopo la laurea svolge diversi incarichi presso l'Abbazia di Monte Oliveto Maggiore per poi divenire, per ben quindici anni Vicario dell'Abate di San Gimignano. Alla morte di questi lo sostituisce nell'incarico.\nNel 1704 viene quindi eletto Vescovo di Colle Val d'Elsa in seguito alla proposta avanzata dal Granduca di Toscana Cosimo III.\nNonostante la sua nomina non fosse stata ben accolta dai fedeli e dalle autorit\u00e0 locali, ben presto si accattiv\u00f2 le simpatie e la benevolenza dei tutti.\nDurante lo svolgimento della cattedra vescovile si interess\u00f2 particolarmente alla formazione dei seminaristi.\nMor\u00ec all'et\u00e0 di novantuno anni, il 28 marzo 1748.\nIl suo corpo \u00e8 sepolto nel Duomo di Colle Val d'Elsa."}
{"id": "1684421", "revid": "1543377", "url": "https://it.wikipedia.org/wiki?curid=1684421", "title": "Provincia di Cienfuegos", "text": "La provincia di Cienfuegos \u00e8 una delle province di Cuba. La citt\u00e0 capoluogo della provincia \u00e8 l'omonima Cienfuegos fu fondata dai coloni francesi nel 1819.\nQuella di Cienfuegos \u00e8 la pi\u00f9 piccola provincia di Cuba, detta anche La Perla del Sur. Escludendo la Sierra de Escambray, Cienfuegos ha un'economia interamente dedicata alla coltivazione ed alla trasformazione dello zucchero. Mulini e coltivazioni di canna da zucchero caratterizzano il panorama. Nella Sierra sono presenti delle cascate.\nSia fra i turisti che i cittadini locali \u00e8 molto popolare la subacquea. Nella provincia sono presenti numerose grotte subacquee e ben 50 siti.\nLa provincia di Cienfuegos, Sancti Sp\u00edritus, e Villa Clara erano originariamente unite nella ora non pi\u00f9 esistente provincia di Las Villas.\nComuni.\nLa provincia di Cienfuegos comprende 8 comuni.\nSociet\u00e0.\nEvoluzione demografica.\nNel 2004, la provincia di Cienfuegos aveva una popolazione di 398,647 abitanti con una superficie di 4 180 km\u00b2. e con una densit\u00e0 di 95.37 abitanti per km\u00b2."}
{"id": "1684423", "revid": "729019", "url": "https://it.wikipedia.org/wiki?curid=1684423", "title": "Nick Easter", "text": "Biografia.\nProveniente da una famiglia da sempre a contatto con il rugby (suo fratello Mark ha militato nel e il bisnonno, Pieter Le Roux, fu un nazionale sudafricano), Nick Easter comp\u00ec a Londra gli studi elementari e superiori, durante i quali si avvicin\u00f2 alla pratica sportiva.\nIngaggiato da professionista nel 2000 da parte dell\u2019, vi rimase quattro stagioni prima di trasferirsi a Londra negli .\nIl debutto in Nazionale avvenne nel corso del Sei Nazioni 2007, a Twickenham contro l\u2019; nell\u2019incontro di preparazione alla Coppa del Mondo 2007 contro il , si distinse per aver realizzato, nel complessivo 62-5 con cui l\u2019 vinse, quattro mete, record per un terza centro nella storia del rugby internazionale inglese.\nNell\u2019estate del 2007 fu incluso nella rosa ufficiale che prese parte alla Coppa del Mondo in Francia, nella quale fu sempre presente eccetto che nella partita d\u2019esordio.\nPrese parte anche ai Sei Nazioni dal al e alla che fu a lungo la sua ultima vetrina internazionale; a pi\u00f9 di tre anni dalla sua ultima partita per la Nazionale inglese, fu richiamato in occasione del Sei Nazioni 2015 e nella seconda giornata, mettendo a segno una meta contro l\u2019, divenne il pi\u00f9 anziano marcatore internazionale inglese.\nAlla fine del campionato 2015-16 Easter annunci\u00f2 il suo ritiro per intraprendere la carriera tecnica sempre negli in cui, negli ultimi mesi di attivit\u00e0, fu giocatore-allenatore."}
{"id": "1684426", "revid": "287204", "url": "https://it.wikipedia.org/wiki?curid=1684426", "title": "Dar\u00edo de Regoyos", "text": "Biografia.\nDar\u00edo de Regoyos y Vald\u00e9s nacque nelle Asturie, figlio di un noto architetto, Dar\u00edo Regoyos Molenillo, si trasfer\u00ec giovanissimo a Madrid dove dal 1878 fu alunno di Carlos de Haes alla Reale Accademia di Belle Arti di San Fernando.\nSu consiglio del suo maestro, che era di origine belga, nel 1879 si rec\u00f2 a Bruxelles, dove consegu\u00ec il diploma nella locale Scuola Reale di Belle Arti e dove aveva per amici musicisti come Enrique Fern\u00e1ndez Arb\u00f3s e Isaac Alb\u00e9niz. \nIl pittore belga Joseph Quinaux fu il suo vero maestro in questo periodo. Nel 1895 spos\u00f2 Henriette de Montguyon a Bilbao.\nSoggiorn\u00f2 a pi\u00f9 riprese in Belgio, dove organizz\u00f2 attivit\u00e0 culturali volte a diffondere l'arte moderna in quel Paese. Partecip\u00f2 a varie esposizioni collettive in diversi Paesi europei fra cui l'Italia, cos\u00ec come in Messico e in Argentina.\nDurante questo periodo l'arte di Regoyos si evolse dal naturalismo al pre-simbolismo per approdare negli anni della sua maturit\u00e0 artistica a uno stile molto vicino all'impressionismo e al puntinismo. \nIn questi anni si colloca la sua ampia produzione di paesaggi del Nord della Spagna di cui si possono ammirare alcuni capolavori al Museo di Belle Arti di Bilbao e al Museo Thyssen-Bornemisza di Madrid.\nIl valore artistico di Regoyos non fu pienamente apprezzato quando era in vita ma a otto anni dalla sua morte gli fu dedicata un'esposizione commemorativa nella Biblioteca Nacional de Espa\u00f1a, di Madrid e successivamente gli sono state intitolate strade a Oviedo, Ribadesella, Bilbao, Ir\u00fan e Azuqueca de Henares."}
{"id": "1684427", "revid": "125016209", "url": "https://it.wikipedia.org/wiki?curid=1684427", "title": "Gianmastino Visconti", "text": "Biografia.\nEra figlio di Bernab\u00f2 Visconti, signore di Milano, e di Beatrice della Scala. \nNel 1379 suo padre Bernab\u00f2 spart\u00ec i propri domini tra i suoi cinque figli maschi legittimi: Marco, Gianmastino, Rodolfo, Carlo e Ludovico. A Gianmastino, che all'epoca aveva solo nove anni, spett\u00f2 Brescia e la Val Camonica.\nDopo il colpo di stato compiuto da Gian Galeazzo Visconti al fine di diventare signore di Milano, Gianmastino si rifugi\u00f2 a Brescia, poi a Coira, ospitato dal vescovo. Inizi\u00f2, da esule, una serie di viaggi che lo portarono fino in Germania. Qui ebbe due figli naturali, Giorgio e Maddalena, avuti da due donne del luogo. \nLe fonti sono contraddittorie riguardo alla donna che divenne sua moglie. Nel 1385, qualche mese prima del colpo di stato, venne sicuramente promesso a Cleofe della Scala, figlia di Antonio della Scala, signore di Verona, e di Samaritana da Polenta. Alcune fonti riportano il relativo matrimonio e la nascita di tre figli:\nTuttavia da altri documenti risulta la nascita di una figlia legittima, Lucia, avuta da una certa Elisabetta.\nNel giugno del 1404 don\u00f2 la Valtellina, Chiavenna, Poschiavo e Bormio al vescovo di Coira Hartmann II in segno di gratitudine. Quello stesso anno, a novembre, i Visconti rivendicarono la signoria di Milano, in seguito alla morte di Gian Galeazzo, contro Pandolfo Malatesta. Da questa controversia Gianmastino ottenne Bergamo e la Ghiara d'Adda.\nMor\u00ec l'anno dopo il 19 luglio e fu sepolto a Bergamo nella oggi scomparsa chiesa di San Giovanni nella Cittadella.."}
{"id": "1684435", "revid": "149485", "url": "https://it.wikipedia.org/wiki?curid=1684435", "title": "Ali Sabieh", "text": " \nAli Sabieh \u00e8 una citt\u00e0 di Gibuti, situata nella parte meridionale del paese ad un'altitudine di circa 750\u00a0m s.l.m. \u00c8 capoluogo della regione omonima e del distretto omonimo.\nLa cittadina crebbe di importanza all'inizio del XX secolo quando venne costruita la linea ferroviaria etiope tra Addis Abeba e Gibuti, di cui divenne la fermata principale della tratta tra Dire Daua e Gibuti. A causa della prossimit\u00e0 della frontiera con l'Etiopia Ali Sabieh \u00e8 una tradizionale tappa delle carovane.\nNelle sue vicinanze si trova la pianura di Grand Bara."}
{"id": "1684440", "revid": "309289", "url": "https://it.wikipedia.org/wiki?curid=1684440", "title": "Ugra (fiume Russia)", "text": "La Ugra () \u00e8 un fiume della Russia europea centrale (oblast' di Smolensk e Kaluga), affluente di sinistra dell'Oka.\nNasce dal versante meridionale delle Alture di Smolensk, nei pressi della cittadina di El'nja. Scorre dapprima con direzione mediamente nordorientale, mantenendola all'incirca fino a met\u00e0 percorso; piega successivamente ad angolo retto, dirigendosi verso sudest attraversando la parte occidentale della oblast' di Kaluga. Sfocia nella Oka poco a monte di Kaluga.\nIl fiume \u00e8 gelato nei mesi che vanno da dicembre a fine marzo, periodo in cui si hanno i valori minimi annui di portata; successivamente al disgelo, fino al mese di maggio, si hanno le maggiori piene.\nI suoi maggiori affluenti sono: Vorja (lungo 153\u00a0km) e \u0160anja (131\u00a0km) provenienti dalla sinistra idrografica, Ressa (119\u00a0km) dalla destra.\nLa Ugra non tocca, nel suo intero corso, centri urbani di rilievo tranne Juchnov."}
{"id": "1684442", "revid": "767487", "url": "https://it.wikipedia.org/wiki?curid=1684442", "title": "Ferruccio Manganelli", "text": "Biografia.\nFrequenta la Regia Scuola Professionale di Colle di Val d'Elsa e, contemporaneamente, i corsi serali di disegno per gli operai, distinguendosi nel disegno ornamentale e geometrico.\nImpegnato nella sua attivit\u00e0 lavorativa di produzione di stucchi decorativi, si reca spesso in Lombardia (San Pellegrino, Milano, Monza) e in Liguria. Passa dal disegno a matita, che preferisce nella ritrattistica, influenzato da Antonio Salvetti, al colore ad olio e ai pastelli per i paesaggi, soprattutto rurali.\nDopo il 1914, anno del suo matrimonio, si orienta sempre pi\u00f9 verso il colore e la pittura divisionista. Partecipa quindi alla prima guerra mondiale come combattente in zona di operazioni, dove viene ferito e poi ricoverato presso l'Ospedale di Alba, in provincia di Cuneo. Tornato a Colle Val d'Elsa, riprende la sua attivit\u00e0 nella fabbrica di stucchi e continua a coltivare la pittura en plein air, che contribuir\u00e0 ad alleviare il dolore per la morte prematura dell'unico figlio.\nPartecipa alle attivit\u00e0 culturali del proprio comune unitamente a Mino Maccari. Dopo la fine della seconda guerra mondiale produce una serie di opere basate sulla ricerca del colore e della luce e raffiguranti la campagna toscana.\n\u00c8 morto a Colle di Val d'Elsa il 20 novembre 1968.\nNel 1997 il comune di Colle Val d'Elsa gli ha dedicato una mostra tenuta presso la cripta della Misericordia."}
{"id": "1684443", "revid": "729019", "url": "https://it.wikipedia.org/wiki?curid=1684443", "title": "Funicolare Locarno-Madonna del Sasso", "text": "La funicolare Locarno-Madonna del Sasso (abbreviato \"FLMS\") \u00e8 una linea funicolare che collega il centro di Locarno con il luogo di pellegrinaggio del Santuario della Madonna del Sasso di Orselina (Ticino), che si affaccia proprio sulla citt\u00e0 ticinese. A Orselina la stazione ferroviaria permette di proseguire per Cardada (collegata con una funivia) e di Cimetta (proseguendo in seggiovia).\nStoria.\nDopo aver realizzato il collegamento ferroviario Bellinzona - Locarno, che permetteva il collegamento con la ferrovia del Gottardo, nel 1874 furono approvati dal sindaco di Locarno Francesco Balli una serie di lavori volti a valorizzare il turismo nella regione e il collegamento con le localit\u00e0 limitrofe. A Balli venne affidato il compito di creare una serie di ferrovie nel Locarnese. Nel 1906 viene inaugurato il collegamento con il Santuario della Madonna del Sasso, con stazione differente rispetto a quella delle FFS, pochi metri pi\u00f9 ad ovest.\nNegli anni successivi venne creata la ferrovia Valmaggina (1907) e la rete tranviaria di Locarno (1908), gestita dalle FART, che collegava la fermata FLMS con le altre due stazioni.\nCaratteristiche.\nLa corsa della funicolare \u00e8 effettuata tramite l'utilizzo di meccanismi elettrici collocati nella stazione in montagna che permettono di superare il dislivello di 173 metri di altitudine tra Locarno e Orselina. La distanza tra le due fermate \u00e8 di 825 metri, la pendenza massima della funicolare \u00e8 del 30% e la velocit\u00e0 massima \u00e8 di 3,5\u00a0m/s. Al momento dell'apertura, le due carrozze erano ancora fatte di legno mentre le strutture odierne sono realizzate tramite l'utilizzo del metallo. Tra i due capolinea vi sono tre fermate: Santuario Madonna del Sasso, Belvedere e Grand-H\u00f4tel. La stazione Grand-H\u00f4tel, dopo la chiusura dell'omonimo albergo, \u00e8 stata dismessa a tempo indeterminato."}
{"id": "1684448", "revid": "44578", "url": "https://it.wikipedia.org/wiki?curid=1684448", "title": "Isa-beg Ishakovic", "text": ""}
{"id": "1684451", "revid": "113268", "url": "https://it.wikipedia.org/wiki?curid=1684451", "title": "Don Camillo e Don Chich\u00ec", "text": ""}
{"id": "1684454", "revid": "56620", "url": "https://it.wikipedia.org/wiki?curid=1684454", "title": "Mimzy - Il segreto dell'universo", "text": "Mimzy - Il segreto dell'universo (\"The Last Mimzy\") \u00e8 un film di fantascienza del 2007 diretto da Robert Shaye.\nTrama.\nIn un lontano futuro, una donna e dei bambini sono in mezzo ad un prato; la donna chiama i bambini, li fa sedere in cerchio e racconta loro \"telepaticamente\" una storia: molto tempo prima l'umanit\u00e0 stava per scomparire, uno scienziato cercava di salvarla e l'unica speranza di salvezza era l'ultimo Mimzy. La storia \u00e8 di due avventurosi fratelli che salvano le generazioni future sacrificando il loro coniglietto magico Mimzy.\nNell'epoca odierna, durante una passeggiata sulla spiaggia vicino a casa, i due fratelli Emma e Noah trovano una scatola contenente alcuni strani oggetti che all'apparenza sembrano dei giocattoli. In realt\u00e0 si tratta di oggetti provenienti dal futuro, che danno ai due bambini delle facolt\u00e0 mentali superiori.\nGli oggetti sono una conchiglia che conferisce poteri uditivi superiori, un pezzo di vetro verde che rende possibile il teletrasporto, delle pietre soprannominate \"trottole\" che creano una strana nube verde e un coniglio di pezza di nome Mimzy che rivela a Emma alcune informazioni e le affida una missione di importanza vitale per il futuro dell'umanit\u00e0.\nNel frattempo i cambiamenti intellettivi dei bambini allertano i genitori; in particolare la madre dei bambini inizia a preoccuparsi enormemente.\nIl maestro di Noah scopre che il bambino disegna antichissimi ma\u1e47\u1e0dala senza averli mai visti n\u00e9 sapere cosa essi siano.\nLa tensione in casa aumenta e quando Noah, mentre traffica per l'ennesima volta con gli oggetti trovati sulla spiaggia, causa accidentalmente un black out che colpisce mezzo Stato, nonostante i genitori non sappiano che sia stato lui la situazione precipita.\nIn seguito il professore di Noah e la sua fidanzata, un'appassionata di meditazione e Nepal, fanno visita alla madre del bambino per parlargli dei disegni che fa e finiscono per leggere le mani a entrambi, concludendo che Emma \u00e8 speciale. La madre li liquida in malo modo, ma li richiama quando Emma sposta dello zucchero col solo pensiero.\nDopo pochi giorni l'FBI fa irruzione in casa dopo aver scoperto che da l\u00ec si era originato il blackout. Il coniglio di pezza viene fatto analizzare dagli scienziati e si rivela essere un oggetto elettronico con componenti organici, costruito con tecniche di nanotecnologia enormemente superiori a quelle conosciute.\nNessuno comprende il significato di tutto ci\u00f2 se non Emma, che pare essere sicura di ci\u00f2 che vada fatto e convince Noah a scappare con lei.\nDopo una fuga rocambolesca, aiutati dagli adulti, i due fratellini riescono a rimandare Mimzy nel futuro e a salvare l'umanit\u00e0.\nCast.\nIl fisico Brian Greene, oltre a essere stato uno dei consulenti tecnici del film, fa anche un cameo nel ruolo di uno scienziato della Intel."}
{"id": "1684461", "revid": "123158573", "url": "https://it.wikipedia.org/wiki?curid=1684461", "title": "Scarcella", "text": "La scarcella, conosciuta in alcune zone anche come scariella, scarcedda, oppure ancora con il nome di corrucolo, \u00e8 un dolce pasquale originario della cucina pugliese foggiana ma conosciuto in tutta la regione e preparato in altre nazioni . Il prodotto \u00e8 stato riconosciuto e inserito nell'elenco dei prodotti agroalimentari tradizionali (PAT) stilato dal ministero delle politiche agricole e forestali.\nDescrizione.\n\u00c8 un dolce pasquale tipicamente pugliese, originario della citt\u00e0 di Manfredonia e della provincia di Foggia. Ha la forma di una ruota (ciambella se si traduce letteralmente la parola scarcella). Questa viene ricoperta di glassa bianca su cui poi vengono adagiati dei piccoli ovetti in cioccolata a scopo decorativo o anche semplicemente delle perline color argento o multicolore. La forma rotonda del dolce in questione affonda le sue radici in un passato molto remoto. Si ritiene che la forma tonda abbia attinenza con la fortuna; inoltre, la scarcella \u00e8 un dolce che simboleggia la nascita di una nuova vita (da cui poi l'usanza di decorarla con degli ovetti).\nDiffusa altres\u00ec la tradizione della scarcella decorata con semplici uova sode (quindi non in cioccolata) o addirittura uova dipinte a mano dalle massaie stesse quasi a testimoniare una vena artistica di altri tempi oramai perduti. La preparazione e la cottura in forno delle scarcelle avviene durante la Settimana Santa o addirittura durante la settimana precedente quella in questione. \u00c8 un dolce il cui profumo pervadeva e pervade le case e le strade durante la settimana di Pasqua soprattutto per via dell'uso dell'ammoniaca. Molto popolare inoltre \u00e8 l'uso della scorza grattugiata del limone al fine di donare alla scarcella un sapore pi\u00f9 aromatizzato.\nPreparazione.\nEsistono diverse varianti della scarcella, ognuna delle quali richiede una differente preparazione. Elementi comuni a tutte le scarcelle sono la caratteristica pasta frolla di cui sono fatte composta da uova, farina, latte e olio, a cui si pu\u00f2 aggiungere la scorza di limone nonch\u00e9 l'essere decorate con motivi pasquali, soprattutto con uova, anche di cioccolato. Spostandosi da paese a paese, tuttavia, \u00e8 possibile imbattersi in scarcelle ricoperte di glassa di zucchero o semplicemente decorate con un uovo sodo o ancora scarcelle ripiene o non ripiene. Per le scarcelle ripiene, oggettivamente pi\u00f9 elaborate di quelle non ripiene, la preparazione \u00e8 la seguente: si stende un disco di pasta frolla su una teglia da forno, quindi si stende su questo uno strato di marmellata (solitamente di prugna) ed un abbondante strato di una particolare pasta di mandorle ottenuta mescolando mandorle finemente tritate a zucchero e uova; si ricopre il tutto con un ulteriore disco di pasta frolla e si cuoce in forno. Dopo il raffreddamento, si passa alla glassatura e decorazione."}
{"id": "1684462", "revid": "110157", "url": "https://it.wikipedia.org/wiki?curid=1684462", "title": "Chiesa di San Giuseppe (Milano)", "text": "La chiesa di San Giuseppe \u00e8 una chiesa di Milano situata a poca distanza da piazza della Scala, sulla via Giuseppe Verdi. Edificata nella prima met\u00e0 del XVII secolo, \u00e8 considerata il capolavoro di Francesco Maria Richini, che ne progett\u00f2 gli spazi unendo due corpi a pianta centrale a formare una pianta longitudinale. La chiesa, che segna convenzionalmente l'inizio del periodo barocco milanese, \u00e8 tra gli edifici pi\u00f9 rappresentativi del primo barocco lombardo e rappresent\u00f2 per i primi anni del '600 il prototipo della chiesa a pianta longitudinale nel nord Italia e in parte dell'Europa centrale.\nStoria.\nLe prime notizie storiche sul complesso di San Giuseppe giungono dal 1503 quando fu fondato il luogo pio di San Giuseppe: Carlo Torre scrive che tale luogo pio, deputato all'assistenza di giovani donne non sposate, ancora esisteva nella prima met\u00e0 del XVIII secolo e che questo aveva una rendita annuale di settemila scudi. Una prima chiesa dedicata a San Giuseppe venne quindi eretta in loco a partire dal 1519 su progetto di Girolamo della Porta: della primitiva chiesa non sono giunte molte informazioni, tuttavia \u00e8 noto come la chiesa presentasse una pianta centrale con colonne libere, sul modello della chiesa di San Fedele, e logge a serliana sul modello della chiesa di San Maurizio al Monastero Maggiore. Della vecchia chiesa viene fatta menzione nei documenti della visita pastorale del cardinale Carlo Borromeo nel 1568, che riporta la presenza di un campanile e di una pala d'altare dipinta con un \"Presepe\". Il principale risultato della visita fu convincere il cardinale che la chiesa era ormai troppo piccola per le esigenze dei fedeli della parrocchia, per cui nel 1575 ne fu deciso il rifacimento in forme pi\u00f9 grandi. Tuttavia con la peste del 1576 e la morte del cardinale i propositi di ampliamento della chiesa furono accantonati fino al 1598, quando vennero mossi i primi contatti per l'architetto del complesso.\nLa chiesa di San Giuseppe nelle forme attuali fu costruita, secondo quanto scritto da Serviliano Latuada che riporta un manoscritto secentesco conservato alla biblioteca Ambrosiana, a partire dal 1607 su progetto di Francesco Maria Richini, prendendo il posto dell precedente edificio. Da una relazione dello stesso Richini sull'avanzamento dei lavori si pu\u00f2 dedurre che al 1617 lo spazio ottagonale fosse concluso, mentre nel 1611 era iniziata la costruzione del presbiterio. Nel 1616, anno della consacrazione e della prima messa del cardinale Federico Borromeo, fu costruito l'altare maggiore che fu decorato con la pala d'altare del \"Presepe\" appartenente alla vecchia chiesa. Nel 1626 l'interno poteva dirsi completato, mentre la facciata era stata eseguita solo nell'ordine inferiore: tra il 1629 e il 1630 la facciata fu completata e vennero posti all'interno le pale d'altare di Melchiorre Gerardini e Giulio Cesare Procaccini.\nLa chiesa, conclusa in meno di trent'anni, non ebbe una storia particolarmente travagliata: tra i pochi interventi successivi alla conclusione dei lavori si possono citare due pale di altare di Andrea Lanzani e Giovanni Stefano Danedi risalenti alla seconda met\u00e0 del Seicento, il rifacimento dell'altare maggiore nel 1763 e l'aggiunta di statue ottocentesche sulla facciata. Nella seconda met\u00e0 del XIX secolo Paolo Rotta non aggiunge dettagli pi\u00f9 rilevanti circa la storia dell'edificio se non che negli anni in cui scriveva vi erano proposte di demolizione della chiesa per permettere l'allargamento della ca' de Sass: la celebrit\u00e0 dell'edificio tuttavia fece s\u00ec che la chiesa, gi\u00e0 sconsacrata all'inizio del XIX secolo e pi\u00f9 tardi acquistata dalla Cassa di Risparmio delle Provincie Lombarde che aveva sede nella ca' de Sass a fianco, anzich\u00e9 essere demolita fu completamente restaurata a spese della banca e riaperta al culto.\nIl lato destro della chiesa si affaccia su via Andegari: secondo le cronache di Goffredo da Bussero la via fu tra le prime a Milano ad essere pavimentate con mattoni disposti a a spina di pesce perch\u00e9 in prossimit\u00e0 della dimora dei Torriani. Solo alla fine del Settecento l'ammattonato medioevale fu sostituito dalla rizzata, un selciato a ciottoli dotato di uno scolo centrale per le acque piovane.\nArchitettura esterna.\nLa chiesa fu progettata da Francesco Maria Richini di ritorno da un viaggio di studio nell'Italia centrale: l'architetto milanese fece un ampio uso di elementi da lui appresi nel soggiorno romano, aggiornando di fatto i modelli classici del manierismo lombardo fino ad allora in uso, determinandone il superamento. Per questi motivi la chiesa di San Giuseppe viene generalmente considerata come il primo edificio pienamente barocco di Milano e il capolavoro del Richini, bench\u00e9 questo fosse il primo progetto a lui affidato integralmente.\nIl Richini progett\u00f2 con molta attenzione l'aspetto unitario che la chiesa doveva progettare dall'esterno: se fino ad allora la facciata della chiesa rappresentava un semplice abbellimento esterno della struttura indipendente dal resto della struttura, l'architetto defin\u00ec l'altezza dell'ordine inferiore della facciata come l'altezza del presbiterio, e l'altezza dell'ordine superiore pari all'altezza dell'ottagono del tiburio, tentando per primo di dare all'intera struttura un aspetto coordinato.\nFacciata.\nLa facciata \u00e8 divisa su due ordini entrambi scanditi da lesene e colonne, quello inferiore \u00e8 centrato sull'unico portale della chiesa, mentre ai lati vi sono due nicchie ospitanti delle statue; l'ordine superiore, \u00e8 raccordato con la base da due volute, e si conclude in alto con un frontone ottenuto dalla sovrapposizione di una soluzione triangolare e una curva, mentre sull'ordine superiore vi \u00e8 centrato un finestrone dalle decorazioni elaborate.\nL'ordine inferiore della facciata \u00e8 scandita da lesene di ordine ionico che dividono la partitura inferiore in tre ordini verticali: tra le lesene negli ordini esterni sono presenti nicchie con statue ottocentesche di \"San Pietro\" e di \"San Paolo\" di Luigi Scorzini, autore anche del rilievo della \"Sacra Famiglia\" posto sopra il portale in corrispondenza del timpano spezzato. L'ordine orizzontale superiore, diviso dall'inferiore da una trabeazione e raccordato a questa con delle volute, \u00e8 scandito da lesene di ordine corinzio che reggono il frontone curvilineo inscritto nel frontone triangolare esterno. Il centro dell'ordine superiore \u00e8 sottolineato da un finestrone con balcone, elemento ricorrente nei progetti richiniani, decorato con una cornice curvilinea spezzata.\nLa facciata, di chiara ispirazione alla chiesa di Santa Susanna alle Terme di Diocleziano di Carlo Maderno, contribuisce a fare apparire la costruzione come un interessante esempio di architettura di tradizione lombarda aggiornata ai nuovi gusti barocchi emergenti a Roma. Lo schema della facciata, con nicchie, colonne e lesene e finestrone fu riutilizzato dallo stesso Richini nel progetto per la facciata della chiesa di Santa Maria alla Porta, portato a termine dal suo allievo Francesco Borromini.\nArchitettura interna.\nLa pianta longitudinale della chiesa si presenta come la composizione di due spazi a pianta centrale: il primo dall'ingresso \u00e8 costituito da un ambiente a pianta ottagonale ottenuta dal taglio degli spigoli dello spazio quadrato, mentre il secondo, leggermente pi\u00f9 piccolo, presenta una pianta quadrata a cui si affiancano due cappelle laterali. I due spazi sono congiunti da un arco, che tuttavia rimarca idealmente la separazione tra i due ambienti riservati ai fedeli e al clero: l'unione di due spazi a pianta centrale ad indurre direzionalit\u00e0 longitudinale nell'edificio pu\u00f2 essere considerata un'evoluzione della soluzione della chiesa di San Sebastiano, usata dal Tibaldi come compromesso tra l'uso della pianta centrale e le norme tridentine che preferivano chiese a pianta longitudinale.\nLa soluzione dell'unione di due piante centrali, che vede idealmente un capostipite nel progetto del Bramante per San Pietro, fu tra le pi\u00f9 utilizzate nell'architettura del Seicento italiano, e specialmente nell'Italia settentrionale fu il punto di partenza per ulteriori sviluppi di questa tipologia di pianta.\nAula.\nL'aula, di forma ottagonale inscritta in un quadrato, \u00e8 costituito da un monumentale spazio coronato da una cupola sorretta da colonne binate perimetrali di ordine gigante poste sui lati obliqui dell'ottagono, soluzione ispirata alla chiesa di Sant'Alessandro in Zebedia del suo maestro Lorenzo Binago: se la struttura \u00e8 ispirata alle colonne perimetrali del San Fedele del Tibaldi, o pi\u00f9 in generale al modello di baldacchino del Tibaldi, le colonne giganti si presentano senza capitello, come mutuato dal progetto del duomo di Milano del Tibaldi o dagli interni della romana chiesa di San Salvatore in Lauro. Le colonne binate, di ordine ionico, sono di granito rosa lucidato: nello spazio tra le colonne sono presenti nicchie ornate con statue, sormontata da tribune con balaustrata.\nLa chiesa conferma dunque la fusione tra gli stilemi tradizionali lombardi (tiburio ottagonale e colonne perimetrali) e i nuovi temi del barocco romano appreso nei viaggi del giovane architetto (volta a cupola al posto della tradizionale copertura a vela). L'aula presenta un pavimento originale a lastre in marmo nero e bianco alternato a creare un motivo a spirale concentrica; motivo che assieme ad un accurato studio delle luci degli ambienti accentua la dinamicit\u00e0 dell'ambiente tipica dell'architettura barocca.\nTra le numerose chiese la cui pianta fu ispirata dalla pianta centrale ottagonale del San Giuseppe si pu\u00f2 citare nella stessa Milano la chiesa di San Bernardino alle Ossa di Giuseppe Merlo, mentre tra le pi\u00f9 celebri citazioni situate al di fuori della citt\u00e0 c'\u00e8 sicuramente il santuario di Santa Maria della Vita a Bologna, la quale mostra con una struttura aula-presbiterio del tutto simile al capolavoro del Richini.\nCappelle laterali.\nSul lato destro dell'aula si trova l'altare decorato con la \"Morte di San Giuseppe\" di Giulio Cesare Procaccini, il cui anno di realizzazione resta ignoto, tuttavia \u00e8 possibile catalogarlo come un'opera tarda del pittore grazie all'abbandono di scene affollate e una maggiore concentrazione sulla profondit\u00e0 della scena.\nPresbiterio.\nIl presbiterio presenta una pianta a croce greca ed \u00e8 sormontato da una volta a vela, in contrasto con la copertura a cupola dell'aula: al contrario ne riprende la decorazione con il motivo a lesene di ordine corinzio poste agli angoli. Il presbiterio contiene l'altare maggiore e due laterali.\nAltari.\nIl complesso dell'altare maggiore, risalente al XVIII secolo, presenta i tipici caratteri della scultura tardo barocca: realizzato in marmi policromi con aggiunte di pietre preziose, \u00e8 decorato con un bassorilievo nel paliotto e sculture di teste di cherubini. L'altare \u00e8 sormontato da una ricca e fastosa cornice, sempre realizzata con marmi policromi, nella cui nicchia \u00e8 presente la statua di \"San Giuseppe\" di Elia Vincenzo Buzzi, fiancheggiata da due statue allegoriche rappresentanti l\"Innocenza\" e la \"Mansuetudine\".\nGli altri due altari, a fianco del presbiterio, risalgono al secondo Seicento milanese, e presentano la pala d'altare della \"Predica del Battista\", attribuita dalla maggioranza dei critici a Giovanni Stefano Danedi detto il Montalto, mentre l'ultima pala di Andrea Lanzani risale al 1675 raffigurante il \"Mistero della fuga in Egitto\"; in queste due pale, rispetto al resto della chiesa si nota uno stile gi\u00e0 marcatamente barocco, se non presettecentesco"}
{"id": "1684469", "revid": "228587", "url": "https://it.wikipedia.org/wiki?curid=1684469", "title": "Enrico Decleva", "text": "Fu rettore dell'Universit\u00e0 degli Studi di Milano dal 2001 al 2012.\nBiografia.\nLaureato in Lettere all'Universit\u00e0 degli Studi di Milano, ottenne l'incarico di professore di Storia moderna della stessa universit\u00e0 nel 1974; nel 1976 divent\u00f2 professore straordinario, e in seguito ordinario, di Storia contemporanea. Rettore dell'Universit\u00e0 degli Studi di Milano dal 2001, in precedenza era stato preside della Facolt\u00e0 di Lettere e Filosofia (dal 1986 al 1997) e Prorettore vicario di Paolo Mantegazza (dal 1997 al 2001).\nPresidente dal 2001 del Comitato regionale universitario lombardo, Decleva fu dal 2004 vicepresidente della CRUI, la conferenza dei rettori, e membro del Consiglio della Fondazione Internazionale Balzan \"Premio\", della quale divenne, dal novembre 2013, presidente. Fu anche direttore responsabile del periodico \"Archivio Storico Lombardo\" e fece parte del consiglio di amministrazione della \u00abFondazione Arnoldo e Alberto Mondadori\u00bb. Dal 2008 al 2011 era stato presidente della CRUI.\nDecleva \u00e8 morto nella sua Milano il 19 marzo 2020 dopo una lunga malattia. Il corpo \u00e8 stato cremato e le ceneri sono state poste in una celletta dell'Ossario centrale del Cimitero Monumentale."}
{"id": "1684471", "revid": "1305772", "url": "https://it.wikipedia.org/wiki?curid=1684471", "title": "Rio de Janeiro", "text": "Rio de Janeiro (pron. italiana , letteralmente \"Fiume di gennaio\"; in portoghese ) \u00e8 una citt\u00e0 del Brasile, capitale dello Stato di Rio de Janeiro, la seconda citt\u00e0 del Brasile dopo San Paolo, capitale del Brasile dal 1763 fino al 1960, dopo Salvador da Bahia e prima di Brasilia. \n\u00c8 famosa per le sue attrattive turistiche tra cui spiccano le spiagge di Copacabana e Ipanema, la gigantesca statua liberty del Cristo Redentore, situata sul monte del Corcovado, il monte del Pan di Zucchero (\"P\u00e3o de A\u00e7\u00facar\"), con la sua funivia, e il suo annuale carnevale, il pi\u00f9 celebre al mondo e la pi\u00f9 grande foresta all'interno di un'area urbana, la foresta di Tijuca.\n\u00c8 al centro della scena internazionale, avendo ospitato alcuni dei pi\u00f9 grandi eventi mondiali degli ultimi anni: nel 2007 i XV Giochi Panamericani, nel 2013 la XXVIII Giornata Mondiale della Giovent\u00f9, nel 2016 i giochi della XXXI Olimpiade, e il Campionato del mondo di calcio 2014. L'attuale sindaco \u00e8 Eduardo da Costa Paes, in carica dal 1\u00ba gennaio 2021.\nGeografia fisica.\nTerritorio.\nLa citt\u00e0 occupa il margine occidentale della Baia di Guanabara e alcune delle sue isole, come la Governador e Paquet\u00e1, e si sviluppa su strette pianure alluvionali inserite tra le montagne e le colline circostanti.\nClima.\nSecondo la classificazione dei climi di K\u00f6ppen Rio de Janeiro ha un clima tropicale della savana (\"Aw\"), caratterizzato da una stagione delle piogge che va da dicembre a marzo e che nell'emisfero australe coincide con l'estate.\nLa temperatura minima media annuale \u00e8 di circa 21\u00a0\u00b0C, la temperatura media massima \u00e8 di 27,2\u00a0\u00b0C, e la temperatura media \u00e8 di 24,1\u00a0\u00b0C. La precipitazione media annua \u00e8 di 1\u00a0173\u00a0mm. Temperature attorno ai 10\u00a0\u00b0C (poco pi\u00f9 o anche poco meno) sono ovviamente molto rare, quasi nell'ordine dell'eccezionalit\u00e0, di notte possono riscontrarsi nell'hinterland e/o nei quartieri pi\u00f9 alti e periferici, distanti dall'oceano e nel periodo di giugno-luglio-agosto, aeree esposte verso sud al vento e alle masse d'aria di origine antartica in salita fin verso latitudini torride. La temperatura pu\u00f2 variare (entro un certo intervallo relativamente limitato) a seconda della quota, della distanza dalla costa, e del tipo di vegetazione. L'inverno porta temperature miti e minori precipitazioni rispetto all'estate.\nTemperature massime nell'ordine dei 28\u00a0\u00b0C comunque si verificano lungo tutto l'anno, sono presenti anche nel periodo pi\u00f9 temperato (giugno-luglio) seppur poco di frequente, dipende dall'area considerata dell'enorme estensione urbana. La temperatura effettiva non supera quasi mai i 40\u00a0\u00b0C ma la percepita tutti gli anni pu\u00f2 arrivare a 45\u00a0\u00b0C o talvolta oltre durante l'estate australe; tuttavia nel febbraio 2010 la temperatura massima effettiva raggiunta \u00e8 stata di 46\u00a0\u00b0C. Lo stesso anno Rio \u00e8 stata la seconda citt\u00e0 pi\u00f9 calda al mondo dopo Accra nel Ghana.\nLungo la costa, soffia la brezza alternativamente da e verso l'entroterra, modificando di conseguenza la temperatura e l'umidit\u00e0 relativa. A causa della sua posizione geografica, la citt\u00e0 durante l'autunno e l'inverno \u00e8 spesso raggiunta da fronti di aria fredda in avanzata dall'Antartide. Nel periodo estivo possono avere luogo rovesci di forte intensit\u00e0, aumentando il rischio di inondazioni e frane. L'area montana registra una maggiore piovosit\u00e0, costituendo una barriera al vento umido di provenienza atlantica.\nStoria.\nL'area su cui sorge Rio de Janeiro venne raggiunta il 1\u00ba gennaio del 1502 da esploratori portoghesi nel corso di una spedizione, guidata da Gaspar de Lemos, che comprendeva anche l'italiano Amerigo Vespucci. Poich\u00e9 gli europei inizialmente credettero che la Baia di Guanabara fosse la foce di un fiume, la chiamarono di fatto \"Rio de Janeiro\" (ossia \"fiume di gennaio\" in portoghese). Gli Indios di etnia Tupi che abitavano la baia di Guanabara chiamarono i nuovi arrivati carioca (kara' iwa = uomo bianco e oka = casa, da cui carioca = casa dei bianchi).\nLa zona dove oggi sorge la citt\u00e0 venne inizialmente esplorata da coloni francesi, i quali fondarono la colonia chiamata Francia Antartica, in violazione del trattato di Tordesillas.\nLa citt\u00e0 venne fondata il 1\u00ba marzo 1565 dal cavaliere portoghese Est\u00e1cio de S\u00e1, dopo la sconfitta e la seguente espulsione dei francesi dal territorio coloniale brasiliano, che la chiam\u00f2 S\u00e3o Sebasti\u00e3o do Rio de Janeiro, in onore del santo (ancor oggi patrono della citt\u00e0) del quale portava il nome il suo sovrano, re Sebastiano I del Portogallo. Per secoli l'insediamento fu comunemente chiamato semplicemente S\u00e3o Sebasti\u00e3o e non con la seconda parte del suo nome, per l'appunto, Rio de Janeiro. La citt\u00e0 venne spesso attaccata dai pirati, in particolare da quelli nemici del Portogallo, come olandesi e francesi.\nAlla fine del XVI secolo la corona portoghese cominci\u00f2 a considerare la localit\u00e0 come un punto strategico per il transito atlantico delle navi che viaggiavano tra Brasile, colonie africane ed Europa. Vennero costruite delle fortezze e costituita un'alleanza con le trib\u00f9 native per difendere l'insediamento dagli invasori - la vicina Niter\u00f3i, per esempio, venne fondata da un capo indigeno, Arariboia, per aiutarne la difesa.\nIl punto esatto dove venne fondata Rio si trova ai piedi del famoso Pan di Zucchero. Pi\u00f9 tardi, l'intera citt\u00e0 venne spostata entro una palizzata in cima a un colle, imitando la strategia medievale europea di difesa dei castelli fortificati - il luogo venne da allora chiamato Morro do Castelo (collina del castello). Quindi la citt\u00e0 si svilupp\u00f2 dall'attuale centro in direzione sud e ovest, un movimento urbano riscontrabile ancor oggi.\nFino all'inizio del XVIII secolo, la citt\u00e0 fu minacciata o invasa da diversi pirati e bucanieri, soprattutto francesi come Jean-Fran\u00e7ois Duclerc e Ren\u00e9 Duguay-Trouin. Dopo il 1720, quando i portoghesi trovarono l'oro nel vicino capitanato di Minas Gerais, Rio de Janeiro divenne un utile porto per imbarcare le ricchezze, piuttosto di Salvador, pi\u00f9 distante dalle miniere. Nel 1763 l'amministrazione coloniale dell'America portoghese venne spostata a Rio.\nLa citt\u00e0 rimase essenzialmente una capitale coloniale fino al 1808, quando la famiglia reale portoghese e gran parte dei nobili di Lisbona, fuggendo dall'invasione napoleonica del Portogallo, vi si trasferirono. La capitale del regno venne trasferita a Rio, che divenne quindi l'unica capitale europea al di fuori dell'Europa. Siccome non c'era spazio n\u00e9 strutture urbane per accomodare centinaia di nobili, molti abitanti vennero semplicemente sfrattati dalle loro abitazioni.\nQuando il principe Pedro dichiar\u00f2 l'indipendenza del Brasile nel 1822, decise di tenere Rio de Janeiro come capitale del suo nuovo impero, sebbene la regione della citt\u00e0 stesse perdendo importanza - economica e politica - nei confronti di San Paolo.\nRio venne mantenuta come capitale brasiliana dopo che i militari rovesciarono la monarchia e imposero la repubblica nel 1889. La citt\u00e0 ospit\u00f2 nel 1922 l'Esposizione Internazionale del Centenario dell'Indipendenza. Comunque i piani per spostare la capitale al centro del territorio nazionale vennero presi in considerazione quando il presidente Juscelino Kubitschek venne eletto nel 1955 e si insedi\u00f2 nel 1956, con la promessa di costruire la nuova capitale. Anche se molti pensarono che fosse una campagna retorica Kubitschek riusc\u00ec a fare costruire Brasilia, con grandi costi, entro il 1960. Il 21 aprile di quell'anno la capitale del Brasile venne spostata da Rio a Brasilia.\nTra il 1960 e il 1975 Rio fu una citt\u00e0-stato (come per esempio Amburgo in Germania) con il nome di Stato di Guanabara (dal nome della baia su cui si affaccia). Ma per motivi amministrativi e politici, un decreto presidenziale noto come \"A Fus\u00e3o\" (La Fusione) rimosse lo status federale della citt\u00e0 e la fuse con lo Stato di Rio de Janeiro. Ancora oggi alcuni \"carioca\" sostengono il ritorno dell'autonomia municipale.\nSociet\u00e0.\nOrigini della popolazione.\nL'attuale popolazione di Rio de Janeiro \u00e8 il risultato della mescolanza storica di europei, africani e \u00edndios. Secondo un sondaggio, la popolazione della citt\u00e0 \u00e8 composta da bianchi (53,6%) (6\u00a0207\u00a0702); pardos (marrone) 33,6% (3\u00a0891\u00a0395); neri 12,3% (1\u00a0424\u00a0529); e asiatici o \u00edndios 0,5% (57\u00a0908).\nPrima dell'arrivo dei portoghesi la regione era abitata da diversi gruppi indigeni, che furono sterminati o assimilati dagli europei. Rio de Janeiro \u00e8 da sempre meta di immigrati portoghesi. Il censimento ha dimostrato che i portoghesi erano una grande parte della popolazione della citt\u00e0. Durante il XIX e XX secolo la citt\u00e0 aveva una grande concentrazione di immigrati portoghesi, la pi\u00f9 grande comunit\u00e0 portoghese di tutto il Brasile. Nel 1890 gli immigrati portoghesi erano il 20,36% della popolazione della citt\u00e0 di Rio de Janeiro (106\u00a0461 persone). Brasiliani nati da madre o padre portoghesi erano il 30,84% della popolazione della citt\u00e0 (161\u00a0203 persone). Cio\u00e8 i portoghesi o i loro figli erano il 51,2% degli abitanti di Rio, per un totale di 267\u00a0664 persone. Nel 1890, secondo un'altra ricerca, i portoghesi erano il 24% della popolazione di Rio de Janeiro e il 68% della popolazione straniera. Nel 1920 i portoghesi erano il 15% della popolazione della citt\u00e0 e il 71% degli stranieri. Nel 1950 i lusitani sono stati ridotti al 10% della popolazione, nonostante la presenza di 196\u00a0000 abitanti portoghesi, e poi la terza citt\u00e0 al mondo con pi\u00f9 portoghesi, dietro solo Lisbona e Oporto.\nNel XIX secolo Rio de Janeiro aveva la pi\u00f9 grande popolazione urbana di schiavi nelle Americhe, superando anche Salvador e New Orleans. Gli africani erano provenienti da diverse regioni dell'Africa, ma erano per lo pi\u00f9 di Cabinda, a nord del Congo, Benguela, Mozambico, Angola e Luanda. Gli schiavi nati in Brasile differivano dagli africani e possono essere suddivisi in tre gruppi. Il primo era composta da \"crioulos\", nati da africani in Brasile. I \"pardos\", meticci, in particolare con i portoghesi. Infine i \"cabras\", il risultato di una mescolanza di popoli, tra cui gli \u00edndios. Nel 1849 il 43,51% della popolazione di Rio era nera e 80\u00a0000 schiavi vivevano nella citt\u00e0.\nA Rio de Janeiro c'\u00e8 anche un'antica e numerosa comunit\u00e0 di origini italiane. Gli italiani che emigrarono a Rio de Janeiro erano per lo pi\u00f9 meridionali, in particolare dalle province di Cosenza, Potenza e Salerno, e in numero minore, anche Napoli, Caserta e Reggio Calabria. Nel 1895 20\u00a0000 italiani vivevano a Rio de Janeiro, 30\u00a0000 nel 1901, 35\u00a0000 nel 1910, 31\u00a0920 nel 1920 e 22\u00a0768 nel 1940. Rio de Janeiro era un centro urbano che offriva una gamma di carriere alternative. Gli italiani a Rio de Janeiro erano soprattutto piccoli commercianti.\nCultura.\nIstruzione.\nLa citt\u00e0 vanta molte universit\u00e0 e centri di ricerca. L'universit\u00e0 pi\u00f9 prestigiosa \u00e8 la Universit\u00e0 Federale di Rio de Janeiro (UFRJ), una delle migliori dell'America Latina.\nAltri atenei cittadini sono l'Universidade Federal do Estado do Rio de Janeiro (UNIRIO); l'Universit\u00e0 statale di Rio de Janeiro (UERJ); la Pontificia Universit\u00e0 Cattolica di Rio de Janeiro (PUC-Rio); la Funda\u00e7\u00e3o Get\u00falio Vargas (FGV); l'Instituto Militar de Engenharia (IME); l'Instituto Superior de Tecnologia em Ci\u00eancias da Computa\u00e7\u00e3o do Rio de Janeiro (IST-Rio); l'Instituto Nacional de Matem\u00e1tica Pura e Aplicada (IMPA) e il Centro Federal de Educa\u00e7\u00e3o Tecnol\u00f3gica Celso Suckow da Fonseca (CEFET/RJ).\nAccademie e ricerca.\nA Rio hanno sede le accademie nazionali brasiliane, come l'Accademia brasiliana delle lettere e l'Accademia brasiliana delle scienze.\nNella citt\u00e0 hanno sede anche istituzioni scientifiche quali l'Osservatorio nazionale di Rio de Janeiro e il Giardino botanico di Rio de Janeiro.\nMusei.\nMuseo nazionale delle belle arti\nBiblioteche e archivi.\nLa Biblioteca nazionale del Brasile \u00e8 una delle pi\u00f9 grandi del mondo e la pi\u00f9 grande dell'America latina.\nSituata sulla piazza detta Cinel\u00e2ndia, la Biblioteca nazionale fu fondata dal re del Portogallo nel 1810. Ospita 48\u00a0236 fra libri e altri stampati.\nA Rio si trova anche l'Archivio nazionale del Brasile.\nTeatri e musica.\nIl teatro dell'opera della metropoli brasiliana \u00e8 il Teatro Municipal.\nLa \"Cidade das Artes\" (\"citt\u00e0 delle arti\") \u00e8 un centro culturale situato nel quartiere di Barra da Tijuca nella parte sudoccidentale della citt\u00e0.\nIl centro \u00e8 stato inaugurato nel 2013.\nLa maggiore orchestra sinfonica della citt\u00e0 \u00e8 l'Orchestra Sinfonica Brasiliana.\nCarnevale.\nIl Carnevale di Rio de Janeiro \u00e8 sicuramente la pi\u00f9 significativa delle espressioni culturali brasiliane, dove si fondono arte, musica e divertimento in quattro giorni di \"piacevole follia\". Le sfilate si svolgono all'interno del Samb\u00f3dromo, strada costeggiata da gradinate installate appositamente, dove sfilano le migliori scuole di samba della citt\u00e0.\nIl carnevale di Rio offre diversi eventi, tra cui le famose parate delle \"Escolas de Samba\" nel Sambodromo di Rio de Janeiro e i popolari \"blocos de carnaval\" che sfilano praticamente in ogni angolo della citt\u00e0. I pi\u00f9 famosi sono:\nXXVIII Giornata Mondiale della Giovent\u00f9.\nNel 2011, a conclusione della XXVI Giornata Mondiale della Giovent\u00f9 di Madrid, l'allora pontefice Benedetto XVI annunci\u00f2 che l'edizione successiva si sarebbe tenuta due anni dopo a Rio de Janeiro, seconda citt\u00e0 dell'America Latina a ospitare l'evento. Dal 23 al 29 luglio 2013 la citt\u00e0 carioca vide ospitare oltre tre milioni e mezzo di giovani provenienti da tutto il pianeta, che si riunirono per i momenti salienti dell'evento presso la spiaggia di Copacabana. Questa fu la prima GMG del papa Francesco, eletto pochi mesi prima, che diede particolarmente attenzione al tema delle periferie e delle favelas.\nGeografia antropica.\nStoricamente e culturalmente la citt\u00e0 di Rio de Janeiro \u00e8 suddivisa in quattro grandi zone: la residenziale Zona Nord, la turistica e ricca Zona Sud, la Zona Ovest e il Centro. Le zone corrispondono a una prima suddivisione del territorio avvenuta sulla base dell'espansione urbanistica. Dall'originale centro storico, che in realt\u00e0 si trova al limite pi\u00f9 orientale della citt\u00e0 e si affaccia sulla baia di Guanabara, la citt\u00e0 si \u00e8 espansa verso sud con la nascita dei quartieri pi\u00f9 ricchi a ridosso delle rinomate spiagge sull'oceano e delimitati a nord dalla foresta di Tijuca, e verso nord e verso ovest con la nascita di quartieri residenziali e industriali che urbanisticamente si sono ormai espansi oltre i confini municipali.\nIl municipio \u00e8 amministrativamente e politicamente suddiviso in 33 regioni amministrative (\"Regi\u00f5es Administrativas\") che fanno capo a sei subprefetture (\"Subprefeituras\").\nGeograficamente la citt\u00e0 \u00e8 suddivisa in 160 quartieri (\"Bairros\") che non hanno funzioni amministrative. A questi si aggiungono altri \"bairros\" storici che hanno ormai solo una valenza toponomastica. Inoltre il territorio di Rio de Janeiro \u00e8 suddiviso a scopo urbanistico in cinque aree di sviluppo (\"\u00c1rea de Planejamento\").\nIntorno alla citt\u00e0 \u00e8 sorta una vasta area metropolitana fittamente urbanizzata che costituisce la Regione Metropolitana di Rio de Janeiro che conta oltre 11 milioni di abitanti e che comprende gran parte dei comuni limitrofi alla capitale carioca. Da un punto di vista statistico Rio de Janeiro appartiene alla Microregione di Rio de Janeiro e che a sua volta fa parte della mesoregione denominata Metropolitana di Rio de Janeiro.\nCentro.\nCentro \u00e8 la parte storica della citt\u00e0 e costituisce il nucleo originario su cui si \u00e8 sviluppata. Tra i luoghi di interesse si trovano la chiesa della Candelaria e la Cattedrale in stile moderno, il Teatro municipale e diversi musei. Il Centro rimane il cuore della comunit\u00e0 finanziaria della citt\u00e0. Il \"Bonde\", un tram giallo, parte da una stazione del centro nei pressi della nuova Cattedrale, attraversa l'ex acquedotto in stile romano - l'\"Arcos da Lapa\" costruito nel 1750 e convertito in un viadotto tranviario nel 1896 - e corre lungo le strade in pendenza del vicino sobborgo di Santa Teresa.\nOspita alcuni edifici di epoca coloniale, come il Solar do Visconde de S\u00e3o Louren\u00e7o.\nZona Sud.\nLa zona meridionale di Rio de Janeiro \u00e8 composta da diversi \"bairros\", tra i quali S\u00e3o Conrado, Leblon, Ipanema, Arpoador, Copacabana, Leme, Botafogo e Flamengo, che compongono la famosa linea costiera di Rio.\nIl quartiere di Flamengo \u00e8 caratterizzato dalla perfetta integrazione della viabilit\u00e0 cittadina con il parco. Il grande parco \u00e8 infatti intersecato dalle strade che portano nelle due direzioni verso il quartiere di Botafogo e poi Copacabana, Ipanema e cos\u00ec via e dall'altra parte verso Catete e Cinelandia.\nIl quartiere della spiaggia di Copacabana ostenta una delle pi\u00f9 spettacolari feste di Capodanno del mondo, con pi\u00f9 di due milioni di festeggianti che si affollano sulla sabbia per guardare i fuochi d'artificio. I fuochi vengono sparati da barche in acqua, per garantire la sicurezza dell'evento.\nOltrepassando Copacabana e Leme, nel quartiere di Urca si trova il Pan di Zucchero, il cui nome caratterizza la famosa gobba che si erge dal mare. La cima pu\u00f2 essere raggiunta con una funivia accessibile dal colle di Urca (\"Morro da Urca\"), e offre una vista seconda solo a quella del Corcovado.\nLa pi\u00f9 alta montagna della citt\u00e0 comunque, con 842 metri, \u00e8 la Pedra da G\u00e1vea di S\u00e3o Conrado. Il deltaplano \u00e8 un'attivit\u00e0 popolare su questo picco. Dopo un breve volo si atterra alla Praia do Pepino a S\u00e3o Conrado.\nDal 1961 la Foresta di Tijuca \u00e8 parco nazionale ed \u00e8 considerata una delle foreste urbane pi\u00f9 grandi al mondo.\nZona Nord.\nLa zona nord di Rio ospita lo stadio Maracan\u00e3, Una volta il pi\u00f9 grande stadio di calcio del mondo in grado di contenere quasi 200\u00a0000 persone. Di recente la capacit\u00e0 \u00e8 stata ridotta per conformarsi alle moderne regole di sicurezza e con l'introduzione dei soli posti a sedere. Dopo il suo ammodernamento la capienza \u00e8 stata ridotta a 80\u00a0000 posti e ha ospitato la finale della Coppa del Mondo di calcio del 2014. Il Maracan\u00e3 \u00e8 stato la sede delle cerimonie di apertura e chiusura e degli incontri di calcio per i Giochi Panamericani del 2007.\nZona Ovest.\nLa zona ovest \u00e8 la regione metropolitana pi\u00f9 distante dal centro di Rio de Janeiro. Comprende, tra gli altri, i \"bairros\" Barra da Tijuca (comunemente denominato \"Barra\"), Recreio dos Banderantes (comunemente denominato \"Recreio\"), Jacarepagu\u00e1, Campo Grande, Santa Cruz, Sepetiba e Bangu. Barra e Recreio sono aree a sviluppo accelerato, che attragono principalmente la parte pi\u00f9 ricca della popolazione, mentre i distretti confinanti della zona ovest rivelano nette differenze tra classi sociali. La zona \u00e8 dotata di aree industriali, ma rimangono ancora delle aree agricole. Oltre ai quartieri di Barra, Recreio e Jacarepagu\u00e1, un altro quartiere che ha mostrato una buona crescita economica \u00e8 quello di Campo Grande. Alcuni degli eventi sportivi dei giochi panamericani del 2007 si sono svolti nel Centro Sportivo Mi\u00e9cimo da Silva, soprannominato Ginnasio \"Algod\u00e3o\", e altri nello Stadio \u00cdtalo del Cima, a Campo Grande.\nLe favelas.\nRio \u00e8 una citt\u00e0 di contrasti, e anche se gran parte della citt\u00e0 si pu\u00f2 affiancare alle pi\u00f9 moderne metropoli del mondo, una percentuale significativa dei 13 milioni di abitanti di Rio vive ancora in zone estremamente povere. Le peggiori di queste sono le baraccopoli note come \"favelas\", spesso addossate sui fianchi delle colline, dove \u00e8 difficile costruire edifici robusti, e gli smottamenti, provocati principalmente dalle piogge intense, sono frequenti. Le \"favelas\" sono afflitte dalla diffusione dei crimini legati alla droga, dalle lotte tra bande e da altri problemi sociali legati alla povert\u00e0. La \"Favela da Rocinha\" \u00e8 la pi\u00f9 grande dell'America latina.\nEconomia.\nLa citt\u00e0 di Rio \u00e8 la seconda pi\u00f9 grande citt\u00e0 del Brasile e il secondo centro economico del paese, dopo San Paolo. A pochi chilometri dalla citt\u00e0 si concentrano alcune tra le maggiori riserve di petrolio brasiliane e la citt\u00e0 \u00e8 specializzata nei settori della metallurgia, dell'acciaio, della meccanica, della chimica, degli alimentari, della carta, dell'estrazione dei minerali e della cantieristica.\nRio de Janeiro \u00e8 inoltre la principale destinazione turistica del paese, attraendo sia turisti stranieri sia brasiliani, e quindi il settore turistico \u00e8 molto pi\u00f9 sviluppato che in qualsiasi altro centro brasiliano.\nRio infine \u00e8 la sede di alcuni dei maggiori network televisivi e societ\u00e0 di produzione cinematografica e musicale, tra cui il pi\u00f9 grande gruppo mediatico del paese (Rede Globo), quindi la maggior parte delle produzioni televisive del paese si concentrano nella citt\u00e0 di Rio.\nInfrastrutture e trasporti.\nOltre che da una rete di autobus, molto capillare, la citt\u00e0 \u00e8 servita da una rete tranviaria e da una metropolitana composta da tre linee, aperta nel 1979; mentre i collegamenti con la regione metropolitana, sono assicurati da una rete ferroviaria locale.\nStazioni ferroviarie.\nLa principale stazione ferroviaria della citt\u00e0 \u00e8 la Stazione di Central do Brasil.\nPorto.\nIl porto di Rio de Janeiro \u00e8 il terzo porto pi\u00f9 trafficato del Brasile in termini di volume di carico ed \u00e8 il centro per le navi da crociera. Situato sulla costa occidentale della baia di Guanabara, serve gli Stati di Rio de Janeiro, San Paolo, Minas Gerais e Esp\u00edrito Santo.\nIl porto \u00e8 gestito da Companhia Docas de Rio de Janeiro. Il porto di Rio de Janeiro copre il territorio dal molo di Mau\u00e1 a est fino al molo degli anacardi a nord. Il porto di Rio de Janeiro contiene quasi settemila metri di pontile continuo e un molo di 883 metri. La Companhia Docas de Rio de Janeiro amministra direttamente il molo del terminal merci generale di Gamboa; il terminal del grano ha due magazzini in grado di spostare 300 tonnellate di cereali; il General Load Terminal presenta 2 magazzini per oltre 20.000 metri quadrati; e nei moli di Are Cristovao ci sono i terminal per il grano e la massa liquida.\nPresso il Wharf di Gamboa, i locatari gestiscono terminali per prodotti di zucchero, carta, ferro e acciaio. I gestori al molo di Cashew operano sui terminal per carichi roll-on / roll-off, container e rinfuse liquide. Nel 2004 il porto di Rio de Janeiro ha movimentato oltre sette milioni di tonnellate di merci su quasi 1700 navi. Nel 2004 il porto di Rio de Janeiro ha movimentato oltre due milioni di tonnellate di merci containerizzate in quasi 171.000 TEU. Il porto gestiva 852.000 tonnellate di grano, oltre 1,8 milioni di tonnellate di ferro e acciaio, oltre un milione di tonnellate di merci alla rinfusa liquide, quasi 830.000 tonnellate di rinfuse solide, oltre cinquemila tonnellate di merci in carta e oltre 78.000 veicoli. Nel 2003, oltre 91.000 passeggeri hanno attraversato il porto di Rio Janeiro su 83 navi da crociera.\nAmministrazione.\nGemellaggi.\nRio de Janeiro \u00e8 gemellata con:\nSport.\nNel 2007 Rio de Janeiro ha ospitato i giochi panamericani, inoltre nel 2014 \u00e8 stata una delle citt\u00e0 chiave del progetto per i mondiali di calcio. Rio de Janeiro ha ospitato la XXXI Olimpiade dal 5 al 21 agosto 2016. \u00c8 stata la prima volta che una citt\u00e0 dell'America del Sud ospit\u00f2 i Giochi Olimpici. Apertura e chiusura si sono svolte al Maracan\u00e0.\nCalcio.\nRio de Janeiro ospita quattro tradizionali squadre di calcio brasiliane: Flamengo, Botafogo, Fluminense e Vasco. Oltre a quelle di prima divisione e di notevole tradizione ospita anche squadre minori come il Ceres Futebol Clube.\nNel 2014, inoltre, lo stadio Maracan\u00e3 ha ospitato alcune partite dei Mondiali di calcio, tra cui la finale."}
{"id": "1684472", "revid": "125413009", "url": "https://it.wikipedia.org/wiki?curid=1684472", "title": "Stadio del tennis di Roma", "text": "Lo stadio del tennis \u00e8 il nome con cui ci si riferisce al campo centrale del tennis del complesso sportivo del Foro Italico di Roma. \nLa struttura ospita regolarmente manifestazioni sportive (ogni anno gli Internazionali d'Italia di tennis oltre a eventi di pallavolo e altri sport) e concerti.\nStoria.\nFino agli anni novanta dello scorso secolo l'impianto principale di tennis del complesso del Foro italico era lo Stadio della Pallacorda (attualmente intitolato a Nicola Pietrangeli). In quel decennio, data la scarsa capienza dello Stadio della Pallacorda, venne realizzato un nuovo stadio in legno lamellare che divenne il \"campo centrale\" del complesso, con tribune che accoglievano fino a 6000 spettatori.\nNel 2007 l'Association of Tennis Professionals (associazione tennistica che gestisce i tornei pi\u00f9 importanti) richiese alla Federazione Italiana Tennis uno sforzo per ammodernare il complesso del Foro italico, pena il declassamento degli Internazionali d'Italia che li si svolgevano. Tra le richieste vi era la presenza di almeno un impianto con capienza di almeno 10.000 spettatori.\nIl vecchio \"campo centrale\" o \"stadio centrale del tennis\" del Foro Italico venne smantellato nel 2008 e al suo posto inizi\u00f2 la costruzione di uno stadio pi\u00f9 moderno e capiente rispetto al precedente.\nInaugurato ufficialmente il 27 aprile 2010, l'impianto entr\u00f2 in funzione per gli Internazionali BNL d'Italia 2010. Alla cerimonia di inaugurazione parteciparono, tra gli altri, il presidente del CONI Gianni Petrucci, il presidente della provincia di Roma Nicola Zingaretti e i tennisti Roger Federer e Rafael Nadal.\nCostruita su progetto dell'architetto Angelo Zampolini, la struttura \u00e8 formata da un campo rettangolare con superficie in terra battuta e tribune per 10.500 posti, in acciaio, cemento e cristallo con tecniche antisismiche, antincendio e resistenti alla erosione delle calamit\u00e0 naturali. L'impatto ambientale dello stadio \u00e8 basso in quanto un terzo della struttura (il primo anello) \u00e8 realizzata sotto il livello del terreno circostante. Anche l'impatto interno dello stadio \u00e8 studiato nei particolari, con una platea in monocolore grigio e sedute anch'esse con cinque tonalit\u00e0 di grigio, partendo dal basso in grigio ardesia, fino alla cima di un grigio chiaro.\nInoltre, lo stadio \u00e8 dotato di sale massaggi, palestra, sale relax, bar, sala stampa, spogliatoi e area sponsor."}
{"id": "1684479", "revid": "1337443", "url": "https://it.wikipedia.org/wiki?curid=1684479", "title": "Gioacchino Boyl", "text": "Famiglia.\nAppartenne alla famiglia sarda dei Boyl e fu figlio del generale Vittorio Pilo Boyl, marchese di Putifigari, e di donna Maddalena Vacca Salazar. Non ebbe mai lui stesso il titolo di marchese, che era passato al fratello maggiore. Celibe.\nCarriera e ultimi giorni.\nCombatt\u00e9 nella guerra d'indipendenza del 1848 e 1849 e fu contrammiraglio di marina al comando della cannoniera sarda \"La coraggiosa\". Fu nominato senatore del Regno d'Italia.\nMor\u00ec a Torino il 12 Ottobre del 1892 senza prole."}
{"id": "1684481", "revid": "767487", "url": "https://it.wikipedia.org/wiki?curid=1684481", "title": "El maal\u00e8 rahamim", "text": "El maal\u00e8 rahamim (in italiano: \"O Dio pieno di Misericordia\") \u00e8 una poesia in ebraico del poeta Yehuda Amichai spesso utilizzata come canto di preghiera elevato in memoria delle persone morte di morte violenta. \u00c8 utilizzato spesso nelle celebrazioni in memoria della Shoah.\nDegna di nota \u00e8 la versione musicale composta nel 2001 dal compositore polacco Krzysztof Knittel. Una versione della preghiera intonata da Shalom Katz \u00e8 contenuta nella colonna sonora del film \"Il giardino dei Finzi-Contini\"."}
{"id": "1684491", "revid": "57342", "url": "https://it.wikipedia.org/wiki?curid=1684491", "title": "Robert Shaye", "text": " \u00c8 fondatore della New Line Cinema.\nHa cominciato molto presto la propria carriera come regista: vinse il primo premio di un concorso indetto dalla Societ\u00e0 Rosenthal, dove ricevette il premio per il migliore film come regista di et\u00e0 inferiore ai 25 anni. In realt\u00e0 la sua carriera come regista indipendente era cominciata dieci anni prima, a 15 anni, quando scrisse, produsse e diresse un film per promuovere il supermercato del padre. Divenuto produttore, con la collaborazione di Michael Lynne, che riveste il ruolo di vice direttore esecutivo della New Line Cinema Corporation da 25 anni, ha prodotto innumerevoli film di successo."}
{"id": "1684497", "revid": "767487", "url": "https://it.wikipedia.org/wiki?curid=1684497", "title": "La luna e sei soldi (film)", "text": "La luna e sei soldi (\"The Moon and six pence\") \u00e8 un film del 1942 di Albert Lewin basato sulla vita del pittore francese Paul Gauguin. Si ispira all'omonimo romanzo scritto da William Somerset Maugham nel 1919."}
{"id": "1684498", "revid": "287204", "url": "https://it.wikipedia.org/wiki?curid=1684498", "title": "Ben tornato, Maigret", "text": "Ben tornato, Maigret (titolo originale francese \"Maigret et son mort\", pubblicato in traduzione italiana anche col titolo Il morto di Maigret) \u00e8 un romanzo poliziesco di Georges Simenon con protagonista il commissario Maigret.\n\u00c8 il ventinovesimo romanzo dedicato al celebre commissario.\nTrama.\nUn uomo chiama al Quai e chiede di poter parlare con il commissario Maigret. Sta telefonando da un bistrot e dice di essere seguito da qualcuno che vuole ucciderlo. L'uomo afferma che Maigret conosce sua moglie Nine, ma prima di finire la comunicazione riaggancia per poi richiamare da un altro bar. Richiama da diversi caf\u00e9, fino a quando, tardi, le chiamate cessano. Quella stessa notte il suo cadavere viene ritrovato in place de la Concorde, con il volto tumefatto e irriconoscibile, accoltellato a morte. Qualcuno l'ha spinto fuori da un'auto. Viene pubblicata la sua foto sui giornali ma non vi \u00e8 alcun indizio, n\u00e9 alcuna informazione sull'identit\u00e0 della vittima. Fino a quando una donna, che aveva visto una Citro\u00ebn gialla sul luogo del ritrovamento, si fa avanti, e finalmente viene scoperto che l'uomo si chiamava Albert Rochain ed era il proprietario di un bistrot, il \"Little Albert\" di quai de Charenton. Trovandolo vuoto, vi fa installare l'ispettore \u00c9mile Chevrier e sua moglie Irma, i quali fingeranno di essere i nuovi gestori e cercheranno di capire cosa \u00e8 successo al proprietario. Quando un cliente straniero, un ceco di nome Poliensky, genera dei sospetti, il commissario lo fa seguire. Accortosi d'essere inseguito l'uomo fugge, ma correndo viene raggiunto da una pallottola, ucciso dai suoi stessi complici. Maigret individua in uno squallido albergo, l'H\u00f4tel du Lion d'Or, il luogo dove vivevano i complici di Poliensky e la donna della banda la quale sta per partorire. Trasportata d'urgenza all'ospedale Maigret scoprir\u00e0 che la banda era formata da cinque gangster internazionali, cosiddetti \"tueurs de Picardie\" (assassini della Piccardia), capeggiati da un tale Jean Bronsky, colpevoli di una lunga serie di altri reati, soprattutto rapine in case isolate, con l'uccisione di chiunque vi trovino. Maigret li sgominer\u00e0 uno ad uno. Bronsky, che spesso scommette alle corse di cavalli a Vincennes, viene catturato davanti alla casa della sua amante, ballerina alle Folies Berg\u00e8re. Albert Rochain era stato ucciso perch\u00e9 frequentando le corse di cavalli aveva intuito chi fosse Bronsky.\nEdizioni.\nIl romanzo \u00e8 stato scritto a Tucson, Arizona (USA) dall'8 al 17 dicembre 1947 e pubblicato per la prima volta nel maggio dell'anno successivo, presso l'editore Presses de la Cit\u00e9.\nIn Italia \u00e8 apparso per la prima volta nel 1954, tradotto da Ester Quercioli e pubblicato da Mondadori nella collana \"Il girasole. Biblioteca economica Mondadori\" (n\u00ba 3). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1990 nella traduzione di Lea Grevi). Nel 1967 Mondadori nella collana le inchieste del Commissario Maigret, lo pubblica con il titolo \"Ben tornato, Maigret\" tradotto da Ester Quercioli. Nel 2000 il romanzo \u00e8 stato pubblicato rispettando il titolo originale, come \"Il morto di Maigret\", tradotto da Ida Sassi, presso Adelphi nella collana dedicata al commissario (parte de \"gli Adelphi\", al n\u00ba 179).\nFilm e televisione.\nAlmeno tre sono stati gli adattamenti del romanzo per la televisione:"}
{"id": "1684500", "revid": "339392", "url": "https://it.wikipedia.org/wiki?curid=1684500", "title": "Il morto di Maigret", "text": ""}
{"id": "1684505", "revid": "729019", "url": "https://it.wikipedia.org/wiki?curid=1684505", "title": "Stazione di Piombino Marittima", "text": "La stazione di Piombino Marittima, utilizzata unicamente per il traffico passeggeri, \u00e8 una stazione terminale della Ferrovia Campiglia Marittima-Piombino Marittima, di cui costituisce un capolinea.\nLo scalo \u00e8 classificato da RFI nella categoria \"Silver\".\nStoria.\nLa prima stazione venne attivata il 1\u00ba marzo 1961, insieme alla nuova tratta ferroviaria da Piombino. La stazione era costituita da un binario che percorreva uno dei moli per tutta la sua lunghezza. Nel punto di incrocio con la viabilit\u00e0 stradale era presente un passaggio a livello, posto a monte della sezione deputata alla sosta dei convogli per le operazioni di salita e discesa.\nIl 31 luglio 1983 si verific\u00f2 un grave incidente: il convoglio \"Freccia dell'Elba\", in marcia verso la stazione di Piombino Marittima, nell'approssimarsi a quest'ultima non riusc\u00ec ad attuare correttamente le operazioni di frenatura, impattando col terminale posto sul molo al termine dei binari, abbattendolo e concludendo la propria corsa in mare. L'elettromotrice di testa ALe 840 risult\u00f2 completamente immersa, seguita dalla rimorchiata Le 800.005, che si immerse anch'essa parzialmente in acqua, rimanendo in bilico sul bordo del molo; il resto del convoglio, composto da un'altra rimorchiata e dall'elettromotrice di coda, rimase sul molo, risultando gravemente danneggiato dall'impatto. Solo per fortunata casualit\u00e0 l'incidente non provoc\u00f2 vittime o feriti: il treno era privo di passeggeri ed il percorso ferroviario, in parte a raso, era sgombro da persone o mezzi. Il personale di macchina riusc\u00ec a salvarsi senza danni gettandosi dal treno in corsa.\nValutazioni successive all'incidente deposero a favore della realizzazione di una stazione arretrata e sopraelevata, in modo da eliminare gli attraversamenti con la viabilit\u00e0 stradale e ridurre la pendenza della linea, critica per la frenatura dei mezzi.\nLa nuova stazione terminale, ancora una volta realizzata ad un solo binario, venne inaugurata nel 1991.\nLa stazione riveste particolare importanza, specie nel periodo estivo, per i turisti diretti all'isola d'Elba.\nServizi.\nLa stazione dispone di:"}
{"id": "1684513", "revid": "1347902", "url": "https://it.wikipedia.org/wiki?curid=1684513", "title": "Expedition 17", "text": "L'Expedition 17 \u00e8 stato il 17\u00b0 equipaggio della Stazione Spaziale Internazionale. I primi due membri, Sergej Volkov e Oleg Kononenko sono partiti l'8 aprile 2008 a bordo della Soyuz TMA-12. A bordo della ISS, si sono uniti a Garrett Reisman che \u00e8 stato trasferito dalla Expedition 16 alla 17. Il 31 maggio 2008 \u00e8 partito lo Space Shuttle \"Discovery\" che ha portato a bordo Gregory Chamitoff e ha riportato a Terra il 14 giugno Reisman.\nVolkov e Kononenko sono atterrati il 24 ottobre 2008 a bordo della Soyuz TMA-12, mentre Chamitoff \u00e8 rimasto a bordo della stazione come membro della Expedition 18\nInizialmente doveva far parte di questa Expedition anche Sandra Magnus, che doveva raggiungere la stazione con la missione STS-126, ma la sua permanenza \u00e8 stata assegnata alla Expedition 18.\nMissione.\nSTS-124.\nCon la missione STS-124 \u00e8 stato rientrato Garrett Reisman, ed \u00e8 giunto sulla stazione Gregory Chamitoff. Gli astronauti del Discovery e della Expedition 17 hanno installato il secondo componente del laboratorio giapponese Japanese Experiment Module.\nEVA 1.\nIl comandante della Expedition 17 Volkov e l'ingegnere di volo Kononenko hanno completato la prima passeggiata spaziale il 10 luglio 2008. Durante l'attivit\u00e0 extraveicolare gli astronauti hanno ispezionato la navetta Sojuz TMA-12. In particolare, negli atterraggi precedenti delle navette russe si sono verificate delle anomalie nelle traiettorie di rientro. Le navette sono atterrate a centinaia di km di distanza rispetto all'area prevista, e hanno effettuato ingressi atmosferici con valori di accelerazione pi\u00f9 elevati del solito. I rientri tuttavia, non hanno mai rappresentato un rischio per l'equipaggio.\nGli ingegneri russi hanno ipotizzato che l'anomalia possa essere attribuita al malfunzionamento delle cariche esplosive che vengono attivate durante il distacco della Sojuz dalla stazione. Per questo motivo hanno disinstallato una carica esplosiva, che verr\u00e0 successivamente riportata a Terra per essere analizzata.\nEVA 2.\nIl 15 luglio 2008, alle 23:02 UTC \u00e8 iniziata la seconda passeggiata spaziale. Volkov e Kononenko hanno installato il sistema di aggancio sul modulo Zvezda, che permetter\u00e0 l'aggancio di un piccolo modulo di ricerca russo nel 2009. Successivamente \u00e8 stato installato l'esperimento chiamato \"Vsplesk\", che monitorer\u00e0 gli eventi sismici ed \u00e8 stato rimosso l'esperimento \"Biorisk\", installato dall'equipaggio della Expedition 15 per poter analizzare i risultati. \"Biorisk\" ha l'obiettivo di studiare l'effetto dell'ambiente spaziale sui microrganismi."}
{"id": "1684515", "revid": "73843", "url": "https://it.wikipedia.org/wiki?curid=1684515", "title": "Dwars door Vlaanderen 2008", "text": "La Dwars door Vlaanderen 2008, sessantatreesima edizione della corsa, si disput\u00f2 il 26 marzo 2008 su un percorso di circa 200\u00a0km, con partenza a Roeselare e tradizionale arrivo a Waregem. Fu vinta dal francese Sylvain Chavanel che termin\u00f2 la gara in 4h32'27\"."}
{"id": "1684517", "revid": "1543377", "url": "https://it.wikipedia.org/wiki?curid=1684517", "title": "Could It Be Magic", "text": "Could It Be Magic \u00e8 un brano musicale scritto da Adrienne Anderson e Barry Manilow nel 1973, e originariamente registrato da Manilow per il suo album di debutto \"Barry Manilow I\". In seguito il brano \u00e8 stato oggetto di numerose cover, di cui si ricordano fra le pi\u00f9 importanti quella di Donna Summer del 1976 e quella dei Take That nel 1992.\nVersione di Barry Manilow.\nCould It Be Magic fu registrata da Barry Manilow nel 1973 ed inclusa nel suo album di debutto \"Barry Manilow I\", tuttavia il singolo contenente il brano non fu pubblicato prima del 1975.\nLa canzone \u00e8 costruita intorno al Preludio in do minore, opus 28, numero 20 di Fryderyk Chopin. Il brano ebbe un notevole successo e raggiunse la posizione numero sei nella \"Billboard Hot 100\".\nLa canzone \u00e8 stata successivamente riproposta nel 1993 in un nuovo remix.\nVersione di Donna Summer.\nAppena un anno dopo la versione di Manilow fu pubblicato il singolo contenente la cover di \"Could It Be Magic\" di Donna Summer, inclusa anche nell'album \"A Love Trilogy\". Anche in questa nuova versione dance, il brano ebbe molto successo arrivando alla terza posizione della \"US Dance Chart\".\nVersione dei Take That.\nCould It Be Magic \u00e8 un singolo dei Take That pubblicato nel 1992, settimo ed ultimo estratto dall'album d'esordio del gruppo inglese \"Take That &amp; Party\".\n\u00c8 il primo singolo del gruppo a raggiungere la Top 3 inglese, ed a entrare nelle classifiche di diversi paesi europei, rendendo i Take That popolari al di fuori del loro paese d'origine."}
{"id": "1684518", "revid": "767487", "url": "https://it.wikipedia.org/wiki?curid=1684518", "title": "Oviri", "text": "Oviri \u00e8 un film del 1986 diretto da Henning Carlsen e basato sulla vita del pittore francese Paul Gauguin."}
{"id": "1684529", "revid": "287204", "url": "https://it.wikipedia.org/wiki?curid=1684529", "title": "Porta dei Greci", "text": "Porta dei Greci \u00e8 una porta di Palermo.\nStoria.\nLa porta viene edificata nel XIV secolo nei pressi della chiesa di San Nicol\u00f2 dei Greci (volgarmente detta \"chiesa di San Nicol\u00f2 la Carruba\"), ma presto viene distrutta e riedificata nel 1553 ispirandosi allo stile architettonico della Porta di Castro. \nNel lungo contesto delle Guerre del Vespro, Federico III d'Aragona con la nascita del primo figlio maschio Pietro, associ\u00f2 quest'ultimo al trono e lo design\u00f2 erede, contravvenendo ai patti stipulati (restituzione alla sua morte della Sicilia alla Casa d'Angi\u00f2), violando di fatto la Pace di Caltabellotta. Nel 1316 insieme a Porta Termini sub\u00ec gli assalti dell'esercito di re Roberto d'Angi\u00f2 al comando di Tommaso Marciani, assalto che fu eroicamente respinto. Presso questa porta Carlo d'Angi\u00f2, duca di Calabria, nel 1325 guid\u00f2 gli scontri che coinvolsero altri tre accessi cittadini. La guerra tra Napoli e Palermo dur\u00f2 fino al 1372, quando la Pace di Catania e il Trattato di Avignone sancirono e riconobbero definitivamente l'indipendenza della Sicilia, in cambio di un congruo risarcimento a favore degli Angi\u00f2.\nIn contrapposizione a Porta Nuova che ad occidente magnificava la Conquista di Tunisi, a oriente \"Porta de' Greci\" tesseva le lodi per l'impresa di Mahdia. Nel 1550 dopo essere sbarcato dall'ennesima campagna in terra tunisina contro il corsaro Dragut, attraverso questa porta effettu\u00f2 l'ingresso trionfale Giovanni de Vega, vicer\u00e9 di Sicilia. Come bottino di guerra furono condotte a Palermo le porte di ferro della citt\u00e0 conquistata, manufatti che furono installati nel 1556. L'orgoglio per tale impresa dett\u00f2 la consuetudine d'arricchire i varchi con frasi commemorative. Il Senato Palermitano invit\u00f2 a celebrare in versi Antonio Veneziano, iscrizione e architetture decorative non pi\u00f9 esistenti al presente.\nNel 1580 il vicer\u00e9 Marcantonio Colonna, negli ambienti adiacenti vi fece trasferire i collettori delle gabelle ovvero gli esattori delle imposte da Porta Termini.\nL'intradosso era affrescato con sacre immagini realizzate da Giovanni Fernandez da Navarra, detto il \"Navarretto\".\nLa prima rivoluzione architettonica avviene nel 1754 con la demolizione di uno dei bastioni che la incorniciavano, mentre l'altro viene demolito nel 1783. In questo periodo la porta viene spostata pi\u00f9 verso il mare seguendo il nuovo perimetro murario e sopra di esso viene edificato intorno al 1840 il Palazzo Forcella De Seta dagli architetti Nicol\u00f2 Puglia e Emmanuele Palazzotto.\nDecorazione.\n \nSul lato mare la porta \u00e8 decorata con un motivo a bugne che accentua il chiaroscuro, nella decorazione troviamo anche delle colonne con relativi capitelli. Sull'architrave invece troviamo festoni di fiori e frutta e delle figure umane sdraiate. In origine erano anche presenti un'iscrizione ed un'aquila armata simbolo della citt\u00e0, ma queste ultime sono andate perdute. Il lato interno invece \u00e8 quasi del tutto privo di decorazioni.\nUbicazione.\nLa porta si trova in piazza Kalsa nel cuore del quartiere della Kalsa, tra i bastioni del Tuono e di Vega. Attualmente fronteggia il Foro Italico. In origine l'attuale piazza era abitata da mercanti greci da questo trae origine il nome della porta e della chiesa limitrofa."}
{"id": "1684531", "revid": "1705737", "url": "https://it.wikipedia.org/wiki?curid=1684531", "title": "Guerra della regina Anna", "text": "La guerra della regina Anna (1702-1713) fu la seconda delle quattro guerre franco-indiane combattute tra Francia e Inghilterra per il controllo del Nord America, rappresentando il teatro americano della guerra di successione spagnola in Europa. In aggiunta ai due principali contendenti, la guerra coinvolse un certo numero di trib\u00f9 indiane d'America, oltre che la Spagna, alleata con la Francia.\nIl nome \"guerra della regina Anna\" \u00e8 utilizzato solo nella storiografia degli Stati Uniti. In Canada, Regno Unito e Francia questa guerra \u00e8 semplicemente considerata come un teatro della guerra di successione spagnola.\nI militari inglesi (aiutati dai coloni) pur dimostrandosi in gran parte inefficaci nella difesa delle aree attorno a Charleston nella Carolina del Sud, e la frontiera tra New York e New England con il territorio canadese, in ultima analisi riuscirono ad espandere la loro influenza nel Nord America, ponendo fine al controllo francese su gran parte dell'Acadia.\nFlorida.\nNella prima parte della guerra, la Spagna attacc\u00f2 Charleston nel South Carolina. In risposta, nel 1702 con l'assedio di St. Augustine, 500 tra soldati e miliziani inglesi, con 300 Indiani, catturarono e bruciarono la citt\u00e0 di San Agust\u00edn, in Florida, all'epoca spagnola. Gli Inglesi per\u00f2 non riuscirono a prendere la principale fortezza di San Agust\u00edn, decretando pertanto il fallimento della campagna. Gli Spagnoli mantennero San Agust\u00edn e Pensacola per pi\u00f9 di un secolo dopo la guerra, ma il loro sistema di missioni in Florida venne distrutto dal conflitto, e non venne ricostituito. Un secondo attacco combinato francese e spagnolo fu fermato a Charleston nel 1706.\nNew England e Acadia.\nNel 1703, gli insediamenti del New England da Wells nel Maine fino a Falmouth nel Massachusetts furono devastati da cinquecento tra Indiani e Canadesi guidati da Leneuf de Beaubassin. Oltre 160 coloni vennero uccisi o fatti prigionieri. Nel febbraio 1704, Hertel de Rouville con 250 indiani abenkis e caughnawaga e 50 franco-canadesi parteciparono al massacro di Deerfield, distruggendo l'insediamento. 150 coloni vennero uccisi o fatti prigionieri. Nel 1709, Vaudreuil riferiva che i due terzi dei campi a nord di Boston erano incustoditi.\nNel luglio 1704, i coloni del New England attaccarono con successo gli insediamenti francesi di Minas e Beaubassin in Acadia e Nuova Scozia. Nello stesso mese pi\u00f9 di 500 coloni posero 18 giorni sotto assedio il forte di Port Royal ma non riuscirono a catturarlo. Nel maggio 1707, Joseph Dudley fall\u00ec un secondo tentativo con pi\u00f9 di 1.600 uomini per prendere la fortezza. Nel gennaio 1709, la Francia con l'ausilio di volontari canadesi e micmac catturarono St John's e distrussero le fortificazioni. Nel settembre del 1710, 3600 tra Britannici e forze coloniali, guidati da Francis Nicholson catturarono Port Royal dopo un assedio di una settimana. Questa acquisizione pose fine al controllo francese sull'Acadia.\nQu\u00e9bec.\nI Francesi erano contrari ad attaccare la provincia di New York, poich\u00e9 temevano di indispettire gli Irochesi. Nel frattempo, i mercanti di New York erano contrari ad attaccare la Nuova Francia perch\u00e9 avrebbe interrotto il commercio di pellicce che passavano attraverso essa. Gli Irochesi avevano firmato nel 1701 un trattato di pace con i Francesi, la Grande Pace di Montr\u00e9al, e mantenevano la loro neutralit\u00e0 dall'inizio della guerra. Nel 1709, Nicholas guid\u00f2 una fallimentare spedizione contro Qu\u00e9bec. Nel 1711, fu prevista un attacco navale e terrestre contro Qu\u00e9bec, la capitale della Nuova Francia. Ma la flotta guidata da Hovenden Walker fu parzialmente affondata durante il viaggio fino al fiume San Lorenzo, e le spedizioni navali e terrestri dovettero ritirarsi. Gli Irochesi parteciparono al fianco degli Inglesi con un centinaio di guerrieri, ma sull'altro fronte avvisarono i Francesi della spedizione.\nConseguenze.\nNel 1712, fu dichiarato l'armistizio. Sotto i termini del trattato di Utrecht (1713), la Gran Bretagna acquisiva l'Acadia (rinominata Nuova Scozia), l'isola di Terranova, la regione della baia di Hudson, e l'isola caraibica di Saint Kitts. La Francia era tenuta a riconoscere ai britannici la possibilit\u00e0 di commerciare con gli indiani. I francesi tentarono in tutti i modi di ostacolare questa disposizione sul commercio ed eressero Fort Niagara nel territorio irochese.\nLa pace dur\u00f2 fino allo scoppio della seguente guerra coloniale, la guerra di re Giorgio del 1744. La conquista britannica di Acadia infine port\u00f2 gravi conseguenze per i suoi abitanti di lingua francese. Nel 1755, durante la guerra franco-indiana, molti vennero espulsi dalla colonia. Alcuni ripararono in Louisiana, dove i loro discendenti sono noti come Cajuns.\nNote.\nNel 1707, i regni di Inghilterra e Scozia vennero unificati sotto il regno di Gran Bretagna, con la condivisione di un unico Parlamento a Westminster con l'Atto di Unione del 1707. Dopo ci\u00f2, unirono le loro truppe (scozzesi e inglesi) in tutte le guerre coloniali."}
{"id": "1684541", "revid": "767487", "url": "https://it.wikipedia.org/wiki?curid=1684541", "title": "Artemisia - Passione estrema", "text": "Artemisia - Passione estrema (\"Artemisia\") \u00e8 un film del 1997 diretto da Agn\u00e8s Merlet, basato sulla vita della pittrice italiana Artemisia Gentileschi.\nTrama.\nRoma, 1610. Artemisia, figlia diciassettenne dell'affermato pittore Orazio Gentileschi, ha una grande passione per la pittura ma essendo una donna non le \u00e8 permesso seguire i corsi all'Accademia n\u00e9 di dipingere nudi maschili o femminili. Artemisia non si d\u00e0 per vinta e si mette lo stesso a dipingere nudi osservando il proprio corpo e quello di Fulvio, giovane pescatore innamorato di lei e ben disposto a farle da modello.\nUn giorno Artemisia fa la conoscenza del fiorentino Agostino Tassi, giunto a Roma per eseguire - con il padre della giovane - una serie di affreschi religiosi. Artemisia ottiene dal padre il permesso di prendere lezioni d'arte da Agostino; durante una di queste lezioni l'uomo seduce Artemisia.\nQuando Orazio scopre la cosa accusa Agostino Tassi di aver violentato la figlia. Tassi, sotto tortura, confessa di aver abusato di Artemisia e viene condannato dal tribunale a due anni di reclusione. Artemisia, innamorata dell'uomo, non perdona al padre il comportamento tenuto nei confronti suoi e di Tassi e decide di lasciare Roma per trasferirsi a Firenze dove ha inizio la sua attivit\u00e0 artistica."}
{"id": "1684542", "revid": "125016146", "url": "https://it.wikipedia.org/wiki?curid=1684542", "title": "Antonia Visconti", "text": "Biografia.\nEra figlia di Bernab\u00f2 Visconti, signore di Milano, e di sua moglie, Beatrice della Scala. \nIl padre di Antonia, Bernab\u00f2, \u00e8 stato descritto come un despota crudele e spietato. Era anche un implacabile nemico della Chiesa. Conquist\u00f2 la citt\u00e0 papale di Bologna, respinse il papa e la sua autorit\u00e0, confisc\u00f2 i beni ecclesiastici e proib\u00ec ai suoi sudditi di avere rapporti con la Curia. Fu scomunicato come eretico nel 1363 da papa Urbano V, che predic\u00f2 la crociata contro di lui. Quando Bernab\u00f2 era in una delle sue frequenti rabbia, solo la madre, Beatrice, era in grado di avvicinarsi a lui.\nMatrimonio.\nDal 1366 fu promessa sposa a Federico IV di Sicilia, re di Sicilia. Dieci anni dopo venne redatto anche il contratto di nozze che prevedeva una dote di diecimila fiorini pi\u00f9 altri ventimila fiorini in gioielli. Il matrimonio per\u00f2 non venne mai celebrato: nel 1377 Federico mor\u00ec.\nNel 1380 una seconda trattativa matrimoniale and\u00f2 invece in porto e Antonia spos\u00f2 a Urach Eberardo III (1392-1417), figlio di Ulrico e nipote di Eberardo II di W\u00fcrttemberg. Antonia lasci\u00f2 quindi Milano per andare a vivere a Stoccarda.\nDiede al marito tre figli:\nMorte.\nAntonia mor\u00ec a Stoccarda nel 1405. Suo marito si rispos\u00f2 nel 1412 con Elisabetta di N\u00fcrnberg, da cui ebbe la figlia Elisabetta."}
{"id": "1684543", "revid": "1451528", "url": "https://it.wikipedia.org/wiki?curid=1684543", "title": "Stazione meteorologica di Venezia Lido Aeroporto", "text": "La stazione meteorologica di Venezia Lido Aeroporto \u00e8 la stazione meteorologica di riferimento relativa alla suddetta area della citt\u00e0 di Venezia.\nCaratteristiche.\nLa stazione meteorologica, gestita dall'ENAV, si trova nell'area climatica dell'Italia nord-orientale, nel Veneto, nel comune di Venezia, presso l'aeroporto di Venezia-San Nicol\u00f2, a 21 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,7\u00a0\u00b0C, quella del mese pi\u00f9 caldo, luglio, \u00e8 di +24,0\u00a0\u00b0C; non \u00e8 escluso un moderato effetto isola di calore per i valori di temperature medie pi\u00f9 elevate rispetto alla vicina stazione meteorologica di Venezia Tessera.\nLe precipitazioni medie annue, distribuite in modo irregolare con un minimo relativo invernale, risultano inferiori agli 800\u00a0mm e distribuite mediamente in 82 giorni ."}
{"id": "1684548", "revid": "110157", "url": "https://it.wikipedia.org/wiki?curid=1684548", "title": "Why Can't I Wake Up with You", "text": "Why Can't I Wake Up With You \u00e8 un brano musicale dei Take That, pubblicato nel febbraio 1993 come primo singolo estratto dal loro secondo album \"Everything Changes\".\nIl singolo ha ottenuto un discreto successo in tutta Europa.\nTracce.\n1. \"Why Can't I Wake Up with You?\" - 3:38 (Radio Edit) \n2. \"Why Can't I Wake Up with You?\" - 4:07 (Live Version - Featuring Acappella) \n3. \"A Million Love Songs\" - 6:06 (Live Version)"}
{"id": "1684550", "revid": "337298", "url": "https://it.wikipedia.org/wiki?curid=1684550", "title": "Leonardo Torres y Quevedo", "text": "Biografia.\nTorres \u00e8 nato il 28 dicembre 1852, festa dei Santi Innocenti, nella localit\u00e0 di Santa Cruz di Igu\u00f1a, comune di Molledo (Cantabria), Spagna. La sua famiglia visse principalmente a Bilbao, dove il padre lavorava come ingegnere nel settore ferroviario, ma trascorse lunghi periodi anche nella casa di propriet\u00e0 della famiglia materna nella Cordigliera Cantabrica. Egli studi\u00f2 a Bilbao e complet\u00f2 la scuola superiore a Parigi. Nel 1870, il padre si trasfer\u00ec per lavoro a Madrid portando con s\u00e9 la famiglia. Lo stesso anno, Torres inizi\u00f2 gli studi universitari nella \"Escuela Oficial del Cuerpo de Ingenieros de Caminos\". Sospese temporaneamente i suoi studi nel 1873 per arruolarsi come volontario alla difesa di Bilbao, accerchiata dalle truppe carliste, durante la terza guerra carlista. Ritornato a Madrid si laure\u00f2 brillantemente nel 1876.\nTorres Inizi\u00f2 la carriera lavorativa nella stessa compagnia ferroviaria per la quale aveva lavorato il padre ma, poco dopo, intraprese un lungo viaggio in Europa per conoscere i progressi scientifici e tecnologici nel settore dell'elettricit\u00e0. Tornato in Spagna prese residenza a Santander dove, messosi in proprio, si dedic\u00f2 a studi e ricerche che lo occuparono per il corso di tutta la vita e i cui primi risultati furono pubblicati in un articolo scientifico nel 1893.\nSi spos\u00f2 nel 1885 ed ebbe otto figli.\nNel 1899 si trasfer\u00ec a Madrid dove partecip\u00f2 attivamente alla vita culturale della citt\u00e0. Grazie ai lavori svolti in quegli anni, divenne direttore del nuovo Laboratorio di Meccanica Applicata. Tra i lavori realizzati nel Laboratorio si evidenziano il cinematografo di Gonzalo Bra\u00f1as e lo spettrografo a raggi X di Cabrera e Costa. Sempre nel 1889 entr\u00f2 nell'Accademia Reale di Scienze Fisiche e Naturali di Madrid, di cui divenne presidente nel 1910.\nAgli inizi del '900, Torres impar\u00f2 il linguaggio internazionale Esperanto del quale divenne un attivo sostenitore.\nNel 1916 il re Alfonso XIII gli confer\u00ec la medaglia al valore civile (Echegaray Medal); nel 1918 rinunci\u00f2 all'incarico di Ministro dello Sviluppo. Nel 1920 entr\u00f2 nell'Accademia Reale di Spagna, occupando il posto che fu di Benito P\u00e9rez Gald\u00f3s e divent\u00f2 un membro del Dipartimento di Meccanica dell'Accademia delle scienze di Parigi. Nel 1922 la Sorbona lo nomin\u00f2 Dottore Onorario e, nel 1927 divenne uno dei dodici membri associati dell'Accademia.\nTorres mor\u00ec a Madrid, nel cuore della guerra civile spagnola il 18 dicembre 1936, dieci giorni prima del suo ottantaquattresimo compleanno.\nLavori.\nAerostatica.\nNel 1902, Leonardo Torres Quevedo present\u00f2 all'Accademia delle Scienze di Madrid e Parigi il progetto di un nuovo tipo di dirigibile semirigido, che risolveva il problema della sospensione della cabina, grazie ad un telaio interno di cavi flessibili che sfruttavano la pressione interna per migliorare la rigidit\u00e0 del sistema.\nNel 1905, con l'aiuto di Alfredo Kindel\u00e1n, Torres diresse la costruzione del primo dirigibile dell'esercito spagnolo, a Guadalajara. La costruzione fu completata con successo e il nuovo dirigibile \"Espa\u00f1a\" fece numerosi voli di esibizione. Nacque quindi una collaborazione tra Torres e la compagnia francese Astra che compr\u00f2 il brevetto per costruire il dirigibile in tutte le nazioni esclusa la Spagna. Cos\u00ec nel 1911 cominci\u00f2 la costruzione dei dirigibili noti come Astra-Torres. Alcuni di questi dirigibili furono acquistati dall'esercito francese e britannico all'inizio del 1913 e furono impiegati durante la Prima guerra mondiale per diverse azioni, principalmente per la difesa navale e la ricognizione.\nNel 1918, Torres progett\u00f2, in collaborazione con l'ingegnere Emilio Herrera Linares, un dirigibile transatlantico, chiamato \"Hispania\", con l'aspirazione che potesse effettuare il primo volo transatlantico. Il progetto ritard\u00f2 per problemi finanziari, e furono i britannici John Alcock e Arthur Whitten Brown che per primi attraversarono l'Atlantico senza fermate da Dominion of Newfoundland all'Irlanda con un aeroplano bimotore, Vickers Vimy, in sedici ore e dodici minuti.\nAutoma del gioco degli scacchi.\nAll'inizio del 1910 Torres inizi\u00f2 la costruzione di un automa detto El Ajedrecista (Il giocatore di scacchi) che era in grado di giocare automaticamente il finale di Re e Torre contro Re solo, muovendo i pezzi bianchi fino ad arrivare allo scacco. L'automa si serve di elettromagneti posti sotto la scacchiera: mediante placche e leve elettromagnetiche disposte sotto la scacchiera, la macchina percepisce i movimenti del Re nero e sposta i propri pezzi bianchi. La macchina si limitava a contrapporre un Re ed una Torre bianchi, mossi automaticamente, ad un Re nero mosso dal giocatore umano, ma nulla vieta, almeno in teoria, che il principio sia sviluppato in congegni molto pi\u00f9 complessi, capaci di mettere in gioco tutti e trentadue i pezzi del gioco. L'elemento innovativo sta nel fatto che essa, con il suo cervello cibernetico, prevede e valuta istantaneamente tutte le risposte possibili e sceglie con altrettanta rapidit\u00e0 la mossa che la condurr\u00e0 alla vittoria.\nLa macchina non sempre era precisa, e spesso metteva pi\u00f9 del necessario a dare il matto, a causa del suo algoritmo non ottimizzato.\nIl figlio di Leonardo, Gonzalo, ne fece una versione migliorata nel 1920.\n\u00c8 ancora possibile vedere El Ajedrecista in azione al Colegio de Ingenieros de Caminos, Canales y Puertos di Madrid.\nFunicolari.\nGli esperimenti di Torres nel settore delle funicolari iniziarono molto presto, durante la residenza nella sua citt\u00e0 natale, Molledo. L\u00ec, nel 1887, costru\u00ec la prima funicolare per attraversare un avvallamento di 40 metri. La funivia era lunga circa 200 metri ed era tirata da un paio di buoi. Questo esperimento gli permise di richiedere il primo brevetto che present\u00f2 nello stesso anno: una funivia con numerose cabine, con livello di sicurezza adatto al trasporto non solo delle merci ma anche delle persone. Successivamente costru\u00ec la \"funivia del R\u00edo Le\u00f3n\", pi\u00f9 veloce e dotata di motore, che fu per\u00f2 utilizzata unicamente per il trasporto delle merci.\nNel 1890 present\u00f2 il progetto di una funicolare in Svizzera, una nazione molto interessata a questo mezzo di trasporto per la sua conformazione morfologica e che aveva gi\u00e0 cominciato ad utilizzare le telecabine per i trasporti eccezionali. Il progetto di Torres fu per\u00f2 abbandonato, con commenti ironici da parte della stampa svizzera.\nNel 1907, Torres costru\u00ec la prima funivia per il trasporto pubblico di persone sul Monte Ul\u00eda (San Sebasti\u00e1n). Il problema della sicurezza fu risolto grazie ad un ingegnoso sistema di pi\u00f9 funi di supporto. Il prototipo finale resisteva anche alla rottura di uno dei cavi di supporto. La realizzazione del progetto fu presa in carico dalla Societ\u00e0 di Ingegneria di Bilbao, che costru\u00ec con successo diverse funivie in altri paesi, tra cui Chamonix e Rio de Janeiro.\nLa pi\u00f9 famosa funicolare progettata da Torres, sebbene non sia la pi\u00f9 importante dal punto di vista scientifico, \u00e8 senza dubbio la Spanish Aerocar presso le Cascate del Niagara in Canada. La funicolare, che attraversa il gorgo del Niagara sul versante Canadese con una campata di 580 metri, fu costruita tra il 1914 e il 1916 con un progetto completamente spagnolo: ideata da uno spagnolo, fu finanziata con capitale spagnolo e realizzata dalla compagnia spagnola Niagara Spanish Aerocar Co. Limited. All'ingresso della stazione \u00e8 presente una targa di bronzo che riporta la scritta: \"Spanish aerial ferry of the Niagara. Leonardo Quevedo Torres (1852\u20131936)\". Inaugurata ufficialmente l'8 agosto 1916, fu aperta al pubblico il giorno successivo. La funivia, che da allora ha subito solo modifiche irrilevanti, \u00e8 tuttora funzionante e costituisce un'importante attrazione turistica.\nRadio Controllo: il \"Telekino\".\nNel luglio 1903, Leonardo Torres present\u00f2 all'Accademia delle Scienze di Parigi con una breve dimostrazione sperimentale il \"Telekino\" ossia un sistema avente lo scopo di comandare da lontano le manovre di una macchina attraverso un telegrafo con o senza fili. \nIl nome Telekino deriva dal greco \"teles\" e \"kino\" che significano da lontano ed in movimento. Nello stesso anno ottenne un brevetto in Francia, Spagna, Gran Bretagna, e Stati Uniti.\nIl \"Telekino\" \u00e8 un robot che esegue comandi trasmessi da onde elettromagnetiche. Esso costituisce il primo apparato radio controllato e fa di Torres un pioniere nel campo del controllo remoto. \nL'entusiasmo con cui venne accolto nell'Accademia francese permise all'Ateneo di Madrid di ricevere una sovvenzione dal governo per permettere all'ingegnere spagnolo di continuare i suoi esperimenti. Infatti il 9 gennaio 1904 \"La Gazzetta di Madrid\" pubblic\u00f2 un ordine regale del Ministero dell'Agricoltura, Industria, Commercio ed Opere Pubbliche nella quale si annunciava la creazione a Madrid di un \"Centro d'invenzioni dell'aeronautica\" per lo studio tecnico e sperimentale del problema della navigazione e della direzione delle manovre dei motori a distanza. Il Centro d'invenzioni aeronautico si stabil\u00ec nel quartiere Beti-Jay in Calle Marques de Riscal 5 a Madrid. Gi\u00e0 nel 1903 si riusc\u00ec a far muovere, fermarsi e cambiare direzione in un campo di calcio un triciclo provvisto di motore elettrico di misura media che veniva comandato da una distanza di 20/30 metri.\nGrazie al finanziamento concesso riuscirono ad acquistare un pallone aerostatico per gli esperimenti aerei e tutti gli strumenti necessari per costruire un telekino a cui si applic\u00f2 un motore migliorando l'elica ed il timone di una barca con motore elettrico di 4,5 metri che navigava nello stagno de \"La Casa De Campo\" a Madrid. Per contrastare l'inerzia dei motori elettrici Torres ide\u00f2 i \"recettori\", costituiti da elementi elettromeccanici, nei quali si faceva uso di dischetti che giravano costituiti alcuni da materiale conduttore ed altri da materiale isolante e delle palle regolabili che si aprivano con la velocit\u00e0 chiudendo circuiti elettrici e con questi si otteneva un movimento oscillante che permetteva al motore di mantenere un regime costante.\nNel 1906 Torres present\u00f2 con successo la sua invenzione nel porto di Bilbao, guidando una barca dalla riva. All'evento parteciparono molte persone: Adolfo de Urquijo, presidente della commissione delle Invenzioni, i membri di quest'ultima, un grande numero d'ingegneri, architetti, medici ed altri liberi professionisti, i rappresentanti della stampa locale e nazionale, la commissione dei municipi di Arenas ed Algoria e moltissime persone di Bilbao stipate ai lati del fiume.\nNella scuola tecnica superiore di ingegneri di Caminos si possono trovare tutte le macchine e i dispositivi disegnati e costruiti da Torres y Quevedo; tra questi si trova anche il telekino originale.\nNel 2007, il prestigioso Institute of Electrical and Electronics Engineers (IEEE) diede un riconoscimento al \"Telekino\" nel campo dell'Ingegneria elettrica e informatica, sulla base del lavoro di ricerca svolto dal Prof. Antonio P\u00e9rez Yuste del Politecnico di Madrid.\nCalcolatori analogici.\nUn calcolatore analogico ricerca le soluzioni di determinate equazioni trasformandole in fenomeni fisici. I numeri sono infatti rappresentati da grandezze fisiche come posizioni angolari di corpi rotanti, potenziali, stati elettrici o stati elettromagnetici. \nUn processo matematico \u00e8 trasformato in processi operativi che coinvolgono grandezze fisiche e portano ad uno stato fisico corrispondente alla soluzione matematica richiesta. \nIl problema matematico \u00e8 dunque risolto grazie ad un modello fisico del problema stesso. \nDalla met\u00e0 del XIX secolo sono stati realizzati diversi strumenti meccanici di questo tipo, tra cui gli integratori, i moltiplicatori e il calcolatore analitico di Charles Babbage.\n\u00c8 in questo filone che si inserisce il lavoro di Torres.\nNel 1893 egli present\u00f2 un calcolatore algebrico all'Accademia spagnola delle Scienze e della Fisica. All'epoca, questo fu considerato un successo straordinario per la produzione scientifica spagnola. Nel 1895 i calcolatori algebrici furono presentati ad un congresso a Bordeaux. Pi\u00f9 tardi, nel 1900, l'Accademia spagnola present\u00f2 i calcolatori all'Accademia delle Scienze di Parigi.\nQuesti calcolatori esaminavano analogie matematiche e fisiche sottostanti il calcolo analogico e le grandezze fisiche continue e ricercavano come stabilire meccanicamente le relazioni matematiche tra esse. Essi trattavano anche variabili complesse e usavano la scala logaritmica.\nTorres costru\u00ec un'intera serie di calcolatori analogici tutti meccanici. Questi calcolatori usavano elementi conosciuti come \"aritmofori\", costituiti da una parte mobile e da un indicatore che rendeva possibile la lettura della grandezza in base alla posizione assunta. La sopra citata parte mobile consisteva in un disco graduato o in un tamburo rotante attorno ad un asse: i suoi movimenti angolari sono proporzionali ai logaritmi delle grandezze rappresentate. Usando alcuni di questi elementi, Torres svilupp\u00f2 un calcolatore in grado di risolvere equazioni algebriche, fino a otto termini, trovando anche le soluzioni complesse con una precisione inferiore al millesimo. Una parte di questo calcolatore di grande complessit\u00e0 meccanica, realizzava l'espressione meccanica dell'equazione matematica y=log(10^x+1), trasformando il logaritmo di una somma in somma di logaritmi. \nCon l'introduzione del calcolatore analogico, la variabile poteva assumere qualsiasi valore, non solo valori discreti predefiniti. In una equazione polinomiale, le ruote, che rappresentano le incognite, ruotano e il risultato fornisce il valore della somma delle variabili. \nQuando questa somma coincide con il valore del secondo membro dell'equazione, la posizione della ruota, associata all'incognita, mostra una radice.\nTorres costru\u00ec anche una macchina per risolvere le equazioni di secondo grado con coefficienti complessi e un integratore. \nIl calcolatore di Torres \u00e8 conservato nel museo \"ETS de Ingenieros de Caminos\" del Politecnico di Madrid.\nInvenzioni pedagogiche.\nNegli ultimi anni della sua vita Torres concentr\u00f2 la sua attenzione nel campo della pedagogia progettando dispositivi e macchinari che potessero aiutare gli insegnanti in taluni dei loro compiti. Si ricordano i brevetti per le macchine da scrivere (brevetti n.\u00ba 80121, 82369, 86155 y 87428), l'impaginazione marginale dei manuali (brevetti n.\u00ba 99176 y 99177), i puntatori proiettabili (brevetto n.\u00ba 116770) ed il proiettore didattico (brevetto n.\u00ba 117853).\nIl puntatore proiettabile, corrispondente all'attuale puntatore laser, si basa sull'ombra prodotta da un corpo opaco che si muove vicino alla piastra proiettata: \u00e8 quest'ombra che viene utilizzata come puntatore. Perci\u00f2 disegn\u00f2 un sistema articolato che permetteva di spostare, a piacere del relatore, uno o pi\u00f9 punti di fianco alla piastra proiettata, segnalando le zone di interesse in trasparenza. Torres y Quevedo esprime cos\u00ec la necessit\u00e0 di questa invenzione: \u00abConosciamo bene le difficolt\u00e0 di un professore nell'illustrare un discorso avvalendosi di proiezioni luminose. Ha bisogno di mettersi di fronte allo schermo stando attendo a non nascondere la figura proiettata per richiamare l'attenzione dei suoi alunni su dettagli che gli interessano\u00bb.\nTorres inoltre costru\u00ec un proiettore didattico in cui era stata migliorata la forma della piastra di vetro sede in cui venivano collocate le diapositive da proiettare."}
{"id": "1684558", "revid": "78273", "url": "https://it.wikipedia.org/wiki?curid=1684558", "title": "Crociata contro gli Albigesi", "text": ""}
{"id": "1684566", "revid": "123485647", "url": "https://it.wikipedia.org/wiki?curid=1684566", "title": "Pray (Take That)", "text": "Pray \u00e8 il secondo singolo dei Take That estratto dal secondo album \"Everything Changes\". \u00c8 il primo singolo del gruppo a raggiungere la posizione numero uno nel Regno Unito.\nTracce.\n7\" vinyl single:\nA Pray (Radio Edit) (3:43)\nB Pray (Acappella) (4:26)\nUK Maxi-CD single 1:\nUK Maxi-CD single 2:"}
{"id": "1684570", "revid": "729019", "url": "https://it.wikipedia.org/wiki?curid=1684570", "title": "James Haskell", "text": "Biografia.\nNato a Windsor, nel Berkshire, Haskell comp\u00ec gli studi dapprima ad Ascot, poi a Wellington; sempre nel Berkshire entr\u00f2 nelle giovanili del Maidenhead RC, e successivamente degli .\nPur essendo entrato presto nel giro della Nazionale (milit\u00f2 nelle selezioni U-18, U-19 e U-21), non entr\u00f2 in quella maggiore prima del 2007, nel Sei Nazioni.\nCon la rinuncia del suo compagno di club - e collega di reparto - Lawrence Dallaglio, Haskell divenne prima scelta nel ruolo di terza ala ma anche di terza centro in Nazionale, con la cui maglia disput\u00f2 quattro incontri del Sei Nazioni 2008; da allora \u00e8 divenuto di fatto titolare fisso, avendo disputato tutti i \"test match\" (estivi e autunnali) e i Sei Nazioni a tutto il .\nA livello di club ha vinto una Coppa Anglo-Gallese, e si \u00e8 laureato due volte campione d'Inghilterra (2004 e 2005) e una volta campione d'Europa (2004 e 2007); tutti i trofei sono stati vinti con gli Wasps.\nDel febbraio 2009 fu l'annuncio della firma di un accordo biennale di Haskell con lo a partire dalla stagione 2009-10.\nTerminato l'accordo con i francesi Haskell si trasfer\u00ec in Giappone ai Black Rams per la stagione 2011-12 e, a novembre 2011, firm\u00f2 un contratto per una stagione di Super 15 con i neozelandesi ; al termine dell'esperienza nel campionato SANZAR \u00e8 tornato al dove tuttora milita; ha preso parte alla in Nuova Zelanda e a seguire a quella del 2015 in Inghilterra."}
{"id": "1684575", "revid": "2143966", "url": "https://it.wikipedia.org/wiki?curid=1684575", "title": "Stazione meteorologica di Padova Aeroporto", "text": "La stazione meteorologica di Padova Aeroporto \u00e8 la stazione meteorologica di riferimento relativa alla citt\u00e0 di Padova. \nLa stazione dopo vent'anni di inattivit\u00e0 ha ripreso le rilevazioni nel 2010 con l'emissione di SYNOP dalla nuova stazione automatica DCP e dal 24 luglio 2012 con l'emissione di METAR dalla nuova stazione aeroportuale presidiata.\nCaratteristiche.\nLa stazione meteorologica presidiata, gestita dall'ENAV e contrassegnata dal codice ICAO LIPU, si trova nell'area climatica dell'Italia nord-orientale, nel Veneto, nel comune di Padova, presso l'aeroporto di Padova, a 14 metri s.l.m. e alle coordinate geografiche .\nOriginariamente, la stazione meteorologica sinottica era presidiata e contrassegnata dal codice WMO 16095 fino alla sua dismissione del 1991; in seguito, a partire dal 2010, \u00e8 stata riattivata una stazione meteorologica automatica DCP contrassegnata dal codice WMO 16582, situata a 15 metri s.l.m..\nMedie climatiche ufficiali.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +2,2\u00a0\u00b0C, quella del mese pi\u00f9 caldo, luglio, \u00e8 di +23,0\u00a0\u00b0C. Nel medesimo trentennio, la temperatura minima assoluta ha toccato i -19,2\u00a0\u00b0C nel gennaio 1985 (media delle minime assolute annue di -8,4\u00a0\u00b0C), mentre la massima assoluta ha fatto registrare i +36,4\u00a0\u00b0C nel luglio 1983 (media delle massime assolute annue di +33,6\u00a0\u00b0C). Mediamente, si contano 60 giorni di gelo all'anno.\nLa nuvolosit\u00e0 media annua si attesta a 4,2 okta, con minimo di 3 okta a luglio e massimo di 5,3 okta a novembre.\nLe precipitazioni medie annue, distribuite in modo irregolare con un minimo relativo invernale, si attestano a 846\u00a0mm e sono distribuite mediamente in 84 giorni di pioggia.\nL'umidit\u00e0 relativa media annua si attesta al valore di 72,6 % con minimo di 68 % a luglio e massimo di 81 % a dicembre.\nL'eliofania assoluta media annua fa registrare il valore di 5,5 ore giornaliere, con minimo di 1,7 ore giornaliere a dicembre e massimo di 9,9 ore giornaliere a luglio.\nValori estremi.\nTemperature estreme mensili dal 1946 a oggi.\nNella tabella sottostante sono riportati i valori delle temperature estreme mensili registrate dal 1946 ad oggi (mancano i dati tra il 1991 e il 2009), con il relativo anno in cui sono state registrate. Nel periodo esaminato, la temperatura minima assoluta ha toccato i -19,2\u00a0\u00b0C nel gennaio 1985 mentre la massima assoluta ha raggiunto i +38,3\u00a0\u00b0C nell'agosto 2011."}
{"id": "1684578", "revid": "697352", "url": "https://it.wikipedia.org/wiki?curid=1684578", "title": "Goya (film 1972)", "text": ""}
{"id": "1684582", "revid": "123485644", "url": "https://it.wikipedia.org/wiki?curid=1684582", "title": "Relight My Fire", "text": "Relight My Fire \u00e8 un singolo del gruppo musicale britannico Take That, pubblicato il 4 ottobre 1993 come terzo estratto dal secondo album in studio \"Everything Changes\".\nDescrizione.\nIl singolo \u00e8 una cover dell'omonimo brano del 1979 di Dan Hartman, riproposta nel 2007 dal cantante spagnolo Jos\u00e9 Galisteo.\nNella versione dei Take That, il brano si avvale della collaborazione vocale della cantante britannica Lulu, ed \u00e8 il secondo singolo del gruppo a raggiungere la prima posizione della classifica inglese."}
{"id": "1684591", "revid": "1005847", "url": "https://it.wikipedia.org/wiki?curid=1684591", "title": "Ferrovia Menaggio-Porlezza", "text": "La ferrovia Menaggio-Porlezza era una linea ferroviaria a scartamento ridotto che collegava il paese di Menaggio, sul lago di Como, con quello di Porlezza, sul lago di Lugano; inaugurata nel 1884, l'esercizio fu sospeso nel 1939 e la linea soppressa nel 1966.\nStoria.\nLe origini.\nNella seconda met\u00e0 dell'Ottocento, in concomitanza con il rapido sviluppo del trasporto ferroviario, si apr\u00ec la prospettiva di collegare le regioni dell'Europa centrale con la regione dei laghi lombardi, sfruttando il traforo del San Gottardo: l'obiettivo era quello di poter garantire alla regione un moderno servizio di trasporti, che sostituisse quello ancora svolto dalle vetture celeri trainate da cavalli. Risale al 1872 il progetto di collegare con tracciati ferroviari e linee di battelli il Lario, il Ceresio e il Verbano, in maniera tale da poter unire gli importanti paesi di Menaggio e Luino con la citt\u00e0 di Lugano, nella Svizzera italiana.\nNel quadro di questi progetti venne evidenziata la necessit\u00e0 di un collegamento ferroviario tra la stessa Menaggio e Porlezza, comune che sorge all'estremit\u00e0 orientale del Ceresio; da Porlezza un servizio di battelli avrebbe garantito il collegamento con Lugano. Il tratto di ferrovia avrebbe dovuto coprire un tratto relativamente breve, poco pi\u00f9 di dodici chilometri, ma caratterizzato da un notevole dislivello: la differenza di quota tra i due laghi \u00e8 infatti superiore ai settanta metri. Inoltre, tra i due paesi esiste un terzo bacino, il lago di Piano, che la ferrovia avrebbe quindi dovuto aggirare.\nLa realizzazione.\nGli studi di fattibilit\u00e0 e quindi i lavori di realizzazione, per iniziativa di istituzioni sia pubbliche che private, italiane e svizzere (in modo particolare della Banca della Svizzera Italiana con sede a Lugano), terminarono nell'estate del 1884 a cura dell'ingegner Emilio Olivieri.\nIl costo di costruzione della rete compreso l'armamento della ferrovia ammontava a Franchi, equivalenti a 1,2 milioni di lire: si trattava quindi di una spesa nell'ordine delle centomila lire al chilometro.\nIl Regio decreto del 24 marzo 1881 autorizzava la Banca della Svizzera Italiana a operare in Italia e Banca costitu\u00ec la Societ\u00e0 di Navigazione e Ferrovie pel lago di Lugano (SNF), con sede a Lugano, a cui fu affidato l'esercizio della ferrovia che fu inaugurata mercoled\u00ec 8 ottobre 1884 e apr\u00ec al servizio pubblico il luned\u00ec 17 novembre dello stesso anno.\nIl periodo d'oro della ferrovia termin\u00f2 con lo scoppio della prima guerra mondiale: vennero infatti a mancare i turisti e il traffico merci, e i prezzi salirono enormemente; perci\u00f2 il consiglio d'amministrazione decise di iniziare le trattative per la vendita della Menaggio-Porlezza e dell'altra linea di propriet\u00e0, la Ponte Tresa-Luino, non pi\u00f9 redditizie. Le trattative si conclusero nel luglio del 1918. Dopo la vendita, la societ\u00e0 mut\u00f2 ragione sociale in SNL (Societ\u00e0 Navigazione Lago di Lugano).\nLa concessione e la gestione delle ferrovie passarono a una societ\u00e0 appositamente costituita, la Societ\u00e0 Prealpina Trasporti (SPT), con sede a Varese, il cui capitale era compartecipato dalla Societ\u00e0 Varesina Imprese Elettriche (SVIE), dalle Ferrovie Nord Milano (FNM) e dalla Banca Commerciale Italiana (BCI).\nBen presto sorsero altre difficolt\u00e0 di ordine economico: iniziava soprattutto a farsi sentire la concorrenza dei primi autobus, che in servizio parallelo costavano meno ed erano pi\u00f9 veloci. Nel frattempo, la Ponte Tresa-Luino fu modificata nello scartamento ed elettrificata nel maggio del 1924; il relativo materiale rotabile venne in tale occasione spostato sulla Menaggio-Porlezza, che si trov\u00f2 pertanto con una sovrabbondanza di mezzi inutilizzati, visto il crollo di ogni genere di traffico.\nNegli anni venti lo Stato concedeva ancora delle sovvenzioni, ma in seguito venne a mancare anche questa entrata: quegli anni furono duri e travagliati per la ferrovia ormai agonizzante. Ad aggravare la situazione gi\u00e0 disastrosa ci pens\u00f2 la politica autarchica in vigore negli anni trenta, che imponeva l'alimentazione delle locomotive con la torba in sostituzione del carbone, comportando un ulteriore aumento dei prezzi. Le cronache dell'epoca riportano diversi incidenti ai treni a causa dell'inesistente manutenzione.\nCos\u00ec, con autorizzazione ministeriale, il giorno 31 ottobre 1939 cessava l'esercizio sulla ferrovia Menaggio-Porlezza.\nAl termine della seconda guerra mondiale la SPT, affidata al commissario Vittorio Lorenzo Forzani, prov\u00f2 a rilanciarsi: il 14 marzo 1946 venne revocato lo stato di liquidazione e la sede legale fu trasferita da Varese a Menaggio. La ragione sociale mut\u00f2 in Prealpina di Trasporti (PT) s.p.a.: il 25 luglio seguente il capitale iniziale di 2 milioni di lire venne elevato a 25 milioni, previa emissione di azioni da 100 lire l'una. Alla presidenza venne confermato lo stesso Forzani.\nVennero dunque messi allo studio due progetti: uno per il mero ripristino della ferrovia con standard pi\u00f9 moderni (trazione elettrica e convogli bidirezionali, onde non dover pi\u00f9 girare le locomotive a ogni capolinea), l'altro per l'impianto di un servizio di filobus da operarsi sulla strada provinciale Tremezzo-Oria.\nIl 17 maggio 1947 l'assemblea dei soci della PT, alla presenza delle autorit\u00e0 politiche territoriali, delibera per il ripristino dell'esercizio ferroviario, giudicato meno costoso dell'impianto \"ex novo\" di una filovia, per giunta su una strada tortuosa e assai trafficata come quella suggerita.\nNel 1948 partirono dunque i lavori di adeguamento del sedime ferroviario: per un costo di circa 7 milioni di lire la galleria \"Croce\" venne allargata ed elevata (con ribassamento del piano del ferro) al fine di accogliere carrozze pi\u00f9 ingombranti e la linea aerea di contatto.\nUn anno dopo, nel 1949, fu acquistata dalla FERT (Ferrovie Elettriche Regionali e Tranvie) di Vicoforte (CN) una prima elettromotrice a carrelli, che venne spedita a Porlezza e sistemata nella ferro-rimessa. Nell'occasione furono altres\u00ec opzionate dalla medesima societ\u00e0 due ulteriori motrici e quattro rimorchiate.\nParallelamente si inizi\u00f2 a progettare una piccola centrale idroelettrica (da 2100 kWh) sul torrente Sanagra, tra Nobiallo e Barna di Plesio, onde generare l'energia atta ad alimentare la catenaria. Il 21 luglio 1950 sul \"Foglio Annunzi Legali\" della provincia di Como usc\u00ec l'annuncio dell'avvio dell'iter d'impianto di tale struttura presso l'ufficio genio civile del Ministero dei lavori pubblici.\nSull'onda dell'ottimismo, il 22 maggio 1949 la PT tent\u00f2 di ricapitalizzarsi portando il deposito a 75 milioni di lire, ma il collocamento delle azioni non fu ottimale, sicch\u00e9 il capitale rimase a 25 milioni. Nel 1953 la sede legale fu trasferita a Milano, in via San Prospero.Il 15 gennaio 1954 il progetto di riattivazione fu presentato al Ministero dei trasporti, a firma dei soci della PT Lorenzo Vittorio Forzani, Giuseppe Ferrazzini, Vincenzo Forzani e Rosetta Vignola. In attesa dell'approvazione, nel 1955 la societ\u00e0 inizi\u00f2 a rimuovere quanto non sarebbe servito alla ricostruzione della linea; nel 1960 il Ministero dei trasporti comunic\u00f2 per\u00f2 di non ritenere opportuna la riattivazione della piccola ferrovia.\nLa battuta d'arresto fu definitiva: la PT pass\u00f2 al commercialista Giovanni Ferlosio, che la mise in liquidazione nel 1961. A partire dal 1964 e fino al 31 luglio 1966 si provvide a vendere i fabbricati delle stazioni, dei caselli e delle fermate lungo la linea.\nIl 29 novembre 1966 venne presentata istanza per la definitiva soppressione della linea e la cancellazione della societ\u00e0 esercente dal registro delle ditte. Oltre al costo dei lavori eseguiti inutilmente, la societ\u00e0 bruci\u00f2 risorse aggiuntive per oltre 7 milioni di lire.\nLa linea venne progressivamente disarmata: alcuni tronchi vennero in seguito riadattati a pista ciclabile, altri invece scomparvero a seguito dell'edificazione di nuovi immobili. Le fermate di San Pietro, Piano e Bene-Grona vennero invece trasformate in abitazioni private.\nCaratteristiche.\nLa ferrovia, lunga 12,241\u00a0km, era a binario unico non elettrificato armato all'inusuale scartamento di 850\u00a0mm. La pendenza massima raggiungeva il valore del 50 per mille.\nPercorso.\nIl capolinea di Menaggio, il cui edificio di stazione \u00e8 stato conservato e ristrutturato, era dotato di una peculiare conformazione che imponeva ai treni partiti dall'imbarcadero di percorrere un regresso di quasi 1\u00a0km prima di cambiare direzione alla volta del lago di Lugano.\nAttraversata la zona detta Sonega, dopo un breve ponte, veniva impegnato il passaggio a livello con la strada parallela provinciale per poi incontrare la galleria Croce; si giungeva dunque alla stazione di Grandola, seguita alle fermate denominate Bene Lario e Piano Porlezza; dopo aver superato da nord il piccolo lago di Piano era raggiunta la fermata San Pietro Sovera.\nSuperata infine la fermata Tavordo, il cui fabbricato \u00e8 ancora esistente, la discesa proseguiva concludendosi all'imbarcadero di Porlezza, dotata di tre binari di sosta.\nMateriale rotabile.\nPer la linea ferroviaria erano state appositamente costruite sei locomotive a vapore dalla Maschinenfabrik Esslingen. Erano giunte a Lugano e trasportate a Porlezza con una gabbana, barca a fondo piatto. Le locomotive appartenevano a due gruppi distinti: le piccole 1 \u00f7 2, di rodiggio C, e le pi\u00f9 grandi 3 \u00f7 6, dal curioso rodiggio 0-3-2.\nNel 1945 la FERT acquist\u00f2 usate alcune elettromotrici tranviarie dalla Societ\u00e0 Anonima per la tranvia elettrica Lucca-Pescia (TLP) che eserciva la tranvia Lucca-Pescia.\nLe carrozze uscivano dalle officine di S. Elena in Venezia della Societ\u00e0 Veneta per imprese e Costruzioni Pubbliche. Misuravano in lunghezza circa 9,50\u00a0 di colore verde oliva scuro. Un'altra carrozza salone, elegante, riservata alle autorit\u00e0, mai usata, era chiamata \"De Pretis\", dal nome del ministro che inaugur\u00f2 la ferrovia.\nIl parco merci comprendeva in tutto ventitr\u00e9 carri, usati soprattutto per il trasporto di legname, la cui dotazione originaria era stata realizzata dalla SIG di Neuhausen."}
{"id": "1684594", "revid": "123485640", "url": "https://it.wikipedia.org/wiki?curid=1684594", "title": "Babe (Take That)", "text": "Babe \u00e8 il quarto singolo dei Take That estratto dal loro secondo album \"Everything Changes\", terzo singolo del gruppo a raggiungere la prima posizione della classifica inglese."}
{"id": "1684603", "revid": "1851137", "url": "https://it.wikipedia.org/wiki?curid=1684603", "title": "Crociata contro i Forlivesi", "text": "La crociata contro i Forlivesi \u00e8 una crociata che ha motivazioni indirettamente religiose, ma anche fortemente politiche: si situa infatti nel XIV secolo, nel corso del tentativo del cardinale Egidio Albornoz di recuperare al potere Papale le Marche e la Romagna. \u00c8 in realt\u00e0 costituita da quattro consecutive crociate.\nDurante il soggiorno dei papi ad Avignone, va premesso, i loro territori in Italia erano stati di fatto perduti: Forl\u00ec, in particolare, che vantava una lunga tradizione ghibellina, aveva anche prima una politica di grande indipendenza da Roma ed era stata a lungo oggetto di vani tentativi di assoggettarla da parte dei Papi.\nIl 30 giugno 1353, Papa Innocenzo VI incaric\u00f2, dunque, Albornoz di restaurare l'autorit\u00e0 papale nei territori della Chiesa in Italia, col titolo di legato e vicario generale degli Stati Papali con poteri straordinari.\nCon lusinghe e minacce, il cardinale riusc\u00ec ad ottenere la sottomissione dei vari signori locali che detenevano il potere nei territori della Chiesa, ma non quella di Francesco II Ordelaffi, signore di Forl\u00ec.\nCos\u00ec, per giungere a piegarne la ghibellina ostinazione, il Papa band\u00ec, nel 1355, la crociata contro i Forlivesi. Il Papa cerc\u00f2 di smuovere non solo l'Italia in questa impresa, ma anche altri paesi d'Europa, come la Germania o l'Ungheria, mominando Luigi I d'Ungheria capitano generale della Crociata stessa.\nAlla fine del 1356, l'unica porzione dello Stato della Chiesa che ancora resistesse al potere del Papa erano i territori in mano all'Ordelaffi.\nNel 1357, Albornoz dovette rientrare ad Avignone, lasciando aperta la lotta contro Forl\u00ec, che continu\u00f2 anche negli anni successivi, e che vide l'eroica e sfortunata difesa di Cesena da parte della moglie di Francesco, la celebre Cia degli Ordelaffi: fino a che, nel 1359, si giunse ad un accordo: Francesco cedeva Forl\u00ec ad Albornoz, che vi si insediava, a simbolica dimostrazione che il conflitto era concluso ed ogni ribellione nello Stato della Chiesa era sedata; all'Ordelaffi andava il governo di Forlimpopoli e Castrocaro, a titolo di vicario papale.\nLa crociata contro i Forlivesi poteva considerarsi finita."}
{"id": "1684604", "revid": "1363894", "url": "https://it.wikipedia.org/wiki?curid=1684604", "title": "Oswald il coniglio fortunato", "text": "Oswald il coniglio fortunato (\"Oswald the Lucky Rabbit\") \u00e8 un personaggio dei cartoni animati creato da Walt Disney e Ub Iwerks.\nCreato un anno prima di Topolino, \u00e8 stato il primo successo di Disney. Il coniglio era molto simile al gatto Felix ed esord\u00ec con \"Trolley Troubles\" il 5 settembre 1927. Per un anno e mezzo furono prodotti altri cartoni muti di Oswald. I suoi cartoni animati furono prodotti fino al 1943 e i suoi fumetti fino agli anni sessanta, quando fu definitivamente abbandonato. Nel 2006, la Disney ha riacquisito i diritti sull'immagine di Oswald.\nStoria dei diritti.\nNel 1927 il distributore Charles Mintz, insoddisfatto del successo delle \"Alice Comedies\", firm\u00f2 un contratto con l\"'Universal Pictures\", che aveva annunciato il suo interesse nel lanciare dei cartoni animati; a tal fine Mintz fece disegnare a Walt Disney e al suo socio Ub Iwerks un nuovo personaggio con la speranza di venderlo all'Universal: il risultato fu \"Oswald the Lucky Rabbit\" (Oswald il coniglio fortunato). La prima storia scritta fu quella di \"Poor Papa\", sui problemi dei conigli con i loro numerosi figli, ma questo cartoon fu distribuito solo nel 1928. Il primo cartone di successo del personaggio fu \"Trolley Troubles\". In seguito furono prodotti altri cartoni tra cui \"Oh, teacher!\", \"Great Guns\", \"Ozzie of the Mounted\" ecc. Nel 1928, Mintz, dopo aver notato la grande popolarit\u00e0 di Oswald rispetto ad altri cartoni come Felix the Cat, fece segretamente un contratto con gli animatori di Disney. L'unico che non accett\u00f2 il contratto del distributore fu Ub Iwerks, consapevole dell'inganno, dato che Mintz sottrasse Oswald the Lucky Rabbit a Disney.\nDisney, offeso da tale imbroglio, torn\u00f2 a Los Angeles ed insieme ad Ub Iwerks si mise a disegnare i tratti di un nuovo personaggio, Mickey Mouse.\nDopo che Charles B. Mintz e suo cognato George Winkler erano riusciti a strappare Oswald a Walt Disney, Mintz assunse Walter Lantz (futuro creatore di Picchiarello) come regista per i nuovi corti di Oswald. Il presidente della Universal, Carl Laemmle, rimase per\u00f2 insoddisfatto dal lavoro del duo Mintz-Winkler e li licenzi\u00f2, decidendo invece di produrre i corti di Oswald direttamente alla Universal. Un giorno, discutendo scherzosamente con Laemmle, Lantz scommise che se avesse potuto batterlo in una partita di poker, la propriet\u00e0 del personaggio sarebbe passata a lui. Come il destino avrebbe voluto, Lantz vinse la scommessa, e Oswald divenne il suo personaggio. Lantz ha ereditato molti dei suoi collaboratori iniziali, tra cui l'animatore Tom Palmer e il musicista Bert Fiske dello studio Winkler, ma soprattutto ha scelto il collega animatore di New York, Bill Nolan, per aiutarlo a sviluppare la serie.\nIl 9 febbraio 2006 la Disney riottiene i diritti di Oswald in cambio del passaggio del telecronista sportivo Al Michaels dalle emittenti ABC e ESPN alla NBC, affiliata alla Universal. Con essi la Disney ha creato i due videogiochi della serie Epic Mickey. Oswald ricompare nel 2013 sul grande schermo nel cortometraggio di Topolino \"Tutti in scena!\".\nSuccessivamente al ritorno dei diritti alla Disney, sono stati riscoperti alcuni cortometraggi che si credevano perduti. Il 28 novembre 2011 la societ\u00e0 britannica Huntley Film Archives ha comunicato di aver ritrovato una copia in 16mm di \"Hungry Hobos\" (1928). L'11 dicembre 2014 la Biblioteca nazionale norvegese ha annunciato di aver trovato una copia pressoch\u00e9 completa di \"Empty Socks\" (1927) durante un inventario. Il 3 novembre 2015 una copia completa di \"Sleigh Bells\" (1928) \u00e8 stata ritrovata nell'archivio del British Film Institute, e proiettata il Natale dello stesso anno. Sempre nel 2015, fu ritrovata una copia di \"Africa Before Dark\" in un museo tedesco e proiettato a Disneyland nello stesso anno. Nel 2016, fu fatta notizia dell'esistenza di una copia di \"The Ol' Swimmin' Hole\" da Dave Bossert. Nel 2017, sempre Dave Bossert ritrov\u00f2 una copia dell'ultimo cartone di Oswald della Disney che si \u00e8 creduto sempre che fosse un cartone del periodo Winker, \"High Up\". E sempre nello stesso periodo, fu per la prima volta mostrato al pubblico \"Poor Papa\" in Blu-Ray, da una copia in 16mm acquistata dalla Disney.\nA novembre 2018 (curiosamente un paio di giorni prima del 90\u00ba compleanno di Topolino) viene trovato un altro cortometraggio perduto da un collezionista cinematografico giapponese nella sua videoteca.\nI corti di Oswald mancanti della Disney sono 6.\nStoria editoriale.\nIl debutto di Oswald sulla carta stampata avviene nel 1935 nella collana di albi \"New Fun\", con i disegni di Al Stahl nei quali veniva raffigurato come un coniglio dal pelo nero, stilizzato come nei film di qualche anno prima, anche se in quel periodo sullo schermo ha gi\u00e0 un nuovo aspetto. In un'ulteriore versione riveduta e corretta a partire dal 1942, il personaggio compare in \"New Funnies\", un comic book pubblicato dalla Dell Comics nel quale sono trasposti a fumetti alcuni dei personaggi animati di Walter Lantz. Oswald the Rabbit fa parte del cast dell'albo con storie autonome scritte prevalentemente da John Stanley, il quale gli abbina come comprimario fisso l'Orsetto Toby. Disegnato originariamente da Dan Gormley, Oswald sar\u00e0 poi ripreso da Dan Noonan e Lioyd White, Mentre i successivi comic books, come il pubblicitario \"March of Comics\", vari albi giganti della Dell e, dal 1949, qualche Four Color Comics a lui intitolato, i disegni saranno opera di Harvey Eisenberg, John Carey, Lynn karp, Frank McSavage e Dick Hall.\nAltri media.\nVideogiochi.\nNel 1995, Oswald apparve brevemente in \"F\u00e9rias Frustradas do Pica-Pau\", un videogioco basato su Picchiarello pubblicato solo in Brasile.\nCome personaggio Disney, Oswald fa la sua prima comparsa come co-protagonista nel videogioco \"Epic Mickey\". Nel gioco, essendo il primo personaggio scartato da Walt Disney, \u00e8 il re indiscusso di \"Rifiutolandia\", luogo dove abitano tutti i personaggi dei cartoni dimenticati; vi abita con sua moglie Ortensia e i suoi numerosissimi figli (dei coniglietti azzurri). Tutto prospera finch\u00e9 Topolino, senza saperlo, gli mette i bastoni fra le ruote creando Macchia nera, un'entit\u00e0 solo omonima del nemico di Topolino: lascia infatti cadere accidentalmente sul piccolo mondo una bottiglia di solvente che liberandolo, porta con s\u00e9 il mostro e i suoi scagnozzi nel mondo di Oswald. Ne segue una battaglia in cui Ortensia si sacrifica rinchiudendolo nella bottiglia ancora intatta.\nPassano gli anni, e nel frattempo Oswald diventa invidioso del suo fratello minore, che \u00e8 diventato famoso presso grandi e piccini. In un giorno d'inizio novembre, scopre con sorpresa che nel suo castello ha fatto irruzione proprio lui, cominciando poi a metterlo in difficolt\u00e0 man mano che prosegue il viaggio all'interno di Rifiutolandia. Nelle Topocianfrusaglie parla brevemente con Topolino ma gli dice con gran fretta di aspettarlo a \"Tomorrow City\", dove deve far partire un razzo. L\u00ec, arrivando di gran anticipo, spiega a lui che tre parti del macchinario sono state nascoste nel regno e che bisogna riprenderle a tutti i costi.\nDopo averle ottenute tutte e tre, comunque, Oswald rimane vittima di un grande attacco di Macchia Nera e lo affronta eroicamente nel suo quartier generale. Ne esce sconfitto, ma Topolino sistema il mostro, sapendo comunque con grande sorpresa che ci\u00f2 che aveva visto non era niente in confronto a ci\u00f2 che \u00e8 all'interno della bottiglia di solvente. Oswald \u00e8 pronto a far pace, ma va su tutte le furie quando Topolino confessa ci\u00f2 che fece anni prima nel laboratorio di Yen Sid. Mentre saltella pronto a combattere faccia a faccia contro Topolino, stacca accidentalmente il tappo, liberando tutto il suo contenuto di nuovo su Rifiutolandia: un enorme mostro d'inchiostro che con dei tentacoli comincia a succhiare tutta la vernice che forma ogni cosa. Utilizzando prima il razzo (che poi esplode) e successivamente dei fuochi d'artificio, Oswald e Topolino hanno la meglio e dopo essersi scusati a vicenda, diventano finalmente amici, \"e forse, anche fratelli\". Peccato che l'esplosione che segue catapulta Topolino verso il mondo esterno e che Yen Sid \u00e8 pronto a buttarlo via a calci. Mentre suo fratello maggiore guarda per un'ultima volta i risultati delle sue imprese, il \"coniglio fortunato\" osserva con meraviglia come il suo mondo \u00e8 rinato, cos\u00ec come Ortensia, che lo riempie subito di baci. Dopo aver salutato insieme ad altri cittadini, la nuova era vede per l'ultima volta Topolino, che improvvisamente vede il portale davanti a s\u00e9 chiudersi con la magia di Yen Sid.\nRiappare come co-protagonista e personaggio giocabile dal \"player 2\" nel sequel ', e come personaggio non giocante nell'episodio per Nintendo 3DS, ', nella Terra dei Cartoni dimenticati.\nCompare anche nel gioco \"Disney Infinity\".\nTetsuya Nomura, creatore e produttore del franchise \"Kingdom Hearts\", aveva richiesto l'uso di Oswald per \"Kingdom Hearts III\", ma la risposta della Disney \u00e8 stata che il personaggio era \"troppo difficile da usare\", senza ulteriori chiarimenti, e pertanto non venne inserito.\nDVD speciale.\nNel 2009 la Disney cre\u00f2 un Dvd (della serie di Dvd \"Walt Disney Treasures\") con i cartoni di Oswald completamente restaurati, con le nuove musiche composte da Robert Israel e con contenuti speciali presentati da Leonard Maltin (critico cinematografico). In pi\u00f9 nel 2\u00ba Dvd del cofanetto c'\u00e8 un documentario su Ub Iwerks: \"The Hand Behind the Mouse-The Ub Iwerks Story\", realizzato dalla nipote, Leslie Iwerks; ci sono anche 3 Alice Comedies, 2 cartoni di Mickey Mouse e la prima Silly Symphonies, tutti questi 6 cartoni animati sono opera di Ub."}
{"id": "1684607", "revid": "123485650", "url": "https://it.wikipedia.org/wiki?curid=1684607", "title": "Everything Changes (singolo Take That)", "text": "Everything Changes \u00e8 il quinto singolo dei Take That estratto dal loro secondo album \"Everything Changes\", quarto singolo consecutivo del gruppo a raggiungere la prima posizione della classifica inglese. Il brano \u00e8 scritto da Gary Barlow e cantato da Robbie Williams.\nTracce.\nUK CD single 1:\n1. Everything Changes (3:35)\n2. Relight My Fire (Live At Wembley Arena) (8:07)\nUK CD single 2:\n1. Everything Changes (3:33)\n2. Beatles Medley (I Want To Hold Your Hand - Hard Days Night - She Loves You) (3:39)\n3. Everything Changes (Nigel Lowis Remix) (3:13)\n4. Everything Changes (Extended Version) (6:31)\nUK Maxi-CD single (cardboard fold out edition):\n1. Everything Changes (Nigel Lowis Remix) (3:13)\n2. Interview (12:56)\n3. Relight My Fire (Live At Wembley Arena) (8:07)\nEuro Maxi-CD single:\n1. Everything Changes (3:33)\n2. Beatles Medley (I Want To Hold Your Hand - Hard Days Night - She Loves You) (3:39)\n3. Everything Changes (Nigel Lowis Remix) (3:13)\n4. Interview (4:26)"}
{"id": "1684610", "revid": "111577373", "url": "https://it.wikipedia.org/wiki?curid=1684610", "title": "Porta Reale", "text": "Porta Reale o Porta Carolina o Porta delle Vittorie o Porta di Santa Teresa \u00e8 una porta storica di Palermo.\nStoria.\nLa porta fu costruita nel 1783 e inaugurata il 16 gennaio dell'anno seguente, sotto il mandato del pretore Girolamo Grifeo, principe di Partanna, in sostituzione della preesistente Porta delle Vittorie la cui costruzione risale al periodo di dominazione araba della citt\u00e0 di Palermo (l'originale nome arabo era \"b\u00e0b al fut\u00f9h\"). Il nome attuale invece venne dato dalla regina Maria Carolina d'Asburgo-Lorena, consorte del re Ferdinando I di Borbone. La porta \u00e8 conosciuta anche con il nome di Porta di Santa Teresa per la vicinanza dell'omonimo monastero carmelitano di piazza Kalsa.\n\u00c8 un'opera di grande stile che al contrario delle altre porte \u00e8 visibile dai 4 punti cardinali.\nPorta della Vittoria.\nPrimitiva \"B\u00e0b al-Fut\u00f9b\" o \"Bab el-Fotich\", uno dei quattro varchi documentati in epoca araba alla Kalsa.\nIl Gran Conte Ruggero sul sito della primitiva porta araba edifica la chiesa di Santa Maria della Vittoria."}
{"id": "1684612", "revid": "1951004", "url": "https://it.wikipedia.org/wiki?curid=1684612", "title": "Hugh Mellor", "text": "Pur avendo studiato Ingegneria chimica all'universit\u00e0, ha pi\u00f9 tardi cominciato ad occuparsi di filosofia analitica. Il suo interesse principale \u00e8 la metafisica.\nMellor \u00e8 stato professore di filosofia all'Universit\u00e0 di Cambridge e membro del Darwin College dal 1971 al 2005.\n\u00c8 stato presidente dell'\"Aristotelian Society\" dal 1992 al 1993, ed \u00e8 membro del \"Humanist Philosophers' Group\" della British Humanist Association."}
{"id": "1684614", "revid": "287204", "url": "https://it.wikipedia.org/wiki?curid=1684614", "title": "Metallurg Novokuzneck", "text": "La Metallurg Novokuzneck (russo: \u041c\u0435\u0442\u0430\u043b\u043b\u0443\u0440\u0433 \u041d\u043e\u0432\u043e\u043a\u0443\u0437\u043d\u0435\u0446\u043a) \u00e8 una squadra di hockey su ghiaccio russa, con sede a Novokuzneck che gioca nella Kontinental Hockey League. Lo stadio di casa \u00e8 il Kuznetskie Metallurgi Sports Palace che ha una capienza di 8.040 spettatori ed \u00e8 stato aperto al pubblico nel 1984. I colori ufficiali della squadra di hockey del Kuzbass del Sud sono il bianco, il nero ed il rosso.\nStoria.\n\u00c8 stata fondata come Metallurg Stalinsk nel 1949, ed ha preso il nome attuale nel 1961. Nel 1960 la squadra divent\u00f2 Campione della Federazione Russa diventando un membro costante della serie \"A\" dell'URSS. Il miglior risultato raggiunto nei Campionati dell'URSS \u00e8 il nono posto nella stagione 1965-1966. Della squadra pluricampione dell'Unione Sovietica fu un membro anche l'attaccante Oleg Korolenko, cresciuto nel Novokuzneck.\nNel 1992 il Metallurg Novokuzneck ha partecipato alla Me\u017enacionalnaja Hockejnaja Liga. Nella stagione 1998-1999 il Metallurg Novokuzneck ha conquistato il secondo posto in Russian Superleague, mentre \u00e8 giunto terzo nel campionato successivo. Nel palmar\u00e8s la formazione conta anche tre successi nella seconda serie nazionale, la VHL.\nGiocatori famosi.\nSergej Zinov'ev nato a Prokopyevsk che ha giocato nel Metallurg Novokuzneck nella stagione 1998/99 divent\u00f2 il primo campione nel mondo dell'Oblast' di Kemerovo con la Nazionale della Russia nel 2008 in Canada."}
{"id": "1684616", "revid": "110157", "url": "https://it.wikipedia.org/wiki?curid=1684616", "title": "Serie A2 1999-2000 (pallavolo maschile)", "text": "La Serie A2 italiana di pallavolo maschile 1999-2000 si \u00e8 svolta dal 2 ottobre 1999 al 7 maggio 2000: al torneo hanno partecipato sedici squadre di club italiane e la vittoria finale \u00e8 andata per la prima volta alla Magna Grecia Volley.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nLe squadre partecipanti.\nLe squadre partecipanti furono 16. Carifano Della Rovere Fano e Sira Cucine Falconara erano le squadre provenienti dalla Serie A1, mentre , , Kappa Torino e Via Montenapoleone Cutrofiano erano le neopromosse dalla B."}
{"id": "1684623", "revid": "110157", "url": "https://it.wikipedia.org/wiki?curid=1684623", "title": "Love Ain't Here Anymore", "text": "Love Ain't Here Anymore \u00e8 il sesto ed ultimo singolo dei Take That estratto dal loro secondo album \"Everything Changes\". Il singolo si ferma alla posizione numero 3 nella classifica inglese, interrompendo la serie di numeri uno del gruppo.\nTracce.\nUK CD single:\n1. Love Ain't Here Anymore (3:57)\n2. The Party Remix (7:12)\nUK Maxi-CD single:\n1. Love Ain't Here Anymore (3:57)\n2. The Party Remix (7:12)\n3. Babe (Live at Berlin Deutschlandhalle) (6:25)\nUK Maxi-CD single (Special Live Edition):\n1. Love Ain't Here Anymore (Live) (6:10)\n2. Rock N' Roll Medley (Live)(6:36)\n3. Wasting My Time (Live) (3:49)\n4. Babe (Live) (6:24)"}
{"id": "1684627", "revid": "1372005", "url": "https://it.wikipedia.org/wiki?curid=1684627", "title": "George Reisman", "text": "Reisman nacque a New York il 13 gennaio 1937, ottenne il suo Ph.D. alla New York University sotto la direzione di Ludwig von Mises. \u00c8 un netto difensore del libero mercato e del capitalismo \"laissez-faire\".\nIn \"Capitalism\" Reisman cerc\u00f2 di fare una sintesi tra il pensiero della scuola classica britannica e la scuola austriaca, unite ai pensieri di importanti economisti, quali Adam Smith, David Ricardo, James Mill, John Stuart Mill, Carl Menger, Eugen von B\u00f6hm-Bawerk, e Ludwig von Mises.\nReisman si avvicin\u00f2 molto presto al gruppo facente capo a Ayn Rand, la quale ebbe su di lui e sul suo pensiero un'influenza pari al mentore di Reisman, Ludwig von Mises. Egli si identifica come \"oggettivista\", anche se rimase per poco tempo membro dell\"'Ayn Rand Institute\", a causa di dissidi con altri membri, soprattutto Harry Binswanger e Peter Schwartz."}
{"id": "1684638", "revid": "110157", "url": "https://it.wikipedia.org/wiki?curid=1684638", "title": "Santuario di Nostra Signora del Santissimo Nome di Maria", "text": "Il santuario di Nostra Signora del Santissimo Nome di Maria - o pi\u00f9 comunemente santuario della Cappelletta - \u00e8 un luogo di culto cattolico situato nella frazione della Cappelletta, in via Cappelletta, nel comune di Masone nella citt\u00e0 metropolitana di Genova.\nLe principali festivit\u00e0 si celebrano la domenica successiva all'8 settembre (festa del Santissimo Nome di Maria), il 2 luglio (festa della Visitazione) e la domenica successiva il 2 luglio nella festa in onore di santa Elisabetta.\nStoria.\nLa data della reale edificazione o i motivi che portarono a tale scelta sono ancora oggi sconosciute. Secondo una tramandata leggenda locale nei pressi dell'attuale santuario trov\u00f2 scampo un certo Macci\u00f2 che durante il viaggio tra Masone e Voltri fu assalito da alcuni briganti. La leggenda racconta che l'uomo riusc\u00ec a nascondersi tra i cespugli promettendo che, se si fosse salvato da ormai morte certa, avrebbe collocato sul posto un'immagine sacra.\nLa prima citazione ufficiale del santuario risale in un documento del 1633, ma fu dopo la terribile pestilenza del 1656-1657 - che colp\u00ec numerosi borghi e villaggi della Liguria - che la popolazione si riavvicin\u00f2 al primitivo edificio. Secondo i racconti dell'epoca Masone fu risparmiata dai gravosi danni della peste e per celebrare tale avvenimento - ritenuto dagli abitanti miracoloso - ogni anno il 2 luglio, festa della Visitazione di Maria Santissima a santa Elisabetta, la popolazione si reca in pellegrinaggio alla Cappelletta per sciogliere il voto di ringraziamento alla presenza del priore dell'Arciconfraternita e del parroco, l'uno in rappresentanza del popolo e l'altro in rappresentanza del clero.\nLa memoria orale, narra che nel luogo dell'apparizione, una donna proveniente da Voltri, vide Maria che le disse: \"Fermati o donna pi\u00f9 non andare, il popolo di Masone lo voglio salvare\". La donna, malata di peste, portava con s\u00e9 del pane, met\u00e0 del quale si dice fosse infetto; all'udire le parole della Vergine torn\u00f2 sui suoi passi evitando il contagio e poco oltre mor\u00ec.\nIn seguito, venne istituita anche la festa nella domenica successiva al 2 luglio, quale ringraziamento per la cessazione del colera del 1854.\nPapa Benedetto XV, che da giovane sacerdote qui celebr\u00f2, concesse l'indulgenza perpetua a chi, nelle adeguate condizioni visita il santuario nella domenica successiva al 2 luglio.\nNei secoli furono diversi i titoli assunti dal santuario, tra cui Nostra Signora del Rosario, Santa Maria della Vittoria e Santissimo Nome di Maria che prevalse sugli altri.\nIl santuario e la piccola frazione omonima (Cappelletta di Masone) distano circa 2\u00a0km, di stretta strada comunale, dal \"Paese Vecchio\" e sono posti a 642\u00a0m s.l.m. su un ampio dorso collinare che digrada dal crinale principale dell'Appennino ligure. La Cappelletta di Masone \u00e8 attraversata dallo storico percorso (\"Via del sale\") che collegava Voltri all'Ovadese, attraverso il Colle del Giovo (676\u00a0m s.l.m.), oggi pi\u00f9 noto come \"Giovo di Masone\".\nStruttura.\nIl santuario fu costruito ed ampliato a pi\u00f9 riprese sotto l'egida dell'Arciconfraternita Nativit\u00e0 di Maria Santissima e San Carlo di Masone, la quale, fino alle soppressioni ed espropri napoleonici, ne mantenne la propriet\u00e0.\nL'attuale struttura \u00e8 frutto dell'ampliamento nel 1772, voluto tra gli altri dal feudatario di Masone, della navata centrale mentre altri ampliamenti (le due navate laterali, la canonica, il campanile e il porticato) si attueranno negli anni successivi.\nTra le opere conservate vi \u00e8 una statua in marmo raffigurante la \"Madonna col Bambino\" posta nella chiesa nel 1773. Nel 1957, in occasione del terzo centenario della liberazione dalla peste, la statua mariana viene solennemente portata in processione ed incoronata dall'arcivescovo di Genova il 23 giugno.\nParte delle tarsie marmoree furono realizzate nel XX secolo da Giuseppe Vallarino dopo l'apprendimento della tecnica a mosaico in Marocco."}
{"id": "1684639", "revid": "729019", "url": "https://it.wikipedia.org/wiki?curid=1684639", "title": "Assedio di Antiochia (1084)", "text": "L'assedio di Antiochia fu combattuto nel 1084 tra bizantini e turchi selgiuchidi e grazie ad esso il Sultanato di R\u016bm riusc\u00ec ad impadronirsi di Antiochia.\nAntefatto.\nNel 1071 i Selgiuchidi, provenienti dall'Asia centrale, avevano affrontato l'impero bizantino, sconfiggendolo pesantemente nella battaglia di Manzicerta. In seguito a questa battaglia, i Selgiuchidi invasero tutta l'Asia Minore e le terre bizantine in Siria e anche Nicea fu espugnata nel 1078. Ci\u00f2 port\u00f2 i Selgiuchidi a scontrarsi con gli Arabi che, sotto il comando dalla dinastia dei Fatimidi d'Egitto, perseguivano dei loro interessi anche sulla Siria.\nL'assedio di Antiochia.\nAntiochia faceva parte dell'impero bizantino, da quando fu riconquistata nel 969 dall'imperatore bizantino Niceforo II Foca. Questa citt\u00e0, che segn\u00f2 per molto tempo il confine tra gli arabi e bizantini, fu pi\u00f9 volte fu assediata. Anche se i bizantini avevano riparato le fortificazioni della citt\u00e0, esse si trovavano nuovamente in una situazione di declino, visto che non erano state curate per quel periodo di duecento anni durante il quale la citt\u00e0 fu sotto il dominio arabo. Nonostante ci\u00f2, mentre tutti i territori bizantini e Fatimidi venivano conquistati facilmente dai Selgiuchidi (Gerusalemme nel 1071 e nel 1078 Nicea), Antiochia riusc\u00ec a resistere fino al 1084.\nConseguenze.\nLa caduta di Antiochia fu un duro colpo per l'impero bizantino. La citt\u00e0 era importante anche, per tutto il mondo cristiano, per essere una delle cinque sedi dei Patriarcati cristiani (le altre sono: Roma, Costantinopoli, Alessandria e Gerusalemme). Per l'Impero bizantino Antiochia era la citt\u00e0 pi\u00f9 importante della Siria, da dove partivano tutte le campagne di conquista in Oriente.\nTuttavia, il sultanato di Iconio govern\u00f2 la citt\u00e0 di Antiochia e la regione della Siria Occidentale solo per quattordici anni, perch\u00e9 i Crociati della prima crociata conquistarono nel 1098 questi territori, dove fonderanno il Regno di Gerusalemme. I selgiuchidi persero Antiochia dopo un assedio di nove mesi. Antiochia divenne la capitale del principato d'Antiochia, per quasi due secoli. A partire dal regno dell'imperatore bizantino Manuele I Comneno, il principato fu un vassallo dell'impero bizantino."}
{"id": "1684643", "revid": "533647", "url": "https://it.wikipedia.org/wiki?curid=1684643", "title": "Porta delle Vittorie", "text": ""}
{"id": "1684646", "revid": "119782880", "url": "https://it.wikipedia.org/wiki?curid=1684646", "title": "Next Generation Networking", "text": "La locuzione Next Generation Networking (acronimo NGN) indica l'evoluzione delle reti di telecomunicazioni verso una tipologia di rete integrata nei servizi (una \"next generation network\" o \"rete di prossima generazione\") che consenta cio\u00e8 il trasporto di tutte le informazioni ed i servizi (voce, dati, comunicazioni multimediali) incapsulando le stesse in pacchetti Nella maggior parte dei casi le reti di tipo NGN sono infatti basate sul protocollo IP.\nDefinizione.\nLa definizione che l'ITU-T d\u00e0 delle reti di tipo NGN \u00e8, infatti, la seguente:\nDa un punto di vista architetturale l'implementazione di una rete NGN implica, ad esempio nella core network, il consolidamento\ndelle molteplici reti di trasporto\nnate, storicamente, per tipologie di servizio differenti (spesso basati su IP ed Ethernet). Implica tra l'altro, ad esempio, la migrazione del servizio di comunicazione voce da un'architettura di tipo PSTN a commutazione di circuito verso la tecnologia VoIP come anche la migrazione di servizi basati su tecnologie di trasporto quali X.25 e Frame Relay verso nuovi servizi quali IP VPN o servizi di emulazione. In una rete di tipo NGN vi \u00e8 pertanto una separazione pi\u00f9 netta tra la rete di trasporto ed i servizi che si avvalgono di tale rete: ci\u00f2 implica, ad esempio, che un service provider che volesse fornire un nuovo servizio potr\u00e0 definirlo direttamente, senza tener conto della tecnologia di trasporto, da questo indipendente.\nCaratteristiche.\nCon la NGN, tutte le tipologie di servizio sono supportate da un'unica rete di trasporto. Il servizio \u00e8 quindi indipendente dalla rete, e non ci sono differenze tra reti fisse e mobili. Voce, video, mail, internet, sono disponibili sia in luoghi aperti che all'interno di edifici. I requisiti fondamentali sono:\nImplementazioni.\nThus \u00e8 stata la prima compagnia inglese ad intraprendere la migrazione verso NGN, nel 1999. In Inghilterra British Telecom ha coniato la sigla \"21CN\" (da \"21st Century Networks\", \"Network del ventunesimo secolo\") per identificare l'iniziativa degli anni tra il 2006 ed il 2008 di installare e operare con apparati e rete di nuova generazione. L'obiettivo di British Telecom era quello di possedere apparati che operassero solo su protocollo IP nella propria rete entro il 2008.\nNei Paesi Bassi la compagnia KPN nel dicembre 2009 ha pubblicato i piani per lo sviluppo di una rete di accesso su fibra ottica.\nQuesta tipologia di rete viene definita come \"All-IP access network\". Infatti, il termine \"all-IP\", viene sempre pi\u00f9 liberamente usato per indicare la NGN. L'Open Spectrum si proponeva di implementare una Next Generation Network con tecnologia in prevalenza \"wireless\": abbandono completo dell'analogico in favore di un flusso digitale nel quale convergono servizio dati, telefonico, multimediale, mobile; accessibile da rete fissa o mobile; interoperabile con le reti esistenti, come la NGN."}
{"id": "1684647", "revid": "123485655", "url": "https://it.wikipedia.org/wiki?curid=1684647", "title": "Sure (singolo)", "text": "Sure \u00e8 un brano della boy band inglese Take That, primo estratto dal terzo album del gruppo \"Nobody Else\" nel 1994. Il brano rappresenta una svolta per le sonorit\u00e0 del gruppo, che adotta uno stile pi\u00f9 \"americano\", pi\u00f9 R&amp;B rispetto al passato. La canzone \u00e8 stata scritta da Gary Barlow, Robbie Williams e Mark Owen.\nTracce.\nUK 12\" vinyl single (with tour poster):\nA1 Sure (Thumpers Club Mix) \nB1 Sure (Brothers In Rhythm Mix) \nB2 Sure (Full Pressure Mix)\nUK Maxi-CD single CD1:\n1. Sure (3:40) \n2. Sure (Thumpers Club Mix) (8:21) \n3. Sure (Full Pressure Mix) (5:37) \n4. Sure (Strictly Barking Dub) (7:16)\nUK Maxi-CD single CD2: \n1. Sure (3:39) \n2. No Si Aqui No Hay Amor (3:57) \n3. You Are The One (Tonic Mix) (5:50)\nCD single:\n1. Sure (3:39) \n2. No Si Aqui No Hay Amor (3:57)\nCD single (Limited Edition)\n1. Sure (3:42) \n2. No Si Aqui No Hay Amor (3:54) \n3. Why Can't I Wake Up With You (Club Mix) (4:09) \n4. You Are The One (Tonic Mix) (5:50)"}
{"id": "1684650", "revid": "6923", "url": "https://it.wikipedia.org/wiki?curid=1684650", "title": "Isabelle Boulay", "text": "\u00c8 conosciuta soprattutto nei Paesi francofoni (Canada, Francia, Belgio e Svizzera), dove ha venduto oltre 4,5 milioni di copie.\nIsabelle Boulay \u00e8 stata per molti anni coach di \"La Voix\", versione franco-canadese di \"The Voice\".\nBiografia.\nNativa del Qu\u00e9bec e di madrelingua francese, nel 1990 alcuni amici la iscrissero al festival Petite-Vall\u00e9e senza il suo consenso, ma decise di parteciparvi comunque ed ottenne un grande successo.\nNel 1991 vinse il festival della canzone di Gronby con una cover della canzone Amsterdam di Jacques Brel. Nello stesso anno fu invitata a partecipare al festival \"Les FrancoFolies de Montr\u00e9al\".\nNel 1993 rappresent\u00f2 Radio Canada al festival \"Truffe de P\u00e9rigueux\" a P\u00e9rigord in Francia, ottenendo la vittoria nella categoria \"miglior canzone francofona\". A seguito del suo successo in Francia venne notata dal celebre autore Luc Plamondon, mentre era in cerca di nuovi talenti per una riedizione della sua celebre opera rock \"Starmania\", scritta assieme a Michel Berger, che nel passato ha avuto come interpreti molto nomi illustri come C\u00e9line Dion, Tom Jones, Cyndi Lauper, Nina Hagen. Nella nuova edizione di Starmania, Isabelle interpret\u00f2 il ruolo di Marie-Jeanne.\nNel 1996 presta la sua voce al personaggio \"Alys Robi\" nell'omonima serie tv e pubblica il suo primo album \"Fallait pas\". Dal 1996 al 2008 ha pubblicato 10 album, fra cui il live \"Au moment d'etre \u00e0 vous\", in cui reinterpreta grandi successi della musica francese.\nNella sua carriera ha duettato con molti artisti come Charles Aznavour, Johnny Hallyday e Gilbert B\u00e9caud.\nNel 2008 \u00e8 uscita il suo decimo album \"Nos Lendemains\", che contiene due cover: una versione francese di \"Coucouroucoucou Paloma\" e \"L'appuntamento\".\nVita privata.\nIsabelle Boulay ha un figlio di nome Marcus nato nell'ottobre 2008 dalla relazione con il produttore Marc-Andr\u00e9 Chicoine. Dal 2016 \u00e8 compagna dell'avvocato e ministro della giustizia francese \u00c9ric Dupond-Moretti."}
{"id": "1684653", "revid": "287204", "url": "https://it.wikipedia.org/wiki?curid=1684653", "title": "Rad\u0142\u00f3w (Piccola Polonia)", "text": "Rad\u0142\u00f3w \u00e8 un comune rurale polacco del distretto di Tarn\u00f3w, nel voivodato della Piccola Polonia.\nGeografia fisica.\nRicopre una superficie di 86,02 km\u00b2 e nel 2006 contava 9.707 abitanti.\nGeografia antropica.\nFrazioni.\nBiskupice Rad\u0142owskie, Brze\u017anica, Gl\u00f3w, \u0141\u0119ka Siedlecka, Marcinkowice, Niwka, Przybys\u0142awice, Rad\u0142\u00f3w, Sanoka, Siedlec, Wa\u0142-Ruda, Wola Rad\u0142owska, Zabawa, Zdrochec."}
{"id": "1684654", "revid": "263989", "url": "https://it.wikipedia.org/wiki?curid=1684654", "title": "HK CSKA Mosca", "text": ""}
{"id": "1684657", "revid": "1776051", "url": "https://it.wikipedia.org/wiki?curid=1684657", "title": "Gioacchino Cutinelli-Rendina", "text": "Studioso e letterato, negli anni giovanili viaggi\u00f2 per l'Europa e fu di sentimenti liberali. Raggiunse Garibaldi a Palermo nel 1860 e partecip\u00f2 ai coevi moti insurrezionali lucani. Fu quindi commissario del governo prodittatoriale a Potenza. Nel 1864 fu eletto deputato al parlamento di Torino, dove vot\u00f2 per l'abolizione della pena di morte. A soli 42 anni, nel 1871, fu nominato senatore del Regno."}
{"id": "1684663", "revid": "254059", "url": "https://it.wikipedia.org/wiki?curid=1684663", "title": "Galeazzo di Bagno", "text": ""}
{"id": "1684668", "revid": "1305772", "url": "https://it.wikipedia.org/wiki?curid=1684668", "title": "Back for Good", "text": "Back for Good \u00e8 un brano della boy band inglese Take That secondo singolo estratto dal terzo album del gruppo \"Nobody Else\" nel 1995. Il brano, una lenta ballata d'amore scritta da Gary Barlow, \u00e8 diventato il sesto numero uno in classifica del gruppo in Inghilterra (dove ha venduto 300.000 copie solo nella prima settimana) ed il loro primo ed unico singolo nella top ten degli Stati Uniti. Inoltre il brano ha avuto un incredibile successo in Brasile grazie alla telenovela \"Por Amor\", che la utilizz\u00f2 come sigla negli anni 1997 e 1998.\nTracce.\nUS 12\" vinyl promo single:\nA1 Back For Good (Remix) (4:02)\nA2 Back For Good (Remix Instrumental) (4:03)\nB1 Back For Good (Urban Mix) (4:00)\nB2 Back For Good (Urban Instrumental) (4:00)\nB3 Back For Good (Album Version) (4:00)\nUK CD single 1:\n1. Back For Good (Radio Mix) (3:59)\n2 Sure (Live) (3:16)\n3.Beatles Tribute (Live at Wembley Arena) (11:40)\nUK CD single 2:\n1. Back For Good (Radio Mix) (3:59)\n2. Pray (3:43)\n3. Why Can't I Wake Up With You (3:36)\n4. A Million Love Songs (3:53)\nUK 7\" vinyl single:\nA Back For Good (Radio Edit) (3:59)\nB1 Sure (Live)\nB2 Back For Good (TV Mix)"}
{"id": "1684670", "revid": "1793900", "url": "https://it.wikipedia.org/wiki?curid=1684670", "title": "Fort Nelson/Mobil Sierra Airport", "text": ""}
{"id": "1684673", "revid": "599013", "url": "https://it.wikipedia.org/wiki?curid=1684673", "title": "Joselito Vaca", "text": ""}
{"id": "1684674", "revid": "1652635", "url": "https://it.wikipedia.org/wiki?curid=1684674", "title": "Fascia climatica", "text": "Una fascia climatica \u00e8 una porzione di territorio, generalmente estesa in senso latitudinale, che presenta caratteristiche climatiche omogenee.\nLe \"fasce climatiche\" solitamente si sviluppano in senso latitudinale perch\u00e9 il clima dipende fondamentalmente dall'inclinazione dei raggi solari nei confronti della superficie del pianeta e quest'ultima \u00e8 omogenea lungo ogni parallelo.\nLe principali fasce climatiche.\nLa terra ha tre fasce climatiche principali: tropicale, temperata e polare. Ognuna di esse si pu\u00f2 suddividere in zone pi\u00f9 ristrette, con un clima specifico. Il clima insieme alle caratteristiche fisiche del territorio determina il tipo di vita animale e vegetale.\nIl microclima.\nSe una piccola area del pianeta ha un clima diverso dalle aree circostanti si parla di microclima, le fasce del microclima sono cinque.\nAttivit\u00e0 antropica e spostamento delle fasce climatiche.\nIl clima di una determinata area del pianeta \u00e8 il frutto dell'interazione fra fattori geografici e comportamenti umani. Fino alla rivoluzione industriale le attivit\u00e0 antropiche non hanno influenzato l'assetto climatico del sistema Terra: l'anidride carbonica (CO2), prodotta dalla combustione della biomassa vegetale, era facilmente \"assorbita\" ed integrata nell'ambiente. Alte variazioni nei livelli di concentrazione di anidride carbonica erano dovuti essenzialmente a sporadici eventi naturali (grandi eruzioni vulcaniche) che, a livello mondiale, influivano sul clima innalzandone la temperatura, come si \u00e8 notato dall'analisi delle stratificazioni dei ghiacciai in Antartide. L'uomo \u00e8 divenuto \"soggetto attivo\" dei mutamenti climatici a partire dall'utilizzo del carbone come fonte energetica. Pian piano prima il carbone poi il petrolio hanno sostituito le altre forze motrici utilizzate per secoli e basate sullo sfruttamento dell'acqua, del vento, degli animali e dell'uomo, forze \"pulite\" ma sicuramente meno redditizie e produttive (ad esempio la concentrazione di ossido di azoto, uno dei gas serra assieme ad esempio all'anidride carbonica, \u00e8 superiore del 20% rispetto all'era preindustriale). Prendere consapevolezza dei cambiamenti in atto \u00e8 doveroso ed essenziale considerando che il clima plasma fortemente il paesaggio, influendo sulla vegetazione, sulle forme e sui possibili modi di utilizzazione del suolo. Latitudine, umidit\u00e0, escursioni termiche, temperature stagionali sono variabili dalla cui interazione dipende la delimitazione delle cosiddette \"fasce climatiche\", ossia di aree contraddistinte da comportamenti e peculiarit\u00e0 meteorologiche ben definite. "}
{"id": "1684675", "revid": "125808552", "url": "https://it.wikipedia.org/wiki?curid=1684675", "title": "Relazioni internazionali dell'Italia", "text": "Le relazioni internazionali della Repubblica italiana sono quell'insieme di rapporti diplomatici ed economici intrattenuti da tale Stato con il resto del mondo. Suoi principali alleati sono i paesi della NATO e gli stati dell'UE, due entit\u00e0 di cui l'Italia \u00e8 membro fondatore. \u00c8 un importante attore del Mediterraneo e ha consolidati rapporti politici, economici, e culturali con i paesi di lingua romanza in Europa e anche nell'America Latina. L'Italia \u00e8 altres\u00ec membro del G7, del G20, dell'Unione per il Mediterraneo, dell'Unione latina, e di moltre altre organizzazioni internazionali. Ha un ruolo particolare nel mondo cristiano in quanto la sua capitale Roma \u00e8 la sede del Papa e il centro della Chiesa cattolica. L'Italia sta attualmente comandando varie forze multinazionali e ha molte truppe dispiegate in Medio Oriente e in tutto il mondo per missioni di mantenimento della pace e per combattere la criminalit\u00e0 organizzata, il commercio illegale di droga, il traffico di esseri umani, la pirateria e il terrorismo. \nStoria.\nIl Risorgimento fu, tra il 1830 e il 1870, il periodo che vide la rinascita di una coscienza nazionale. Gli italiani ottennero l'unificazione nazionale nel 1861 sotto la corona dei Savoia, diventando indipendenti dall'Austria. A seguito della riunificazione, l'Italia \u00e8 stata considerata una delle maggiori potenze occidentali. Il papato ricorse all'ausilio della Francia per resistere all'unificazione, temendo che rinunciare al controllo dello Stato Pontificio avrebbe indebolito la Chiesa e avrebbe permesso ai liberali di dominare i cattolici conservatori. Infine per\u00f2 il Regno d'Italia conquist\u00f2 Roma nel 1870, facendone la capitale nel 1871, e in seguito form\u00f2 la Triplice Alleanza (1882) con Germania e Austria. \nNel 1911 l'Italia combatt\u00e9 la guerra italo-turca contro l'Impero ottomano, garantendosi il controllo della Libia Nel 1914 l'Italia aveva acquisito in Africa una colonia sulla costa del Mar Rosso (Eritrea), un grande protettorato in Somalia e autorit\u00e0 amministrativa nell'ex Libia turca. Al di fuori dell'Africa, l'Italia possedeva una piccola concessione a Tientsin in Cina (a seguito dell'intervento a fianco degli occidentali per stroncare la rivolta dei Boxer) e controllava il Dodecaneso, arcipelago al largo della costa turca.\nL'Austria prese l'offensiva contro i termini dell'alleanza e l'Italia decise di prendere parte alla Prima guerra mondiale come principale potenza alleata di Francia e Gran Bretagna. Due leader, il Primo Ministro Antonio Salandra e il Ministro degli Esteri Sidney Sonnino presero questa decisione; la loro motivazione principale era l'ottenimento del territorio austriaco etnicamente italiano, come segretamente promesso dalla Gran Bretagna e dalla Francia nel Trattato di Londra del 1915. Inoltre, l'Italia occup\u00f2 l'Albania meridionale e stabil\u00ec un protettorato sull'Albania, che rimase in vigore fino al 1920. Gli Alleati sconfissero l'Impero austriaco nel 1918 e l'Italia divenne uno dei quattro Grandi della conferenza di pace. Alla Conferenza di pace di Parigi del 1919, il Primo Ministro Vittorio Emanuele Orlando si concentr\u00f2 quasi esclusivamente sui guadagni territoriali, ma ottenne molto meno di quanto desiderasse e gli italiani si risentirono amaramente quando fu negato loro il possesso della citt\u00e0 di Fiume. La conferenza, sotto il controllo di Gran Bretagna, Francia e Stati Uniti che si rifiutarono di assegnare la Dalmazia e l'Albania all'Italia come era stato promesso dal Trattato di Londra. Gran Bretagna, Francia e Giappone si spartirono le colonie tedesche d'oltremare sotto la forma giuridica del mandato della Societ\u00e0 delle Nazioni, escludendo l'Italia. Inoltre il Paese non ebbe alcun guadagno territoriale dal crollo dell'Impero ottomano. Scoppiarono quindi disordini civili tra i nazionalisti, che sostenevano lo sforzo bellico e si opponevano a quella che chiamavano la \"vittoria mutilata\" e i pacifisti di sinistra che si opponevano alla guerra.\nIl governo fascista che sal\u00ec al potere con Benito Mussolini nel 1922 cerc\u00f2 di aumentare le dimensioni dell'Impero italiano e di soddisfare le pretese degli irredentisti italiani. Nel 1935-1936, nella sua Seconda invasione dell'Etiopia, l'Italia ebbe successo e fuse la sua nuova conquista con le sue pi\u00f9 antiche colonie dell'Africa Orientale Italiana. Nel 1939, l'invase l'Albania e la incorpor\u00f2 nello Stato fascista. Durante la Seconda guerra mondiale (1939\u20131945), l'Italia form\u00f2 un'alleanza con il Giappone e la Germania nazista e occup\u00f2 diversi territori (come parti di Francia, Grecia, Egitto e Tunisia) ma fu costretta nella pace finale ad abbandonare tutte le sue colonie e i suoi protettorati. In seguito alla guerra civile e alla depressione economica causata dalla Seconda guerra mondiale, l'Italia godette di un miracolo economico, promosse l'unit\u00e0 europea, si un\u00ec alla NATO e divenne un membro attivo dell'Unione Europea. L'Italia ottenne la fiducia delle Nazioni Unite per amministrare il Somaliland nel 1950. Quando la Somalia divenne indipendente nel 1960, l'esperienza dell'Italia con il colonialismo termin\u00f2.\nRapporti con le organizzazioni internazionali.\nL'Italia \u00e8 uno dei membri fondatori della Comunit\u00e0 Europea \u2013 ora Unione europea (UE). La nazione \u00e8 stata ammessa alle Nazioni Unite nel 1955 ed \u00e8 un membro della NATO, dell'Organizzazione per la cooperazione e lo sviluppo economico (OCSE), dell'Organizzazione mondiale del commercio (WTO), dell'Organizzazione per la sicurezza e la cooperazione in Europa (OSCE) e del Consiglio d'Europa. Ha presieduto il CSCE (il precursore dell'OSCE) nel 1994, l'OSCE nel 2018, la UE nel 1996, il G8 nel 2001 e la presidenza del Consiglio dell'Unione Europea dal luglio al dicembre 2003 e dal luglio al dicembre 2014.\nIl governo italiano si impegna per raggiungere il consenso delle altre nazioni europee su vari aspetti, come la difesa e la sicurezza, internamente alla UE, come nella NATO. L'integrazione europea e lo sviluppo di una difesa e di una forza di polizia comune continuano ad essere un interesse primario per l'Italia.\nNel febbraio 2007 l'Italia, la Gran Bretagna, il Canada, la Norvegia e la Russia hanno annunciato il loro comune impegno di lanciare un progetto da 1,5 miliardi di dollari per aiutare a sviluppare vaccini che potrebbero salvare milioni di vite, chiedendo ad altri di unirsi a loro.\nSupporto nelle operazioni di Peacekeeping.\nL'Italia ha partecipato e ha mandato truppe in supporto delle missioni di pace dell'ONU in Somalia, Mozambico e Timor Est e fornito un supporto cruciale per le operazioni NATO ed ONU in Bosnia, Kosovo ed Albania. Il paese partecipa anche alla missione in Afghanistan denominata \u201cEnduring Freedom\u201d (OEF) dal febbraio 2003. Nell'agosto 2006 l'Italia ha mandato circa 3000 soldati in Libano per la missione di pace dell'ONU \u201cUNIFIL\u201d. Inoltre, dal 2 febbraio 2007, un italiano, Claudio Graziano, \u00e8 il comandante delle forze ONU nel Paese.\nL'Italia ha inoltre partecipato agli sforzi internazionali per ricostruire e stabilizzare l'Iraq attraverso il suo contingente militare di circa 3200 uomini, come volontari umanitari e altri ufficiali. Le truppe sono rimaste in Iraq fino al dicembre 2006 quando sono state ritirate dal governo Prodi.\nRapporti con gli Stati Uniti.\nLe relazioni tra l'Italia e gli Stati Uniti d'America sono iniziate formalmente nel 1861.\nGli Stati Uniti intrattengono una relazione peculiare con l'Italia. Dopo la Seconda Guerra Mondiale, l'Italia divenne una delle basi americane durante la Guerra Fredda. L'Italia e gli Stati Uniti sono alleati NATO e cooperano nell'ONU, in varie organizzazioni regionali e bilaterali. L'Italia ha lavorato con gli Stati Uniti e con altre nazioni in varie missioni, come in Mozambico, in Somalia e nel Medio Oriente. Inoltre collaborano insieme contro il traffico di droga e schiavi, oltre che contro il terrorismo.\nL'Italia ospita inoltre alcune basi militari statunitensi, a Vicenza e Livorno (esercito), ad Aviano (aeronautica), a Sigonella, Gaeta e Napoli (marina; Napoli \u00e8 inoltre la sede della Sesta Flotta della Marina Statunitense). Gli Stati Uniti hanno circa 16000 militari stanziati in Italia. Il NATO Defense College si trova a Roma. Sia in Italia che negli Stati Uniti hanno diverse ambasciate per ogni buon rapporto.\nLe relazioni moderne sono molto buone e pacifiche. L'Italia risulta essere uno dei Paesi pi\u00f9 amati e popolari in America e anche una delle destinazioni turistiche pi\u00f9 gettonate; grazie soprattutto al successo del marchio Made in Italy, che ha contribuito fin dagli anni novanta ad accrescere l'apprezzamento degli americani per la cultura italiana. D'altra parte anche gli italiani dimostrano di apprezzare la cultura statunitense, e sono molti gli eventi in Italia dedicati alla cultura di massa e alla tradizione del Paese.\nRapporti con la Russia.\nLa Russia intrattiene uno stretto rapporto con l'Italia. Nel 2006, l'Italia e la Russia hanno firmato un protocollo di cooperazione contro il crimine e per difendere i diritti civili. Ci sono inoltre stretti rapporti commerciali tra le due nazioni ed \u00e8 operativa una Camera di commercio italo-russa che raggruppa le principali aziende Italiane che operano in Russia e viceversa. L'Italia \u00e8, dopo la Germania, il maggiore partner commerciale russo nella UE. L'Italia \u00e8 fortemente dipendente dal gas russo e l'azienda energetica di stato italiana, l'ENI, ha recentemente firmato un contratto con Gazprom per importare gas russo in Italia. Le relazioni fra Italia e Russia durano da molto tempo. Negli anni Sessanta, la FIAT costru\u00ec un impianto di assemblaggio nella citt\u00e0 sovietica di Togliatti (il cui nome \u00e8 dedicato al segretario del PCI Palmiro Togliatti). Molti turisti russi visitano l'Italia ogni anno e tanti studenti russi vengono in Italia per studiare l'arte e la musica italiana. A differenza degli altri Paesi europei, l'Italia ha sempre mantenuto, anche durante la Guerra Fredda, un buon rapporto con la Russia. Inoltre l'Italia aveva il pi\u00f9 grande partito comunista Occidentale, con 2 milioni di iscritti.\nRapporti con la Repubblica Popolare Cinese.\nNel 2005 Italia e Cina hanno celebrato il 35\u00ba anniversario dell'avvio delle relazioni diplomatiche fra i due Stati.\nRapporti con il Giappone.\nLe relazioni tra l'Italia e il Giappone sono iniziate formalmente nel 1866, ma i primi contatti tra i due Paesi risalgono almeno al XVI secolo, quando la prima missione giapponese in terra straniera giunse a Roma nel 1585 guidata da It\u014d Mancio.\nNel XIX secolo Italia e Giappone videro grandi cambiamenti nella loro struttura politica e sociale, con la prima che conquist\u00f2 la sua unit\u00e0 nazionale nel 1861 e il secondo che entr\u00f2, a partire dal 1868, in un processo di profonda modernizzazione su linee occidentali (Restaurazione Meiji). In questo stesso periodo i rapporti si fecero via via sempre pi\u00f9 stretti, culminando con la partecipazione dei due Paesi a entrambe le guerre mondiali in qualit\u00e0 di alleati.\nNel secondo dopoguerra Italia e Giappone furono interessati entrambi da un periodo di forte crescita economica, che permise loro di risollevarsi dalla situazione disastrosa in cui si erano ritrovati dopo la fine del conflitto e di stringere rinnovati accordi economici e commerciali, nonch\u00e9 attivi rapporti di collaborazione scientifica per lo sviluppo tecnologico.\nLe relazioni moderne sono buone e l'Italia risulta essere uno dei Paesi pi\u00f9 amati in Giappone e una delle destinazioni turistiche europee pi\u00f9 gettonate, grazie soprattutto al successo del marchio Made in Italy che ha contribuito, fin dagli anni novanta del XX secolo, ad accrescere l'apprezzamento dei giapponesi per la cultura italiana. D'altra parte anche gli italiani dimostrano di apprezzare la cultura giapponese, e sono molti gli eventi in Italia dedicati alla cultura di massa e alla tradizione e arte del Paese nipponico."}
{"id": "1684676", "revid": "1305772", "url": "https://it.wikipedia.org/wiki?curid=1684676", "title": "Palazzo Porto in piazza Castello", "text": "Palazzo Porto in piazza Castello, noto anche come Porto Breganze, \u00e8 un palazzo nobiliare di Vicenza progettato nel 1571 circa per Alessandro Porto, attribuito ad Andrea Palladio e rimasto incompiuto. \u00c8 uno dei due palazzi ideati da Palladio in citt\u00e0 per la famiglia dei Porto (l'altro \u00e8 Palazzo Porto in Contr\u00e0 Porti) ed \u00e8 inserito nel patrimonio dell'umanit\u00e0 dell'UNESCO \"Citt\u00e0 di Vicenza e ville palladiane del Veneto\".\nStoria.\nL'impressionante sezione di palazzo che fa da quinta scenografica alla piazza del Castello \u00e8 l'evidente testimonianza dell'esito sfortunato di un cantiere palladiano. Alla sinistra del frammento \u00e8 chiaramente visibile la vecchia casa quattrocentesca della famiglia Porto, che era destinata ad essere progressivamente demolita con l'avanzare del cantiere del nuovo palazzo, cosa che evidentemente non avvenne a causa della prudenza del committente Alessandro Porto.\nLa datazione \u00e8 incerta, ma senz'altro posteriore al 1570, sia perch\u00e9 il palazzo non \u00e8 inserito nei \"Quattro libri dell'architettura\" (pubblicati a Venezia in quell'anno) sia perch\u00e9 Alessandro riceve in eredit\u00e0 le propriet\u00e0 di famiglia in piazza Castello dopo la morte del padre Benedetto, nell'ambito della spartizione dei beni di famiglia con i fratelli Orazio e Pompeo, avvenuta nel 1571.\nFrancesco Thiene, proprietario dell'omonimo palazzo palladiano all'altro estremo della piazza, spos\u00f2 Isabella Porto, sorella di Alessandro, e come gi\u00e0 nel caso di Iseppo da Porto e i cognati Marcantonio e Adriano Thiene, forse fu proprio la competizione fra le due famiglie ad essere all'origine delle inusuali dimensioni di palazzo Porto. Del resto \u00e8 la posizione stessa del palazzo, fondale della piazza, a rendere necessaria un'accentuata monumentalit\u00e0, in grado di dominare il grande spazio aperto antistante: una logica sperimentata pochi anni prima con la Loggia del Capitaniato in piazza dei Signori.\nCon buona probabilit\u00e0 il palazzo avrebbe dovuto svilupparsi in sette campate e avere un cortile concluso ad esedra, come prova un'analisi delle murature superstiti. Non \u00e8 chiara la ragione del blocco del cantiere, che Vincenzo Scamozzi dichiara nel 1615 di aver portato personalmente alla attuale, parziale conclusione. Gli interni sono stati pesantemente alterati nel corso del tempo.\nNel 1994 \u00e8 stato inserito dall'UNESCO, assieme alle altre architetture palladiane della citt\u00e0, nella lista dei patrimoni dell'umanit\u00e0.\nDall'ottobre 2009 fino ai primi mesi del 2011 l'edificio \u00e8 stato restaurato.\nDescrizione.\nLe due campate di palazzo costruite permettono di definire la soluzione prevista per la facciata: un ordine gigante di semicolonne che occupano buona parte dell'altezza della parete, sono inserite su alti zoccoli e sovrastate di alti capitelli compositi, chi ne proseguono l'elevazione dinamica. Gli intercolumni sono in pietra nella parte inferiore, mentre il loro aspetto \u00e8 animato, nella parte superiore, da alte aperture, il cui balcone forma una grande sporgenza sostenuta da mensole. Le aperture sono sovrastate da frontoni triangolari e archi convessi alternati, secondo lo schema regolare delle sette campate previste; sopra ogni finestra, un fregio a ghirlanda di frutta riempie lo spazio tra i capitelli. L'estremit\u00e0 superiore, sotto la cornice in forte sporgenza, \u00e8 occupata da un attico."}
{"id": "1684677", "revid": "1226", "url": "https://it.wikipedia.org/wiki?curid=1684677", "title": "Palazzo Porto Breganze", "text": ""}
{"id": "1684680", "revid": "1226", "url": "https://it.wikipedia.org/wiki?curid=1684680", "title": "Loggia del Capitaniato", "text": ""}
{"id": "1684686", "revid": "1543377", "url": "https://it.wikipedia.org/wiki?curid=1684686", "title": "Bolo armeno", "text": "Il bolo armeno, o semplicemente bolo, \u00e8 un'argilla nella cui composizione rientra l'ossido di ferro, da qui la tipica colorazione rossa. Il nome deriva dalla zona d'origine, l'Armenia, che era anticamente il principale luogo di provenienza. \u00c8 molto apprezzato per l'elevata purezza.\nCaratteristiche.\n\u00c8 simile alle ocre, con la differenza che, non contenendo carbonato, ha il tipico aspetto untuoso e per lo stesso motivo ha uno stato colloidale molto differente. A seconda degli ossidi che partecipano alla composizione del bolo si presentano varie colorazioni (giallo ma anche verde). Nella doratura, la colorazione rossa del bolo incide in maniera sostanziale sulla profondit\u00e0 di colore della foglia oro in quanto questa fa trasparire la luce verde trattenendo la componente rossa della stessa; di per s\u00e9 il rosso del bolo conferisce nuovamente un equilibrio cromatico all'oro, dandogli quello che in gergo si dice pi\u00f9 \"calore\".\nCampi di utilizzo.\nIl bolo cos\u00ec com'\u00e8 non si pu\u00f2 utilizzare ma va elaborato con aggiunta di altri componenti, quali la grafite. Prende cos\u00ec il nome di appretto di bolo.\nIl bolo si utilizza nella doratura per la preparazione dell'appretto di fondo su cui si stender\u00e0 a guazzo, la foglia oro, la sua applicazione \u00e8 fondamentale per consentire una successiva brunitura della foglia oro."}
{"id": "1684703", "revid": "123485682", "url": "https://it.wikipedia.org/wiki?curid=1684703", "title": "Never Forget (Take That)", "text": "Never Forget \u00e8 un brano della boy band inglese Take That, terzo estratto dal terzo album del gruppo \"Nobody Else\" nel 1995. Scritto da Gary Barlow, \u00e8 interpretato dal leader stesso, Howard Donald e Robbie Williams, che aveva lasciato il gruppo prima dell'uscita del singolo. \u00c8 il settimo singolo al numero uno in classifica dei Take That.\nTracce.\nUK CD single 1:\n1. Never Forget (5:32)\n2. Back For Good (Live From MTV's \"Most Wanted\") (4:10)\n3. Babe (Live From MTV's \"Most Wanted\") (4:41)\nUK CD single 2:\n1. Never Forget (6:26)\n2. Interview (17:36)"}
{"id": "1684705", "revid": "6923", "url": "https://it.wikipedia.org/wiki?curid=1684705", "title": "Gran Premio del Qatar MotoGP 2008", "text": ""}
{"id": "1684708", "revid": "6923", "url": "https://it.wikipedia.org/wiki?curid=1684708", "title": "Gran Premio del Qatar 2008", "text": ""}
{"id": "1684719", "revid": "486946", "url": "https://it.wikipedia.org/wiki?curid=1684719", "title": "Caverna dell'Apocalisse", "text": ""}
{"id": "1684720", "revid": "599013", "url": "https://it.wikipedia.org/wiki?curid=1684720", "title": "Lorgio \u00c1lvarez", "text": ""}
{"id": "1684721", "revid": "1652134", "url": "https://it.wikipedia.org/wiki?curid=1684721", "title": "Maria Carolina di Savoia", "text": "Biografia.\nInfanzia.\nMaria Carolina era la decima figlia del re Vittorio Amedeo III di Savoia e di sua moglie Maria Antonia di Spagna; nacque nel Palazzo Reale di Torino, visse insieme ai suoi due fratelli minori Carlo Felice di Savoia e Giuseppe Benedetto di Savoia e venne stata educata dalla contessa De Radicati.\nLe sue sorelle includevano la principessa Maria Giuseppina, che spos\u00f2 il futuro Luigi XVIII di Francia nel 1771, la principessa Maria Teresa, moglie del futuro Carlo X di Francia, sposata nel 1773, e la principessa Maria Anna, moglie di Benedetto di Savoia, sposata nel 1775.\nMatrimonio e morte.\nPer decisione paterna, dovette sposare il principe elettore di Sassonia Antonio Clemente: nonostante i dinieghi della fanciulla, il matrimonio venne suggellato a Moncalieri il 28 settembre 1781.\nPer le nozze vennero realizzate feste sontuose in pi\u00f9 parti della capitale. I balli ufficiali si svolsero nella Sala degli Svizzeri del Palazzo Reale ed a Moncalieri, ma anche a Palazzo Gontieri si svolse un fastoso ricevimento, con tanto di ballo nel cortile interno, appositamente coperto per l'occasione.\nCon riluttanza, a soli diciassette anni, la ragazza dovette lasciare Torino, diretta verso la Sassonia, il 17 settembre 1782. La famiglia reale l'accompagn\u00f2 fino a Vercelli; a quel punto la giovane sal\u00ec sulla carrozza che l'avrebbe portata in Germania. Sua sorella Maria Giuseppina scrisse del viaggio: \"Abbiamo accompagnato Maria Carolina fino a Vercelli, aveva paura, non voleva sposarsi, ma la ragion di stato impone che una principessa di regola si sposi, Maria Carolina deve capirlo, ha una certa tendenza alla timidezza, spero se ne corregger\u00e0, affinch\u00e9 sia lei che il principe Antonio vadano d'accordo, io e nostra sorella Maria Teresa abbiamo dovuto spingerla fuori dalla carrozza, piangeva, spero si trovi bene in Sassonia.\"\nAd Augusta giunse il 14 ottobre. Il 24 ottobre venne celebrato il matrimonio in forma solenne.\nSeppure l'elettore Federico Augusto I e il fratello Antonio Clemente si prodigassero per rendere il suo soggiorno in Germania piacevole, la giovane principessa era triste, con grande nostalgia delle sue terre natie.\nImprovvisamente, tra il 14 ed il 15 dicembre 1782, la principessa venne colpita dal vaiolo; nonostante le cure dei medici, il 28 dicembre mor\u00ec.\n Il feretro, esposto al popolo come di rito, ebbe poi sepoltura a Dresda.\nL'amore che il popolo piemontese aveva verso di lei e la sua triste vicenda la fecero tramandare attraverso una famosa canzone popolare, raccolta in numerose versioni da Costantino Nigra nella sua opera. Il testo della canzone venne ripreso poi da Guido Gozzano nel racconto \"Torino d'altri tempi\"."}
{"id": "1684727", "revid": "123176780", "url": "https://it.wikipedia.org/wiki?curid=1684727", "title": "Cucina barese", "text": "La cucina barese identifica la tradizione culinaria di Bari rappresentando quindi tutte le specialit\u00e0 gastronomiche baresi che attualmente sono note poich\u00e9 i discendenti di emigrati baresi essendo diversi milioni nel mondo hanno diffuso le tante ricette ovunque.\nTipi di pasta.\nTra i tipi di pasta asciutta sono noti:"}
{"id": "1684739", "revid": "287204", "url": "https://it.wikipedia.org/wiki?curid=1684739", "title": "Sierakowice", "text": "Sierakowice (in casciubo Serak\u00f2wice,in tedesco \"Sierakowitz\", \"Rockwitz\", \"Sierke\") \u00e8 un comune rurale polacco del distretto di Kartuzy, nel voivodato della Pomerania.\nRicopre una superficie di 182,36 km\u00b2 e nel 2004 contava 16.717 abitanti.\nNel comune vige il bilinguismo polacco/casciubo.\nGeografia antropica.\nFrazioni.\nAmeryka, B\u00f3r, Ciechomie, Dolina Jadwigi, D\u0105browa Puzdrowska, Gowidlinko, Jagodowo, Janowo, Jelonko, Kamienicka Huta, Kamienicki M\u0142yn, Kamionka Gowidli\u0144ska, Karwacja, Kar\u0142owo, Kokwino, Koryta, Kujaty, Kuk\u00f3wka, Lemany, Lisie Jamy, \u0141\u0105czki, Migi, Moczyd\u0142o, Mojuszewska Huta, Nowalczysko, Olszewko, Patoki, Piekie\u0142ko, Polja\u0144ska, Por\u0119by, Przylesie, Puzdrowski M\u0142yn, R\u0119bienica, Skrzeszewo, Sosnowa G\u00f3ra, Srocze G\u00f3ry, Stara Maszyna, Szopa, Szramnica, Tuchlinek, Welk, Wygoda Sierakowska, Zar\u0119bisko."}
{"id": "1684740", "revid": "111433", "url": "https://it.wikipedia.org/wiki?curid=1684740", "title": "Vincenzo Mutolo", "text": "Biografia.\nConseguita la laurea in medicina e chirurgia presso l'Universit\u00e0 degli Studi di Palermo, divenne assistente del professor Maurizio Ascoli presso la cattedra di clinica medica, collaborando all'ideazione del metodo \"pneumotorace ipotensivo\" e di quello \"bilaterale simultaneo\". Condusse, inoltre, importanti studi sulla malaria, sperimentando l'effetto costrittore della milza (cd. splenocontrazione di Ascoli).\nSuccessivamente ricopr\u00ec il ruolo di direttore del laboratorio di analisi dell'ospedale oncologico \"Maurizio Ascoli\" sino al 1956. Insegn\u00f2 patologia generale ed anatomia umana presso la facolt\u00e0 di medicina dell'Universit\u00e0 di Palermo dal 1963 al 1975. Abbandonata la sua citt\u00e0 per alcuni anni, si trasfer\u00ec a Londra presso l'Universit\u00e0 di Oxford, ove tenne l'insegnamento di citologia e instaur\u00f2 una collaborazione scientifica con il professor Michael Abercrombie. Rientrato a Palermo, fu ordinario di citologia nell'Universit\u00e0 degli Studi di Palermo dal 1978 sino alla morte. Direttore dell'Istituto di Anatomia Comparata fondato da Alberto Monroy, fu presidente del corso di laurea in Scienze Biologiche nel biennio 1981-1982.\nAttivit\u00e0 di ricerca.\nAutore di circa 50 lavori a stampa, pubblicati su riviste internazionali, \u00e8 stato soprattutto un ricercatore: il suo interesse scientifico spazia dagli studi intorno alle cause ed alla natura dei tumori, alla biologia molecolare e dello sviluppo.\nHa dato vita, assieme ad altri docenti, alla Fondazione Alberto Monroy, costituita nel 1987 presso il Dipartimento di Biologia Cellulare e dello Sviluppo dell'Universit\u00e0 di Palermo.\nImpegno civile.\nAttivo anche il suo impegno politico, in qualit\u00e0 di indipendente, nelle file del Partito Comunista Italiano, e nella lotta alla mafia, portata avanti dalla societ\u00e0 civile palermitana negli anni successivi all'assassinio del segretario regionale del PCI Pio La Torre. Rivest\u00ec l'incarico di presidente del Comitato antimafia per la tutela delle parti civili, vedendosi riconosciuto il suo impegno civile a livello nazionale. Cur\u00f2, inoltre, il volume \"Dimenticati a Palermo\", vincitore del Premio Cestelli, preziosa testimonianza del rinnovamento culturale che anim\u00f2 la coscienza civile palermitana negli anni '80. Nonostante i duri colpi inferti alla societ\u00e0 civile dalle stragi mafiose, mantenne il suo ruolo. Il cancro lo stronc\u00f2 nel 1991, pochi mesi dopo che il Comitato antimafia ottenne l'intitolazione al generale Carlo Alberto Dalla Chiesa di un'importante via della citt\u00e0 di Palermo."}
{"id": "1684741", "revid": "1924342", "url": "https://it.wikipedia.org/wiki?curid=1684741", "title": "How Deep Is Your Love (Bee Gees)", "text": "How Deep Is Your Love \u00e8 un singolo del gruppo musicale australiano Bee Gees, pubblicato nel settembre 1977 come secondo estratto dalla colonna sonora \"La febbre del sabato sera\".\nDescrizione.\nOriginariamente pensato per Yvonne Elliman, il brano alla fine fu usato per la colonna sonora del film \"La febbre del sabato sera\", dove compare nei titoli di coda.\nSuccesso commerciale.\nRaggiunse la posizione numero tre in Inghilterra, mentre negli Stati Uniti raggiunse la vetta della Billboard Hot 100 il 24 dicembre 1977 per tre settimane, e rimase nella top 10 per 17 settimane. Nel resto del mondo \u00e8 arrivato al primo posto in Brasile, Canada, Cile, Finlandia e Francia, secondo in Irlanda, terzo in Australia e Regno Unito, quarto in Svezia, quinto in Norvegia, sesto in Nuova Zelanda, settimo in Spagna e ottavo in Olanda.\nLa canzone ha vinto il Grammy Award for Best Pop Performance by a Duo or Group with Vocals 1978 ed \u00e8 alla posizione #366 nella lista delle 500 migliori canzoni secondo la rivista Rolling Stone. Nella stessa classifica il gruppo dei Bee Gees \u00e8 presente anche con \"Stayin' Alive\".\nCover.\nEsistono molte cover di questa canzone, tra cui una di Mina, inclusa in \"Finalmente ho conosciuto il conte Dracula...\" del 1985. Una delle pi\u00f9 particolari \u00e8 sicuramente quella di John Frusciante, ex chitarrista dei Red Hot Chili Peppers, che si diletta spesso a suonarla in versione acustica. C'\u00e8 poi una cover in tedesco, \"Ich mag Steffie\", cantata da Guildo Horn, che ha cambiato completamente il testo facendone un omaggio a Steffi Graf.\nVersione dei Take That.\nIl brano \u00e8 stato rifatto il 10 marzo 1996 dal gruppo musicale britannico Take That e pubblicato come unico inedito del Greatest Hits che usc\u00ec prima dello scioglimento del gruppo. Rappresent\u00f2 a lungo l'ultimo singolo del gruppo, prima della fortunata reunion del 2006.\nIl brano fu l'ennesimo numero uno dei Take That."}
{"id": "1684742", "revid": "287204", "url": "https://it.wikipedia.org/wiki?curid=1684742", "title": "Porta Carini", "text": "Porta Carini \u00e8 un'antica porta di Palermo ubicata nel quartiere Capo.\nStoria.\n\u00c8 una delle porte pi\u00f9 antiche della citt\u00e0, non si conosce la data di prima edificazione, la prima data certa \u00e8 il 1310 quando \u00e8 documentata nelle disposizioni testamentarie di Benvenuta Mastrangelo circa la donazione di un terreno ubicato nelle immediate adiacenze, negozio giuridico a favore dei religiosi della Magione.\nPresso questa porta Carlo d'Angi\u00f2, duca di Calabria, nel 1325 guid\u00f2 gli scontri che coinvolsero altri tre accessi cittadini. I danni arrecati furono in seguito riparati con lavori di restauro voluti da Ubertino La Grua, il quale, per i meriti prestati alla corona, fu investito il 26 agosto 1397 della terra di Carini e di molti altri privilegi.\nNel 1552 a protezione del varco fu costruito l'omonimo baluardo, ad opera del vicer\u00e9 di Sicilia Carlo d'Aragona Tagliavia, principe di Castelvetrano e duca di Terranova. La strada in uscita dalle mura fortificate conduce alla chiesa di San Francesco di Paola e fu voluta da Aleramo del Carretto, Conte di Gagliano, pretore nel 1596.\nNel 1782 la porta fu demolita per essere nuovamente riedificata senza arco di volta: ornata di pietre d'intaglio, colonne, balaustrata e vasi ornamentali sommitali. Nelle immediate vicinanze era un carcere.\nNel 1789 il baluardo fu acquistato dalle religiose del monastero della Concezione che lo utilizzarono come belvedere, ambiente ricreativo e svago.\nNel 2003 il comune ne ha curato il restauro riportandola all'antico splendore e l'ha dotata di un impianto di illuminazione notturna.\nPosizione.\n\u00c8 situata all'ingresso del mercato popolare del Capo a pochi passi dal tribunale e dal Teatro Massimo.\nStruttura.\nLa porta \u00e8 costruita in pietra calcarea, lo stile \u00e8 tipicamente neoclassico, abbastanza austero senza troppe concessioni alle decorazioni. All'esterno troviamo quattro finte colonne a base quadrata con relativi capitelli dorici. "}
{"id": "1684744", "revid": "599013", "url": "https://it.wikipedia.org/wiki?curid=1684744", "title": "Ronald Garc\u00eda", "text": "Carriera.\nHa giocato nella Copa Libertadores con Bolivar e Oriente Petrolero, nella Copa Sudamericana con il Bolivar e in Coppa UEFA con Aris Salonicco e Anorthosis Famagosta (in particolare, nella stagione 2005-2006 con la squadra greca dell'Aris Salonicco ha giocato nelle competizioni europee da militante in seconda serie)."}
{"id": "1684745", "revid": "31530", "url": "https://it.wikipedia.org/wiki?curid=1684745", "title": "Centro di controllo di regione", "text": ""}
{"id": "1684746", "revid": "1418004", "url": "https://it.wikipedia.org/wiki?curid=1684746", "title": "Premio Franz Kafka", "text": "Il premio Franz Kafka \u00e8 un'onorificenza della letteratura internazionale nata nella Repubblica Ceca in onore di Franz Kafka, scrittore ceco di lingua tedesca. \u00c8 patrocinato dal presidente del Senato ceco e dal sindaco di Praga.\nQuesto premio \u00e8 organizzato dalla Franz Kafka Society e dalla citt\u00e0 di Praga. Della giuria internazionale fanno parte numerose personalit\u00e0 letterarie internazionali, fra cui Marcel Reich-Ranicki e Peter Demetz. L'appartenenza alla giuria \u00e8 onoraria.\nLa cerimonia di premiazione si tiene ogni anno alla fine di ottobre nella Citt\u00e0 Vecchia, in corrispondenza della festa nazionale ceca. Oltre ad un premio di 10.000 dollari USA, il vincitore riceve una statuetta, la miniatura del monumento di Franz Kafka, a Praga."}
{"id": "1684747", "revid": "984922", "url": "https://it.wikipedia.org/wiki?curid=1684747", "title": "Stazione meteorologica di Montagnana", "text": "La stazione meteorologica di Montagnana \u00e8 la stazione meteorologica di riferimento relativa alla localit\u00e0 di Montagnana.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Padova, nel comune di Montagnana, a 14 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,8\u00a0\u00b0C, quella del mese pi\u00f9 caldo, luglio, \u00e8 di +23,3\u00a0\u00b0C.\nLe precipitazioni medie annue, distribuite in modo irregolare con un minimo relativo invernale, si aggirano tra i 700 e i 750\u00a0mm e sono distribuite mediamente in 78 giorni ."}
{"id": "1684750", "revid": "729019", "url": "https://it.wikipedia.org/wiki?curid=1684750", "title": "Guerra d'indipendenza rumena", "text": "La guerra di indipendenza rumena fu parte del pi\u00f9 ampio conflitto turco-russo combattuto nel 1877-1878, e vide il Regno di Romania schierato a fianco della Russia per conquistare la propria indipendenza dall'Impero ottomano.\nIl 16 aprile 1877, il Regno di Romania e l'Impero russo firmarono a Bucarest un trattato in base al quale alle truppe russe si consentiva di attraversare il territorio rumeno, a condizione che la Russia rispettasse l'integrit\u00e0 della Romania. La mobilitazione ebbe inizio, e circa 120.000 soldati furono ammassati nel sud del paese per difendersi contro un eventuale attacco delle forze ottomane dal sud del Danubio. Il 24 aprile 1877, la Russia dichiar\u00f2 guerra all'Impero ottomano e le sue truppe entrarono in Romania.\nPanoramica.\nIl 21 maggio 1877, nel Parlamento rumeno, Mihail Kog\u0103lniceanu dichiar\u00f2 l'indipendenza della Romania dall'Impero ottomano, in ossequio alla volont\u00e0 del popolo rumeno. Un giorno dopo, l'atto fu firmato dal principe Carlo I. Il giorno successivo, il governo rumeno abol\u00ec il pagamento del tributo alla Turchia (914.000 lei), e la somma fu invece assegnata al Ministero della guerra.\nInizialmente, la Russia non intendeva cooperare con la Romania, poich\u00e9 non desiderava che la Romania partecipasse ai trattati di pace dopo la guerra, ma all'assedio di Pleven i Russi s'imbatterono in un esercito turco di 50.000 soldati, guidato da Osman Pasha.\nLa guerra.\nA causa delle gravi perdite subite a Pleven, il granduca di Russia Nikolaj Konstantinovi\u010d chiese a Carlo I che l'esercito rumeno intervenisse e si fondesse con quello russo.\nCarlo I accett\u00f2 la proposta del duca, e divenne comandante delle truppe romene e maresciallo di quelle russe, le cui forze combinate dopo una dura lotta sarebbero riuscite a conquistare Pleven. Dopo che l'esercito rumeno ebbe vinto le battaglie di Grivi\u021ba e di Rahova, infatti, il 28 novembre 1877 la cittadella di Pleven capitol\u00f2 e il comandante turco, Osman Pasha, consegn\u00f2 la citt\u00e0, la guarnigione e la propria spada al colonnello rumeno Mihail Cerchez. Dopo l'occupazione di Pleven, l'esercito rumeno ritorn\u00f2 al Danubio e vinse le battaglie di Vidin e Sm\u00e2rdan. Il 19 giugno 1878, l'Impero ottomano richiese un armistizio, che fu accettato dalla Russia e dalla Romania. Quest'ultima vinse cos\u00ec la guerra, dopo aver subito circa 10.000 perdite. La sua indipendenza venne infine riconosciuta dagli Imperi centrali il 13 luglio 1878.\nConseguenze.\nIl trattato di pace tra la Russia e l'Impero ottomano fu firmato a Santo Stefano il 3 marzo 1878. La Russia non mantenne le promesse fatte con il trattato del 4 aprile 1877 (firmato dal console russo Stuart Dimitri e dal primo ministro rumeno Mihail Kog\u0103lniceanu) di rispettare l'integrit\u00e0 territoriale della Romania. Tuttavia, il trattato non fu riconosciuto dagli Imperi centrali e la conferenza di pace del 1878 a Berlino stabil\u00ec che la Turchia avrebbe concesso alla Romania la sua indipendenza, i territori della Dobrugia, del delta del Danubio e dell'Isola dei Serpenti (\"Insula \u015eerpilor\"), ma che la Russia avrebbe occupato i territori meridionali della Bessarabia (Cahul, Bolgrad e Ismail), che dal Trattato di Parigi del 1856 (dopo la guerra di Crimea) erano inclusi nella Moldavia."}
{"id": "1684756", "revid": "287204", "url": "https://it.wikipedia.org/wiki?curid=1684756", "title": "Arti applicate", "text": "Le arti applicate rappresentano l'insieme delle applicazioni di forme d'arte alla progettazione e alla decorazione di oggetti per renderli esteticamente gradevoli. Il termine si distingue da quello di belle arti, che mira a fornire stimoli intellettuali ed estetici piuttosto che funzionali. Le arti applicate sono uno stile artistico pi\u00f9 interessato alla realizzazione degli oggetti industriali.\nSono considerate arti applicate il disegno industriale, la grafica, il \"design\" della moda, il \"design\" degli interni e le arti decorative. In un contesto creativo e/o astratto, anche l'architettura e la fotografia possono essere considerate arti applicate.\nMovimenti di arte applicata sono il Bauhaus, l\"Arts and Crafts\", l\"Art Nouveau\" e l\"Art d\u00e9co\"."}
{"id": "1684757", "revid": "1391549", "url": "https://it.wikipedia.org/wiki?curid=1684757", "title": "Santa Catalina", "text": "Santa Catalina, versione iberica di Santa Caterina (variante Santa Catarina), d\u00e0 il nome a numerose localit\u00e0 americane e asiatiche:"}
{"id": "1684761", "revid": "287204", "url": "https://it.wikipedia.org/wiki?curid=1684761", "title": "S\u0142awk\u00f3w", "text": "S\u0142awk\u00f3w \u00e8 una citt\u00e0 polacca del distretto di B\u0119dzin nel voivodato della Slesia.\nGeografia fisica.\nRicopre una superficie di 36,6 km\u00b2 e nel 2007 contava 6.853 abitanti."}
{"id": "1684762", "revid": "110157", "url": "https://it.wikipedia.org/wiki?curid=1684762", "title": "I'd Wait for Life", "text": "I'd Wait for Life \u00e8 una canzone del gruppo Take That, terzo singolo dal loro album \"Beautiful World\". Pubblicato il 18 giugno 2007, vede come cantante principale il leader Gary Barlow.\nTracce.\nUK CD single:\nDutch CD single:"}
{"id": "1684763", "revid": "287204", "url": "https://it.wikipedia.org/wiki?curid=1684763", "title": "Slawkow", "text": ""}
{"id": "1684769", "revid": "117937285", "url": "https://it.wikipedia.org/wiki?curid=1684769", "title": "Winter Hill Gang", "text": "La Winter Hill Gang \u00e8 stata un'organizzazione criminale statunitense operante nel Nordest del Paese, composta perlopi\u00f9 da criminali di origini - complete o parziali - irlandesi, sebbene non mancassero anche membri d'origine non irlandese, come gli italiani. \nLa banda prese il proprio nome da quello d'un quartiere periferico di Somerville, nel nord del Massachusetts, dove il suo nucleo originario sorse; col passare degli anni, estesasi ormai a tutta l'area metropolitana di Boston, giunse ad esercitare un'influenza fortissima sul variopinto sottobosco criminale del Massachusetts e, in maniera pi\u00f9 indiretta, dell'intera regione nordorientale del New England. Tra i membri principali vi erano: James \"Whitey\" Bulger, Howard \"Howie\" Winter, James \"Buddy\" McLean, Stephen \"The Rifleman\" Flemmi, Kevin \"Two Weeks\" Weeks e John \"Johnny\" Martorano.\nGuerre di mafia irlandese.\nLe prime guerre tra bande avvenute a Boston risalgono agli inizi degli anni sessanta, quando la Winter Hill Gang, all'inizio capeggiata da McLean, si trov\u00f2 a scontrarsi con celebri bande rivali, come la Killeen Gang, i Fratelli Angiulo e la Mullen Gang.\nAll'inizio la Winter Hill Gang cooperava con un'altra banda diventata in seguito rivale a causa di un incidente, nel 1961. George McLaughlin, membro della Winter Hill Gang, fu colpito da un agguato a colpi di spranghe ordinato da McLean. Di conseguenza McLaughlin ed i fratelli lasciarono la Winter Hill Gang per unirsi alla Charlestown Mob, con la quale in seguito condussero diverse rivolte contro la Winter Hill Gang. Bernie McLaughlin, fratello di George, tent\u00f2 di collegare una bomba sotto la macchina di McLean. Nonostante questo tentativo, McLean si salv\u00f2 e riusc\u00ec a sparare fatalmente a Bernie McLaughlin.\nNel 1966 McLean venne ucciso ed il comando della Winter Hill Gang pass\u00f2 a \"Whitey\" Bulger. Nel 1973, Bulger condusse la Winter Hill Gang al successo in tutta Boston, dove riusc\u00ec a sottomettere la Mullen Gang, uccidendo alcuni membri principali, come Spike O'Toole e Paul McGonagle; in seguito riusc\u00ec anche ad avere il controllo sulla polizia locale e riusc\u00ec ad arricchire sempre di pi\u00f9 la banda attraverso lo spaccio di droga.\nDeclino.\nLa Winter Hill Gang cominci\u00f2 a perdere il suo potere all'inizio degli anni '90, quando l'FBI riusc\u00ec a interrompere i continui traffici di droga e chiuse tutte le sale di gioco d'azzardo di Bulger. Gli ultimi membri della Winter Hill Gang furono arrestati nel 1999, anno in cui la banda fu definitivamente sciolta. Negli anni 2000 la polizia del Massachusetts ha registrato la presenza di 50 sospetti reduci della banda; si pensa che molti altri che non sono ancora stati riconosciuti siano ancora in attivit\u00e0."}
{"id": "1684771", "revid": "984922", "url": "https://it.wikipedia.org/wiki?curid=1684771", "title": "Stazione meteorologica di Badia Polesine", "text": "La stazione meteorologica di Badia Polesine \u00e8 la stazione meteorologica di riferimento relativa alla localit\u00e0 di Badia Polesine.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Rovigo, nel comune di Badia Polesine, a 11 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,7\u00a0\u00b0C, quella del mese pi\u00f9 caldo, luglio, \u00e8 di +22,8\u00a0\u00b0C.\nLe precipitazioni medie annue, distribuite in modo irregolare con un minimo relativo invernale, si aggirano sui 700\u00a0mm e sono distribuite mediamente in 81 giorni ."}
{"id": "1684772", "revid": "767487", "url": "https://it.wikipedia.org/wiki?curid=1684772", "title": "Reach Out (Take That)", "text": "Reach Out \u00e8 una canzone del gruppo Take That, terzo singolo dal loro album \"Beautiful World\", pubblicato su supporto fisico solo per il mercato tedesco.\nTracce.\nGerman CD single:\n1. Reach Out (4:16)(feat. Jay-Z)\n2. We All Fall Down (Acoustic) (3:51)\nGerman Maxi-CD single:\n1. Reach Out (4:16)\n2. We All Fall Down (Acoustic) (3:51)\n3. Shine (BBC Radio 2 'Live &amp; Exclusive') (3:36)\n4. Back For Good (BBC Radio 2 'Live &amp; Exclusive') (4:11)"}
{"id": "1684783", "revid": "767487", "url": "https://it.wikipedia.org/wiki?curid=1684783", "title": "Rule the World", "text": "Rule the World singolo dei Take That pubblicato nel 2007 da Polydor in formato CD e download digitale.\nIl disco.\n\"Rule the World\" venne inserito nella colonna sonora del film fantasy \"Stardust\" e successivamente nella ristampa dell'album \"Beautiful World\"."}
{"id": "1684789", "revid": "146644", "url": "https://it.wikipedia.org/wiki?curid=1684789", "title": "Fra Andrew Bertie", "text": ""}
{"id": "1684790", "revid": "287204", "url": "https://it.wikipedia.org/wiki?curid=1684790", "title": "Wieliczki", "text": "Wieliczki (Wielitzken fino al 1938, Wallenrode dal 1938 al 1945) \u00e8 un comune rurale polacco del distretto di Olecko, nel voivodato della Varmia-Masuria.\nGeografia fisica.\nRicopre una superficie di 141 km\u00b2 e nel 2006 contava 3.420 abitanti.\nGeografia antropica.\nFrazioni.\nCimochy, Cimoszki, G\u0105sior\u00f3wko, Godziejewo, Guty, Jelitki, Kleszczewo, Krupin, Ma\u0142e Olecko, Markowskie, Nied\u017awiedzkie, Nory, Nowe Raczki, Puch\u00f3wka, Rynie, Sobole, Szeszki, Urbanki, Wieliczki, Wilkasy, Wojnasy."}
{"id": "1684792", "revid": "146644", "url": "https://it.wikipedia.org/wiki?curid=1684792", "title": "Fra Giacomo Dalla Torre del Tempio di Sanguinetto", "text": ""}
{"id": "1684796", "revid": "53508", "url": "https://it.wikipedia.org/wiki?curid=1684796", "title": "Tettoia Pinardi", "text": "La Tettoia Pinardi \u00e8 il luogo dove san Giovanni Bosco fond\u00f2 il suo primo oratorio. Si trova a Torino, nel rione Valdocco.\nStoria.\nDon Bosco gi\u00e0 da alcuni anni si interessava ai ragazzi e ne aveva raccolti un certo numero. Ma non aveva trovato un luogo adatto per radunarli. Dopo aver trovato alcune soluzioni di emergenza, finalmente il 12 aprile 1846, domenica di Pasqua entr\u00f2 nella cosiddetta \"Tettoia Pinardi\", prendendola in affitto, per 300 lire all'anno, da Francesco Pinardi. Si trattava di una casupola con uno stanzone adibito a deposito della biancheria da parte di lavandaie. La tettoia fu presto adattata a cappella e si convenne che il contratto d'affitto includesse anche un pezzo di terreno circostante, che divenne il campo di gioco di questo primo oratorio. Il 19 febbraio 1851 il Pinardi vendette l'immobile e i terreni che lo circondavano a Don Bosco per 28.500 lire.\nNegli anni la tettoia divenne il nucleo primitivo e la prima sede stabile delle attivit\u00e0 salesiane a Valdocco e si ampli\u00f2 fino a comprendere il santuario di Maria Ausiliatrice.\nAncora oggi la tettoia funge da cappelletta."}
{"id": "1684798", "revid": "614400", "url": "https://it.wikipedia.org/wiki?curid=1684798", "title": "Kat\u014d Sh\u016bichi", "text": " \u00c8 conosciuto soprattutto per i suoi lavori nel campo della letteratura e della cultura."}
{"id": "1684799", "revid": "228587", "url": "https://it.wikipedia.org/wiki?curid=1684799", "title": "Per te", "text": ""}
{"id": "1684800", "revid": "46291", "url": "https://it.wikipedia.org/wiki?curid=1684800", "title": "Dacryodes", "text": "Dacryodes \u00e8 un genere di piante dicotiledoni tropicali appartenente alla famiglia delle Burseracee.\nTassonomia.\nIl genere comprende circa 60 specie tra cui:"}
{"id": "1684801", "revid": "984922", "url": "https://it.wikipedia.org/wiki?curid=1684801", "title": "Stazione meteorologica di Rovigo", "text": "La stazione meteorologica di Rovigo \u00e8 la stazione meteorologica di riferimento relativa alla citt\u00e0 di Rovigo.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, nel comune di Rovigo, a 9 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,6 \u00b0C, quella del mese pi\u00f9 caldo, luglio, \u00e8 di +24,1 \u00b0C.\nLe precipitazioni medie annue, distribuite in modo irregolare con minimi relativi in inverno ed estate, si aggirano sui 650 mm e sono distribuite mediamente in 80 giorni."}
{"id": "1684803", "revid": "2070821", "url": "https://it.wikipedia.org/wiki?curid=1684803", "title": "Everything Changes (album Take That)", "text": "Everything Changes \u00e8 il secondo album dei Take That, pubblicato nel 1993.\nDa esso sono stati estratti sei singoli: \"Why Can't I Wake Up with You\", \"Pray\" (primo di una serie di quattro singoli consecutivi al vertice in Inghilterra), \"Relight My Fire\", \"Babe\", \"Everything Changes\" e \"Love Ain't Here Anymore\".\nTracce.\nUK Version \nJapanese Version \nla versione giapponese contiene le seguenti tracce bonus\n14. \"No Si Aqui No Hay Amor\" \u2013 3:55\n15. \"Party Remix: Relight My Fire/Could It Be Magic/It Only Takes a Minute/Everything Changes\" \u2013 7:16\n16. \"All I Want Is You\" \u2013 3:21\n17. \"Babe\" [Return Mix] \u2013 4:55"}
{"id": "1684807", "revid": "599", "url": "https://it.wikipedia.org/wiki?curid=1684807", "title": "Normale (ortogonale)", "text": ""}
{"id": "1684810", "revid": "599013", "url": "https://it.wikipedia.org/wiki?curid=1684810", "title": "Giacomo La Rosa", "text": "Era soprannominato \"S\u00edvori del Messina\".\nCaratteristiche tecniche.\nEra dotato di buona tecnica.\nCarriera.\nHa collezionato complessivamente 33 presenze e 7 reti in Serie A con , e .\nHa inoltre totalizzato 159 presenze e 41 reti in Serie B nelle file di Messina, , , e Pescara, conquistando due promozioni consecutive in massima serie (nel 1975-1976 col Catanzaro e nel 1976-1977 col Pescara).\nNella stagione 1973-1974, con 15 reti all'attivo col Palermo, \u00e8 giunto secondo nella classifica marcatori di Serie B, vincendo il Premio Chevron."}
{"id": "1684811", "revid": "1543377", "url": "https://it.wikipedia.org/wiki?curid=1684811", "title": "Greatest Hits (Take That)", "text": "Greatest Hits \u00e8 il primo greatest hits del gruppo musicale britannico Take That, pubblicato il 25 marzo 1996.\nIl disco.\nL'album \u00e8 stato pubblicato dopo l'abbandono al gruppo stesso da parte di Robbie Williams e dopo che, nel febbraio 1996, il gruppo stesso aveva annunciato il suo scioglimento, poi rivelatosi essere solo temporaneo.\nLa pubblicazione dell'album fu ritardata a causa di un'istanza presentata da Robbie Williams contro la RCA Records, accusata di aver voluto ostacolare la sua carriera da solista. Tuttavia, l'istanza fu ritirata dopo il raggiungimento di un accordo tra l'etichetta discografica ed i legali del cantante.\nTra i brani presenti nel disco \u00e8 incluso anche \"How Deep Is Your Love\", una cover del brano dei Bee Gees realizzata per l'occasione e divenuta l'ultimo singolo prima di \"Patience\", che fu il primo brano pubblicato dopo la riunificazione avvenuta nel 2005.\n\"Greatest Hits - The Video Collection\".\nIn parallelo alla raccolta \u00e8 uscita una VHS contenente i videoclip del gruppo, chiamata \"Greatest Hits - The Video Collection\"."}
{"id": "1684813", "revid": "278670", "url": "https://it.wikipedia.org/wiki?curid=1684813", "title": "Sistema dinamico della larva del pino", "text": "In biologia teorica, il sistema dinamico della larva del pino \u00e8 un modello matematico rappresentante la dinamica della popolazione di un particolare genere di lepidotteri chiamato in inglese \"spruce budworm\", quello dei \"Choristoneura\" (famiglia Tortricidae), che vive nelle foreste del Nord America ed attacca le foglie dell'Abies balsamea per ottenere nutrimento e protezione dagli uccelli predatori della specie \"Setophaga tigrina\" presenti nelle stesse foreste.\nOgni 40 anni circa si assiste ad un\"'esplosione\" della popolazione con conseguente devastazione dei pini presenti. Una volta consumate quasi completamente le risorse della foresta le larve tornano ad un livello di \"rifugio\" dando l'impressione di \"scomparire\" dalla foresta.\nIl sistema \u00e8 descritto, in forma adimensionalizzata, dall'equazione differenziale:\ndove formula_2 rappresenta la popolazione di larve, formula_3 il loro tasso di crescita e formula_4 il \"carrying capacity\", ovvero le risorse dell'ambiente.\nDescrizione del sistema.\nNello studio del sistema si considerano alcune variabili come \"veloci\" ed altre come \"lente\". Queste ultime, in una fase iniziale del modello, possono essere considerate come costanti.\nLa densit\u00e0 delle larve pu\u00f2 aumentare di centinaia di volte nel giro di pochi anni. Quindi ha senso considerare la popolazione dei budworm come una variabile \"veloce\". La stessa tempistica si ha per il cambiamento di comportamento degli uccelli predatori, mentre il numero dei volatili si pu\u00f2 considerare costante nel tempo.\nGli alberi invece hanno una vita media di 100-150 anni ed il tempo di ripristino totale del fogliame si aggira sui 7-10 anni. Per tale ragione il numero di foglie pu\u00f2 essere considerata una variabile \"lenta\".\nFormulazione matematica.\nConsiderando costante la quantit\u00e0 di fogliame con la quale si cibano le larve, un buon modello per il sistema pu\u00f2 essere dato dall'equazione differenziale:\novvero da un sistema che in assenza di uccelli segua un'equazione logistica di parametri formula_6 e formula_7, pi\u00f9 un termine negativo di predazione formula_8 dato dalla presenza dei volatili.\nTermine di predazione.\nPoich\u00e9 gli uccelli restano in numero pressoch\u00e9 costante e poich\u00e9 la consumazione di prede per ogni singolo volatile raggiunger\u00e0 un valore di saturazione (il predatore si sazia), la funzione formula_8, all'aumentare della popolazione di larve formula_2 si saturer\u00e0 stabilizzandosi ad un valore limite formula_11. In formule:\nTali uccelli si cibano anche di altre prede, quindi, per basse popolazioni di larve, concentreranno i loro sforzi su altri tipi di cibi pi\u00f9 facilmente reperibili. Solo quando le larve del pino cresceranno di numero, i volatili cominceranno a cercare selettivamente questi. Matematicamente possiamo supporre che formula_8 diminuisca quadraticamente per formula_14.\nUna formulazione semplice per cui valga il termine di saturazione in formula_11 e che in un intorno di 0 sia dell'ordine di formula_16 \u00e8:\ndove il termine formula_18 rappresenta la scala della densit\u00e0 di larve per cui comincia il fenomeno di saturazione. Matematicamente quando formula_19 la predazione \u00e8 met\u00e0 di quella massima:\nAdimensionalizzazione.\nIl modello spruce budworm diventa dunque:\nDei quattro parametri presenti \u00e8 possibile, adimensionalizzando il sistema, farne scomparire due. Una scelta \"comoda\" \u00e8 quella di lasciare come parametri quelli relativi al primo membro, in modo da ricondurre lo studio su questa parte alla nota equazione logistica.\nCome primo passo si pu\u00f2 dividere numeratore e denominatore del termine di predazione per formula_22 ottenendo:\nPoich\u00e9 dimensionalmente si ha:\nsi considera la variabile adimensionale formula_25 che ci permette di riscrivere:\novvero, ponendo formula_27:\nDividendo il tutto per formula_29 otteniamo:\nNotando che dimensionalmente si ha:\ne quindi:\nsi pu\u00f2 definire la variabile adimensionale formula_33, riscrivendo il sistema come:\nNotiamo che:\npossiamo quindi definire i parametri adimensionali formula_37 e formula_38, riscrivendo infine il sistema:\nPunti d'equilibrio.\nCercare i punti d'equilibrio del sistema vuol dire trovare le soluzioni di:\nLo studio della funzione\nformula_41\n\u00e8 per\u00f2 complicato.\nIl valore formula_42, ovvero l'estinzione delle larve, \u00e8 banalmente punto d'equilibrio. Dallo studio delle derivate si vede inoltre che \u00e8 un punto d'equilibrio instabile.\nPer ricavarsi gli altri eventuali punti fissi si possono studiare le intersezioni delle due parti del modello (dividendo per formula_43 il cui caso \u00e8 gi\u00e0 stato discusso), ovvero trovando i punti per cui vale:\nNell'espressione di sopra il primo membro rappresenta la crescita \"pro capita\" della variabile adimensionale formula_43 rispetto al tempo formula_46, mentre il secondo membro \u00e8 il tasso di morte \"pro capita\" causato dalla predazione, sempre riferito alle variabili adimensionalizzate.\nPoich\u00e9 il numero delle foglie di pino di cui si cibano le larve \u00e8 pressoch\u00e9 costante, si considera formula_4 come costante e si vede come cambia il modello al variare del valore del parametro formula_3. In particolare si parte da un formula_3 piccolo e si vede cosa succede facendolo aumentare.\nOltre al gi\u00e0 dato formula_50 i punti di equilibrio ricavabili dall'equazione di sopra, ovvero i punti di intersezione delle due curve, variano in numero da 1 a 3. Infatti vi sono due diverse biforcazioni del tipo saddle node in cui si assiste alla comparsa/scomparsa di punti fissi.\nUn punto d'equilibrio: Rifugio.\nPer bassi valori di formula_3 si ha una sola intersezione formula_52 che lo studio geometrico del grafico mostra essere stabile.\nTale punto d'equilibrio, pur spostandosi verso destra, rimane relativamente vicino all'origine.\nBiologicamente la popolazione aumenta ma il numero di individui rimane sempre basso. Per tale ragione il punto formula_52 \u00e8 detto rifugio o refuge.\nPrima biforcazione saddle-node.\nAll'aumentare di formula_3 si raggiunge un valore critico in cui compare un nuovo punto d'equilibrio semistabile (instabile a sinistra e stabile a destra).\nPoich\u00e9 il punto semistabile non varia numericamente il flusso, la popolazione resta prossima al punto d'equilibrio formula_52\nTre punti d'equilibrio.\nAumentando ancora formula_3 il nuovo punto di equilibrio si scinde in due diversi punti formula_57 instabile ed formula_58 stabile.\nPur con la presenza di un nuovo punto fisso nel sistema, la popolazione resta prossima al punto fisso formula_52. Ci\u00f2 \u00e8 dovuto al fatto che, per raggiungere il bacino d'attrazione di formula_58, il numero di individui dovrebbe oltrepassare il punto instabile formula_57, ovvero essere sottoposto ad una \"grande\" perturbazione.\nSeconda biforcazione saddle-node.\nAll'aumentare di formula_3 si raggiunge un secondo valore critico in cui i punti formula_52 e formula_57 collidono in un unico punto semistabile (stabile a sinistra, instabile a destra).\nIl punto formula_52 \u00e8 divenuto numericamente instabile. Biologicamente, quindi, a seguito di ogni seppur minima perturbazione, il sistema esplode a destra, arrestandosi solo in prossimit\u00e0 del punto formula_58.\n\u00c8 dovuto a questa scomparsa improvvisa del punto d'equilibrio rifugio che ogni 40 anni circa si verifica l'invasione delle larve nelle foreste. Per tale ragione il punto formula_58 \u00e8 detto anche esplosione o outbreak.\nUn punto d'equilibrio: Esplosione.\nPer alti valori di formula_3 si ha, nuovamente, una sola intersezione. Questa \u00e8 stavolta formula_58 che risulta essere stabile.\nTale punto d'equilibrio, seppure inferiore, \u00e8 abbastanza vicino alla \"carrying capacity\" formula_4.\nRitorno al Rifugio.\nA questo punto, poich\u00e9 la popolazione di larve e quindi il consumo di fogliame \u00e8 di molto superiore rispetto a prima, non si pu\u00f2 pi\u00f9 considerare formula_4 costante.\nIl numero di foglie nella foresta, infatti, diminuisce drasticamente e seppur il parametro formula_3 resta inalterato, col diminuire di K la retta interseca nuovamente la curva di predazione facendo rispuntare i punti formula_57 e formula_52 e, infine, facendo scomparire il punto fisso formula_58.\nA tal punto la popolazione di larve ritorna al valore iniziale di rifugio, dando nuovamente inizio al ciclo.\nDa notare il fenomeno dell'isteresi per cui nella zona con due punti d'equilibrio stabili (pi\u00f9 un terzo instabile), la popolazione tende al primo punto fisso o al secondo in base alla posizione nei passi precedenti, ovvero a seconda che il parametro formula_3 sia in fase di crescita o di diminuzione."}
{"id": "1684815", "revid": "2068406", "url": "https://it.wikipedia.org/wiki?curid=1684815", "title": "Stazione meteorologica di Verona Boscomantico", "text": "La stazione meteorologica di Verona Boscomantico \u00e8 la stazione meteorologica di riferimento relativa all'area urbana della citt\u00e0 di Verona.\nCoordinate geografiche.\nLa stazione meteorologica, gestita dall'ENAV, si trova nell'area climatica dell'Italia nord-orientale, nel Veneto, nel comune di Verona, a 91 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,2 \u00b0C, quella del mese pi\u00f9 caldo, luglio, \u00e8 di +23,7 \u00b0C.\nLe precipitazioni medie annue, distribuite in modo irregolare con minimi e massimi relativi rispettivamente in inverno ed estate, si aggirano sui 700 mm e sono distribuite mediamente in 81 giorni ."}
{"id": "1684816", "revid": "2153076", "url": "https://it.wikipedia.org/wiki?curid=1684816", "title": "Never Forget - The Ultimate Collection", "text": "Never Forget - The Ultimate Collection \u00e8 un album raccolta dei Take That, pubblicato nel 2005."}
{"id": "1684819", "revid": "767487", "url": "https://it.wikipedia.org/wiki?curid=1684819", "title": "The Warrior's Way", "text": "The Warrior's Way \u00e8 un film \"wuxia\" del 2010 scritto e diretto da Sngmoo Lee e sua opera prima.\nTrama.\nLa storia parla di un guerriero asiatico Yang, che \u00e8 costretto a nascondersi in una piccola cittadina americana in Texas. Qui incontra l'ubriacone della citt\u00e0 Ron, e una lanciatrice di coltelli del circo Lynne, entrambi con profondi segreti. Lynne infatti odia il colonnello, che ha ucciso tutta la sua famiglia e ha tentato di ucciderla. Ron invece \u00e8 un potente killer conosciuto in tutto il Texas, che a causa della sua fama di ladro ha perso la persona che ama e da allora non ha mai pi\u00f9 sparato. Il film \u00e8 condito di colpi di scena, infatti Yang ha un potere che tutto il suo clan possiede cio\u00e8 una velocit\u00e0 straordinaria, lui per\u00f2 \u00e8 il pi\u00f9 forte e lo dimostrer\u00e0. Ci sar\u00e0 anche un epico scontro tra cow boy attaccabrighe armati di pistole e fucili e \"ninja\" letali e precisi armati, invece, di spade e pugnali.\nProduzione.\nLe riprese del film sono cominciate ad Auckland il 12 novembre 2007 e terminate il 28 febbraio 2008.\nDistribuzione.\nIl film \u00e8 uscito nelle sale cinematografiche di Russia e Corea del Sud il 2 dicembre 2010, mentre in quelle di Stati Uniti e Regno Unito il 3 dicembre.\nIn Italia il film \u00e8 uscito direttamente per il mercato home video."}
{"id": "1684822", "revid": "246675", "url": "https://it.wikipedia.org/wiki?curid=1684822", "title": "Murakami Ryu", "text": ""}
{"id": "1684843", "revid": "287204", "url": "https://it.wikipedia.org/wiki?curid=1684843", "title": "Maigret dal giudice", "text": "Maigret dal giudice (titolo originale francese \"Maigret chez le coroner\", pubblicato in traduzione italiana anche col titolo Maigret va dal coroner) \u00e8 un romanzo di Georges Simenon con protagonista il Commissario Maigret.\nIl romanzo \u00e8 stato scritto a Tucson, Arizona (USA) dal 21 luglio al 30 luglio 1949, pubblicato per la prima volta in Francia il 31 ottobre dello stesso anno, presso l'editore Presses de la Cit\u00e9.\n\u00c8 il trentaduesimo romanzo dedicato al celebre commissario ed \u00e8 il romanzo di Simenon pi\u00f9 pubblicato e venduto in lingua francese: la tiratura totale raggiunge le seicentomila copie, seguono \"Tre camere a Manhattan\" con oltre cinquecentomila copie, e \"Lettera al mio giudice\" e \"La neve era sporca\", entrambi con oltre quattrocentomila copie.\nTrama.\nIl corpo di Bessy Mitchell \u00e8 stato ritrovato il 28 luglio, mutilato sulla strada ferrata tra Tucson e Nogales, in Arizona. Era stata vista il giorno prima con cinque militari della base aerea di Davis Mountain: i sergenti Ward, O'Neil, Dan Mullins e Jimmy Van Fleet e il caporale Lee Wo. Maigret assiste alle sedute pubbliche dell'indagine condotta dal coroner (ovvero il giudice statunitense) per determinare l'atto d'accusa, se ce n'\u00e8 una, se si tratta d'incidente, suicidio o altro atto criminale. Attraverso questo caso, Maigret entra in contatto con la mentalit\u00e0 della provincia americana, tra pubblico chiassoso e accaldato di rancheros da film western, omert\u00e0 e contraddizioni dei giovani soldati e incertezza degli sceriffi locali. Alcune certezze sono tuttavie emerse. La sera del 27 luglio dopo una sbornia a casa del musicista Tony Lacour, Bessy, considerata una ragazza facile, e i cinque ragazzi hanno deciso di passare il resto della notte a Nogales. Lungo la strada la ragazza, che durante la serata stava con Mullins, litiga con Ward e vuole tornare indietro. Scende dall'automobile e allora gli altri decidono di tornare a Tucson. Tre di loro, Van Fleet, O'Neil e Lee tornano in taxi, dicono per cercarla, e di non averla trovata. Poi Van Fleet ammette che lui e O'Neil, nel tentativo di dividersela l'hanno fatta arrabbiare (non \u00e8 una prostituta) e fuggire. Mentre Ward e Mullins, ubriachi, dicono di essersi addormentati in macchina. Non sapremo molto di pi\u00f9, n\u00e9 sapremo la decisione della giuria perch\u00e9 Maigret, colpito dall'ingenuit\u00e0 del processo, deve comunque volare a Los Angeles per continuare il suo viaggio di studio.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1949.\nIn Italia \u00e8 apparso per la prima volta nel 1956, tradotto da Sarah Cantoni, e pubblicato da Mondadori nella collana \"Il girasole. Biblioteca economica Mondadori\" (n\u00b0 51). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1990 nella traduzione di Marianna Basile). Nel 2001 il romanzo \u00e8 stato pubblicato presso Adelphi con il titolo \"Maigret va dal coroner\", tradotto da Giulio Minghini, nella collana dedicata al commissario (parte de \"gli Adelphi\", al n\u00ba 186).\nFilm e televisione.\nUn solo adattamento del romanzo per la televisione:"}
{"id": "1684849", "revid": "74801", "url": "https://it.wikipedia.org/wiki?curid=1684849", "title": "Isabella di Gerusalemme", "text": "Biografia.\nInfanzia.\nIn base alle cronache coeve, Isabella nacque tra il novembre 1171 e il settembre 1172.\nNel 1177 sua madre, la regina Maria, vedova di Amalrico, spos\u00f2 Baliano di Ibelin e stabil\u00ec la propria corte a Nablus, feudo ottenuto anni prima dal marito. Qui trascorse gli anni dell'infanzia Isabella, descritta dal cronista musulmano Imad ad-Din al-Isfahani come una piacevole ragazza dalla carnagione chiara e i capelli neri. Secondo il poeta normanno Ambroise, ella era \u201cestremamente dolce e amabile\u201d.\nIl trono di Gerusalemme era all'epoca occupato dal fratellastro Baldovino IV, figlio di Agnese di Courtenay, prima moglie di Amalrico. Il matrimonio fra i due era stato annullato nel 1162 a causa di un labile vincolo di consanguineit\u00e0 che aveva provocato la dura opposizione della Chiesa e di parte dell'aristocrazia. Accettato l'annullamento, Amalrico aveva preteso e ottenuto che i figli nati da quel matrimonio - la principessa Sibilla e il principe Baldovino \u2013 fossero riconosciuti come suoi legittimi eredi.\nNel 1174 Baldovino era stato acclamato re all'unanimit\u00e0, ma il fatto che fosse malato di lebbra e privo di discendenza diretta poneva subito il problema della sua successione. Aspiranti al trono erano la sorella Sibilla - erede di diritto fintantoch\u00e9 la sua legittimazione non fosse stata messa in discussione - e la sorellastra Isabella, le cui pretese al titolo regale erano fortemente sostenute dalla madre e dalla famiglia Ibelin. Da parte sua, il giovane re dimostrava chiaramente di considerare sua erede diretta la sorella Sibilla, intorno alla quale aveva gi\u00e0 avviato una accorta politica matrimoniale che guardava all'estero.\nPrimo matrimonio.\nSecondo Guglielmo di Tiro, nel 1180, all'et\u00e0 di appena otto anni, Isabella fu promessa in sposa per volere del re a Umfredo IV di Toron, in pagamento di un debito d'onore contratto nei confronti del nonno di quest'ultimo. Umfredo II, infatti, era stato ferito mortalmente a Baniyas proprio per salvare la vita al sovrano. La manovra serviva anche ad allontanare Isabella dall'orbita politica degli Ibelin. Le nozze furono celebrate nel 1183, quando lo sposo aveva circa sedici o diciassette anni e la sposa appena undici. A quanto pare, l'obiettivo politico di questa unione fu raggiunto: la madre di Unfredo Stefania di Milly e il suo patrigno Rinaldo di Ch\u00e2tillon riuscirono a restringere sempre pi\u00f9 i contatti di Isabella con la madre Maria e il patrigno Baliano.\nLa notte stessa del matrimonio reale, la fortezza di Kerak, dove risiedevano gli sposi, fu assediata dalle truppe del Saladino. Stefania di Milly invi\u00f2 al sovrano musulmano un messaggio nel quale lo informava delle nozze appena celebrate e gli ricordava la loro storia comune. Scrive Ernoul:\nProbabilmente si tratta di un episodio di fantasia. Nessuna fonte araba parla infatti di un periodo di schiavit\u00f9 vissuto dal Saladino presso il castello di Kerak.\nBreve regno di Baldovino V e controversie per la successione.\nNel frattempo, i progetti di Baldovino IV circa la propria successione andavano modificandosi. Il re era sempre pi\u00f9 esasperato dall'atteggiamento inconcludente del cognato Guido di Lusignano, che egli stesso aveva dato in sposo alla sorella Sibilla. Proprio durante l'assedio di Kerak, Guido si era rifiutato di attaccare il Saladino e solo l'intervento diretto del sovrano, che versava in condizioni di salute sempre pi\u00f9 precarie, aveva permesso di liberare la fortezza.\nDeciso a impedire a Guido di mettere le mani sulla corona dopo la sua morte, il re priv\u00f2 Sibilla del diritto al trono in favore del figlio di lei, Baldovino, avuto dal primo marito Guglielmo Lungaspada. Il 20 novembre 1183 il piccolo, di appena cinque anni, fu nominato co-reggente col nome di Baldovino V. Secondo il testamento del re, ratificato dall'Alta Corte, qualora Baldovino V fosse morto durante la minorit\u00e0, il problema della successione sarebbe stato affrontato dall'imperatore e dai sovrani d'Inghilterra e Francia \u2013 tutti imparentati col in accordo col papa. Durante l'interregno, la reggenza sarebbe toccata ad uno degli \u201ceredi di maggior diritto\u201d. Questo significava che tanto Sibilla quanto Isabella erano ugualmente titolate a succedergli.\nBaldovino IV mor\u00ec nella primavera del 1185, poco dopo aver ordinato una cerimonia pubblica per la formale incoronazione di Baldovino V. Durante il rituale, svoltosi presso la Chiesa del Santo Sepolcro, il re-bambino fu portato solennemente in trionfo da Baliano di Ibelin, a significare il riconoscimento pieno del nuovo sovrano da parte della famiglia di Isabella. Raimondo III di Tripoli fu nominato nuovamente reggente, dopo essersi gi\u00e0 occupato dello Stato nei primi anni di regno di Baldovino IV. Ma il giovanissimo re era anch'egli di salute cagionevole e mor\u00ec dopo appena un anno, nell'estate del 1186. La rivalit\u00e0 fra Sibilla e Isabella e i loro sostenitori, rimasta latente per molti anni, esplose irrimediabilmente.\nIl partito di Isabella rimise in gioco la tesi dell'illegittimit\u00e0 di Sibilla: poich\u00e9 il matrimonio dei suoi genitori era stato annullato, sostennero, la principessa non poteva avanzare diritti alla successione. Che ella fosse stata poi legittimata per volere dello stesso re Amalrico non fu tenuto in alcuna considerazione. Al contrario, fu ritenuto un atto illegale a danno dell'erede legittima Isabella, nata dall'unico matrimonio riconosciuto di Amalrico, quello con Maria Comnena. Gran parte dei notabili del Regno non accolse per\u00f2 questa tesi. Essi ritenevano che Sibilla fosse legittimata alla successione tanto quanto lo era stato suo fratello Baldovino. L'unica perplessit\u00e0 riguardava la figura ingombrante e poco affidabile di Guido di Lusignano, al quale da pi\u00f9 parti si voleva impedire di accedere al trono. L'Alta Corte ottenne da Sibilla il solenne impegno ad annullare il proprio matrimonio con Guido e ad accettare per marito un candidato scelto dalla stessa assemblea. In cambio, sarebbe stata pienamente riconosciuta come legittima sovrana. Le disposizioni testamentarie di Baldovino IV venivano dunque ignorate.\nNel 1186 Sibilla fu incoronata regina di Gerusalemme e con grande stupore dei presenti riafferm\u00f2 la validit\u00e0 del suo matrimonio con Guido incoronandolo a sua volta re di Gerusalemme. Il partito di Isabella, capeggiato dalla madre Maria e dal patrigno Baliano, si era riunito nel frattempo a Nablus, nella convinzione che anche Unfredo di Toron avrebbe appoggiato le pretese al trono della moglie. Invece, appena ne ebbe la possibilit\u00e0, il giovane nobile si rec\u00f2 alla corte di Guido e Sibilla per rendere omaggio ai nuovi sovrani e giurare loro fedelt\u00e0. Le rivendicazioni di Isabella furono quindi temporaneamente messe da parte.\nNel 1187 il Saladino invase il regno, riconquistando citt\u00e0 e castelli. Guido cinse d'assedio San Giovanni d'Acri, ma nell'estate del 1190, mentre ancora l'impresa era in corso, la regina Sibilla e le sue due figlie furono colpite da un'epidemia che si diffuse fra i soldati e morirono a pochi giorni l'una dalle altre. Guido continu\u00f2 a dichiararsi re e cerc\u00f2 anche formali riconoscimenti. Ma i diritti al trono spettavano a Isabella, che poteva finalmente accedere alla sua eredit\u00e0. I suoi sostenitori, in primo luogo la madre Maria e il patrigno Baliano di Ibelin, ritenevano che la giovane sovrana, diciottenne, avesse bisogno di accompagnarsi ad un re adatto al ruolo, il che non si poteva dire del suo attuale marito. La storia recente aveva conosciuto gi\u00e0 situazioni simili: Amalrico I aveva dovuto annullare il suo matrimonio con la prima moglie per accedere al trono e Baldovino IV aveva fortemente premuto, senza risultati, affinch\u00e9 la sorella Sibilla fosse svincolata dal legame matrimoniale con Guido di Lusignano.\nMatrimonio con Corrado del Monferrato.\nIsabella era molto legata al marito Unfredo, il quale per\u00f2 non aveva alcuna intenzione di assumersi la responsabilit\u00e0 della corona. Aveva pi\u00f9 la tempra del diplomatico che del guerriero e anche l\"Itinerarium Peregrinorum\" tende a vedere nel suo carattere qualcosa di effeminato, pur mostrando simpatia nei suoi riguardi. Nel corso del 1190 Maria e Baliano isolarono Isabella dal marito e la costrinsero ad acconsentire all'annullamento del matrimonio col pretesto che la giovane era ancora minorenne al momento delle nozze, alle quali, dissero, era stata costretta dal fratellastro Baldovino IV. L'obiettivo era quello di maritarla a Corrado del Monferrato, il pi\u00f9 prossimo fra i parenti di Baldovino V e uomo dotato di provate capacit\u00e0 politiche e militari.\nDopo molte pressioni politiche e una sfida a duello lanciatagli da Guido III di Senlis ma da lui rifiutata, Unfredo acconsent\u00ec all'annullamento ecclesiastico del matrimonio, ratificato da Ubaldo Lanfranchi, arcivescovo di Pisa e legato pontificio, e Filippo di Dreux, vescovo di Beauvais, cugino di secondo grado di Corrado.\nIl 24 novembre Corrado e Isabella furono uniti in matrimonio dallo stesso Filippo, nonostante le obiezioni di chi riteneva l'unione canonicamente incestuosa: Sibilla, sorellastra di Isabella, era stata sposata a Guglielmo, fratello di Corrado. Secondo alcuni commentatori moderni, questo fu un momento triste della vita della giovane regina, costretta a sposare un \u201cvecchio guerriero brizzolato\u201d che aveva gi\u00e0 due matrimoni alle spalle. In ogni caso, Corrado, all'epoca circa quarantacinquenne, era un uomo intelligente, di buone maniere, attraente e dotato di un temperamento coraggioso e vitale, il che fa pensare che il destino di Isabella non fosse cos\u00ec cupo come alcuni hanno voluto sostenere.\nPrima di prendere dimora a Tiro insieme al nuovo marito, Isabella liquid\u00f2 Umfredo restituendogli il titolo signorile di Toron, Chastel Neuf e dei territori pertinenti, che erano stati incorporati nei domini reali al momento del matrimonio.\nIn virt\u00f9 del suo matrimonio con Isabella, Corrado divenne re di Gerusalemme \"de jure uxoris\". Tuttavia, per i primi diciassette mesi ci fu un interregno durante il quale Guido di Lusignano continu\u00f2 a rivendicare il suo titolo, malgrado la morte di Sibilla lo privasse di tale dignit\u00e0. Il suo principale sostenitore era il re Riccardo I d'Inghilterra, signore feudale dei Lusignano in Poitou, mentre i diritti di Isabella e Corrado erano difesi da Filippo II di Francia, che era figlio di Luigi VII, cugino di Corrado. Alla fine, dopo la partenza del sovrano francese, la dignit\u00e0 regia di Corrado fu riconosciuta per elezione nell'aprile del 1192. La notizia fu portata ai sovrani, stabilitisi a Tiro, dal conte Enrico II di Champagne, nipote sia del re d'Inghilterra che del re di Francia, il quale fece poi ritorno a San Giovanni d'Acri.\nMa il regno di Corrado del Monferrato era destinato a brevissima durata. Il 28 aprile, infatti, pochi giorni dopo l'elezione, avvenne un fatto del tutto inaspettato. La regina Isabella, attardatasi insieme alle sue ancelle in un hammam, non si present\u00f2 a cena presso il marito, il quale fece chiamare allora il vescovo della citt\u00e0, che declin\u00f2 l'invito poich\u00e9 aveva gi\u00e0 cenato. Corrado si allontan\u00f2 dal palazzo attraverso un'uscita secondaria, ma fu braccato in una stradina ed accoltellato, probabilmente da alcuni membri della setta degli \"Hashshashin\". Il re appena designato moriva cos\u00ec il giorno stesso a causa delle ferite riportate. Isabella, a quanto gi\u00e0 si sapeva, era in attesa della sua prima figlia, Maria del Monferrato, che pi\u00f9 tardi sarebbe succeduta alla madre come regina regnante.\nNozze con Enrico di Champagne.\nDue giorni dopo Enrico di Champagne fece ritorno a Tiro in veste di emissario dello zio Riccardo d'Inghilterra col compito di fidanzare se stesso alla regina vedova. Secondo alcuni cronisti, gli abitanti di Tiro furono talmente colpiti dalla bellezza e dal fascino giovanile di Enrico da chiedere a gran voce le sue nozze con la loro regina. La stessa Isabella si sarebbe immediatamente innamorata di lui. Probabilmente si tratta di una rivisitazione romantica di quello che era principalmente un matrimonio politico: Riccardo era stato sostenitore di Guido ed era sospettato di avere avuto un ruolo nella morte di Corrado. Un matrimonio fra suo nipote e Isabella avrebbe messo a tacere i sospetti e sarebbe stato di certo molto pi\u00f9 vantaggioso di un'eventuale reintegrazione di Umfredo.\nAppena otto giorni dopo l'assassinio di Corrado, Enrico e Isabella furono uniti in matrimonio.\nImad ad-Din al-Isfahani, presente alle nozze, scrive:\nEnrico mor\u00ec ad Acri nel settembre 1197 a causa del cedimento di una ringhiera che lo fece precipitare da una finestra. Dal matrimonio, Isabella ebbe due figlie, Alice (nata nel 1196), e Filippa (nata nel 1197).\nQuarto matrimonio con Amalrico II di Lusignano.\nDopo la morte del terzo marito, Isabella fu data in moglie per la quarta volta ad Amalrico di Lusignano, fratello di Guido. Dall'unione nacquero due figlie, Sibilla (nata nel 1198) e Melisenda, (nata nel 1200), e un figlio, Amalrico (1201\u20131205).\nRe Amalrico mor\u00ec nel gennaio 1205 per un'intossicazione alimentare causata da una triglia bianca, poco prima della morte della moglie e poco dopo quella dell'unico figlio maschio.\nMorte.\nIsabella di Gerusalemme mor\u00ec nel 1205 all'et\u00e0 di 33 anni. A succederle sul trono fu la figlia maggiore Maria del Monferrato.\nLa legittimit\u00e0 del divorzio di Isabella e Unfredo fu messa in discussione nel 1213, durante la disputa per la successione alla Contea di Champagne fra le figlie Alice e Filippa e il nipote di Unfredo, Teobaldo. A quanto pare, per\u00f2, la sua validit\u00e0 fu riaffermata: cos\u00ec come nessuna obiezione era stata mossa alla legittimit\u00e0 della successione di Maria e dei suoi discendenti al trono di Gerusalemme; cos\u00ec, in Champagne, Teobaldo pot\u00e9 estromettere Alice e Filippa dall'eredit\u00e0.\nRiferimenti nella cultura di massa.\nQuello di Isabella \u00e8 uno dei personaggi principali del libro di Graham Shelby \"The Knights of Dark Renown\" (1969) e del seguito \"The Kings of Vain Intent\" (1970). L'autore idealizza la realt\u00e0 storica del suo matrimonio con Unfredo, impregnando di romanticismo i loro rapporti. Per converso, dipinge come una specie di mostro il secondo marito Corrado, reso responsabile di inaudite violenze carnali ai danni della moglie, con la quale intrattiene un rapporto sadico improntato alla sopraffazione. Isabella \u00e8 coinvolta nel complotto che porter\u00e0 all'assassinio del marito, vissuto come una vendetta per le violenze subite, e assume un atteggiamento indifferente e prevenuto nei confronti del terzo marito Enrico.\nLa figura di Isabella \u00e8 protagonista anche del romanzo \"The Widow of Jerusalem\" (La vedova di Gerusalemme, 2003) di Alan Gordon, il quale descrive con maggiore partecipazione il suo rapporto con Corrado. La regina \u00e8 presentata come una giovane donna viziata e vanitosa, che avr\u00e0 modo per\u00f2 di crescere e maturare nel corso del libro. Solo alla fine, infatti, quando sar\u00e0 ormai troppo tardi, Isabella capir\u00e0 l'amore di suo marito verso di lei. L'omicidio di Corrado e la successiva morte di Enrico sono indagate dal protagonista maschile del romanzo, il folle Teofilo."}
{"id": "1684853", "revid": "1862310", "url": "https://it.wikipedia.org/wiki?curid=1684853", "title": "Prospettiva", "text": "La prospettiva \u00e8 un insieme di proiezioni e di procedimenti di carattere geometrico-matematico che consentono di costruire l'immagine di una figura dello spazio su un piano, proiettando la stessa da un centro di proiezione posto a distanza finita.\nSi tratta quindi di una proiezione centrale, o conica. La specificazione \u00e8 utile per distinguerla dalla \"prospettiva parallela\", modo alternativo, anche se non di uso corrente, di chiamare le assonometrie. La parziale comunanza dei termini \u00e8 dovuta al fatto che l'assonometria, per motivi strutturali legati alla determinazione dell'immagine su un solo piano, pu\u00f2 essere vista come un caso particolare della prospettiva, quando il centro di proiezione, anzich\u00e9 essere un punto proprio, \u00e8 all'infinito.\nAnche per la prospettiva centrale, configurandosi essa come diretta applicazione di uno dei metodi di rappresentazione appartenenti al corpo della geometria descrittiva, vale il requisito della sostituibilit\u00e0 fra la figura obiettiva e la sua proiezione. Ci\u00f2 significa che data la figura nello spazio deve sempre essere possibile determinarne l'immagine su di un piano come, viceversa, data l'immagine, si deve poter risalire alla configurazione della figura nello spazio.\nMa tale reciprocit\u00e0 non \u00e8 ottenibile in misura piena e immediata come avviene per le proiezioni parallele, perch\u00e9 nella prospettiva centrale uno stesso oggetto, proiettato da un medesimo punto di vista su piani a differente distanza da esso, d\u00e0 luogo a immagini simili ma di dimensioni diverse. Per risalire quindi alle reali dimensioni dell'oggetto occorre l'introduzione nell'immagine di elementi metrici ausiliari di riferimento che permettano di risolvere il problema. Nell'ambito della prospettiva il requisito della sostituibilit\u00e0 trova una significativa applicazione nella fotogrammetria, che in alcuni casi si avvale di procedimenti particolari anche di notevole complessit\u00e0.\nEtimologia.\nDal punto di vista linguistico, il vocabolo \"prospettiva\" \u00e8 la forma femminile sostantivata di \"prospettivo\", derivante a sua volta dal latino tardo \"prospectivus\", \"che assicura la vista\". Nel campo degli studi ottici medievali la \"perspectiva\" indicava l'ottica stessa (\"perspectiva naturalis\"), intesa come percezione visiva. In particolare indicava la pratica per misurare le distanze e le lunghezze inaccessibili tramite un rilevamento indiretto.\nStoria della prospettiva.\nAntichit\u00e0.\nLa prospettiva fu il primo tra i metodi usati di rappresentazione a essere, per cos\u00ec dire, codificato. Non si trovano per\u00f2 riferimenti a essa negli antichi trattati classici di geometria e la perdita totale della grande pittura parietale greca non ci permette di sapere con sicurezza se quei pittori adoperassero o meno procedimenti tecnici utili a una corretta rappresentazione prospettica del reale. Dai cospicui resti di pittura romana pervenutaci, in gran parte derivati da soggetti ellenistici, si nota una matura capacit\u00e0 di ottenere scorci, ma il disegno delle linee che definiscono gli ambienti architettonici \u00e8 molto approssimativo e lascia intendere che, almeno nell'ambiente romano, i metodi operativi per ottenere gli effetti prospettici nelle immagini erano del tutto intuitivi.\nMedioevo.\nNel periodo bizantino e durante l'alto Medioevo, i problemi connessi con la mimesi nella rappresentazione furono quasi completamente trascurati, in quanto il fine delle arti figurative era evocare il trascendente, e per questo si elaborarono stilemi anche assai raffinati, tralasciando per\u00f2, anche volutamente, la ricerca di effetti di un oggettivo realismo nelle immagini. Solo a partire dalla fine del Duecento, e soprattutto con l'opera pittorica di Giotto, la restituzione illusionistica della realt\u00e0 e la corposit\u00e0 delle figure torn\u00f2 a essere un tema di interesse primario e un obiettivo da raggiungere nelle rappresentazioni. Era perci\u00f2 inevitabile che si sviluppasse la ricerca di espedienti e di procedimenti atti a ottenere delle figurazioni in qualche modo corrispondenti al tipo di percezione visiva dell'essere umano. Gi\u00e0 verso met\u00e0 del XIV secolo si era giunti a risultati tutt'altro che trascurabili, come dimostra l\"'Annunciazione\" di Ambrogio Lorenzetti conservata alla Pinacoteca Nazionale di Siena, dipinta su tavola nel 1344.\nPrimo Rinascimento.\nAll'inizio del Quattrocento, a opera del grande architetto fiorentino Filippo Brunelleschi si ebbe un primo salto di qualit\u00e0, si pu\u00f2 dire di ordine scientifico. Attraverso studi ed esperienze condotte con l'aiuto di strumenti ottici, Brunelleschi pervenne ad un procedimento metodologico per rappresentare gli edifici in prospettiva, che illustr\u00f2 graficamente in due tavolette andate purtroppo perdute, raffiguranti rispettivamente il battistero visto dalla porta di Santa Maria del Fiore, la piazza della Signoria e Palazzo Vecchio, ma che sostanzialmente conosciamo grazie alla prima trattazione scritta dell'argomento, il \"De Pictura\" (1434-1436), scritto dall'umanista e architetto Leon Battista Alberti, al quale \u00e8 attribuita da alcuni critici la \"Prospettiva\" urbinate.\nLe origini dei procedimenti utili a ottenere una corretta rappresentazione prospettica vanno quindi ricercati nell'attivit\u00e0 e nella volont\u00e0 degli artisti. Un risultato ammirevole, di certo fortemente influenzato dalle scoperte del Brunelleschi, e precedente agli scritti dell'Alberti, possiamo vederlo nella famosa \"Trinit\u00e0\" di Masaccio in Santa Maria Novella a Firenze.\nUgualmente importante \u00e8 l'opera di Melozzo da Forl\u00ec, studioso molto rigoroso delle prospettive e degli scorci (come riconosce il Vasari), citato ad esempio da Luca Pacioli, e soprattutto iniziatore di un nuovo tipo di sguardo prospettico: \"Fu primo a dipinger le volte con l'arte del sotto in su, la pi\u00f9 difficile e la pi\u00f9 rigorosa\", dice Luigi Lanza.\nIl contributo dell'Alberti fu anche determinante, proprio per la sua forma scritta. Importante fu senz'altro anche la relazione di reciproca stima e di amicizia col Brunelleschi, testimoniata nel \"Prologo\" della versione in \"lingua toscana\" del \"De Pictura\", dedicato al pi\u00f9 anziano architetto e in cui l'autore chiede all'amico di correggerlo \"se cosa vi ti par di emendarla\". A quest'opera divisa in tre libri, di cui il primo contiene aspetti matematici, ovvero di ordine geometrico, si pu\u00f2 far risalire l'inizio documentato della trattazione scientifica della prospettiva.\nDopo, altri grandissimi artisti del Rinascimento lasciarono scritti sul tema: Piero della Francesca nel \"De prospectiva pingendi\", un trattato in lingua volgare composto nell'ottavo decennio del XV secolo, e Leonardo da Vinci con notazioni e dimostrazioni sparse nei suoi manoscritti (in particolare nel \"Manoscritto A\", datato al 1492 e conservato all'Institut de France di Parigi). \u00c8 opportuno sottolineare il differente modo di riguardare il problema di Leonardo rispetto agli artisti delle generazioni precedenti. Mentre l'Alberti, considerando le relazioni fra immagine e oggetto reale, pone l'attenzione su rapporti di proporzionalit\u00e0, Leonardo pi\u00f9 sinteticamente mette a fuoco la similitudine, una delle propriet\u00e0 che sar\u00e0 fondamentale nello stimolare i successivi sviluppi di ordine teorico, e con la mentalit\u00e0 dello scienziato dice anche: \"prospettiva non \u00e8 altro che sapere bene figurare lo ufizio dell'occhio\".\nRinascimento maturo.\nIn mancanza di sicure basi matematiche, le ricerche sul fenomeno della percezione visiva venivano condotte con semplicissimi strumenti, premesse ai \"prospettografi\" usati nei secoli successivi, o al massimo con rudimentali camere oscure. Di questi strumenti e del loro uso, oltre alle descrizioni letterarie, abbiamo delle nitide rappresentazioni in alcune notissime incisioni su legno di Albrecht D\u00fcrer, inserite come illustrazioni in un suo trattato indirizzato ai giovani artisti, \"Underweysung der Messung mit dem Zirckel und Richtscheyt\" (Norimberga, 1525), con testo in tedesco per la prima edizione germanica, poi tradotto in latino con il titolo \" Institutionum Geometricarum libri quattuor\" e pubblicato postumo a Parigi nel 1532, con prefazione di Erasmo da Rotterdam.\nL'opera \u00e8 nota anche perch\u00e9 in essa si trovano chiare applicazioni di doppia proiezione ortogonale, fra le prime a essere cos\u00ec sicuramente documentate. Le xilografie a cui si \u00e8 fatto cenno mostrano come da una postazione fissa, mirando l'oggetto attraverso un vetro fissato a una cornice o rilevando la posizione di punti della sua proiezione su uno sportello, se ne possa disegnare il perfetto scorcio.\nIl D\u00fcrer, che aveva compiuto due viaggi in Italia nel 1494 e nel 1505, contribu\u00ec fortemente a divulgare le nuove teorie nell'Europa settentrionale soprattutto con la sua immensa opera grafica.\nL'interessamento appassionato dei pittori alla prospettiva non era indotto solo dal desiderio di trovare espedienti per giungere a una corretta rappresentazione mimetica del reale. Oltre a conferire all'arte supporti di carattere scientifico, la ricerca era finalizzata a dare evidenza a una concezione filosofica del mondo, basata su un ordine razionale distribuito su tutto il creato. Tale funzione giunse alle sue massime espressioni nel periodo compreso fra la tarda attivit\u00e0 di Piero della Francesca e i primi decenni del Cinquecento, prima che il Manierismo si insinuasse a rompere l'equilibrio della precedente visione. Si pensi, ad esempio, all'affresco di Raffaello nella stanza della Segnatura in Vaticano, noto come \"La scuola di Atene\". Quella scena, ambientata nel grandioso spazio definito dalle pilastrate e dalle avvolgenti volte a pieno centro, \u00e8 un'allegoria dell'universo visibile, come l'affresco posto di fronte nella stessa stanza, la \"Disputa del Sacramento\" (o meglio il \"Trionfo dell'eucaristia\") lo \u00e8 di quello invisibile.\nNei due secoli d'oro del Rinascimento al problema della prospettiva furono quindi interessati quasi esclusivamente gli artisti. Le personalit\u00e0 citate non erano per\u00f2 sprovviste di cognizioni matematiche, e nel caso di Piero della Francesca si ha un vero cultore della materia, tanto da poter essere definito un valente geometra. Essendo in prevalenza pittori, e non potendo oltrepassare ristretti limiti sul piano teorico, dato che gli strumenti matematici a disposizione erano ancora sostanzialmente quelli conosciuti nell'antica et\u00e0 ellenistica, l'aspetto a cui dedicarono le maggiori attenzioni fu l'effetto del digradare dei toni e dei colori in rapporto alla distanza dal punto di osservazione, fino al loro svanire all'orizzonte. Discussero e scrissero molto cio\u00e8 su quella che viene chiamata la \"prospettiva aerea\", di origine nordica e veneziana da cui anche Leonardo ha tratto spunto.\nSistemazione teorica.\nNella seconda met\u00e0 del XVI secolo il tema cominci\u00f2 a interessare studiosi non appartenenti al campo dell'arte, sia in Italia che fuori di essa. E contestualmente si ebbe un secondo salto di qualit\u00e0, determinato dalla volont\u00e0 di dare una sistemazione teorica ai procedimenti esecutivi fino ad allora suggeriti. Ci\u00f2 si pu\u00f2 gi\u00e0 constatare nell'opera del pesarese Guidobaldo del Monte e in quella del fiammingo Simon Stevin.\nNel trattato di Guidobaldo del Monte, e pi\u00f9 ancora in \"Ad Vitellionem paralipomena\" di Keplero, nella parte dedicata alle coniche, sembra di avvertire la necessit\u00e0 dell'enunciazione di una proposizione che ammetta l'incidenza delle rette parallele. A questo risultato arriver\u00e0 il lionese Girard Desargues (gi\u00e0 autore di un brevissimo trattato sulla prospettiva pubblicato nel 1636) nel suo \"Brouillon projet d'une atteinte aux \u00e9v\u00e9nements des rencontres d'un c\u00f4ne avec un plan\", un originalissimo studio sulle coniche in cui, fra l'altro, si risolve proiettivamente il difficile problema di come si possa ottenere un cerchio sezionando con un piano un cono non circolare, non solo ellittico ma anche parabolico o iperbolico, dipendentemente dalla posizione del piano.\nIl Desargues, per il \"Brouillon\" e per il suo teorema sui triangoli omologici, ha il diritto di essere considerato l'autentico iniziatore della geometria proiettiva. Per l'idea di considerare le rette parallele intersecantisi in un punto all'infinito, egli fu lodato apertamente da Cartesio. Il concetto di punto improprio che implicitamente veniva introdotto apriva la strada alla giustificazione teorica del procedimento costruttivo della prospettiva, permettendo di dare al punto di fuga un'interpretazione puramente geometrico-matematica.\nA questo compito, completamente assolto solo fra la fine del Settecento e l'inizio dell'Ottocento, diede un impulso di primaria importanza Brook Taylor con la seconda edizione del suo trattato sulla prospettiva, dal titolo \"New principles of linear perspective\" (Londra, 1719). In esso \u00e8 usata per la prima volta la denominazione \"linear perspective\" (prospettiva lineare) e sono formulate ineccepibili proposizioni per la determinazione del \"vanishing point\" di una retta data non parallela al quadro, e della \"vanishing line\" di un piano dato non parallelo al quadro. Il primo definito come intersezione col quadro di una retta parallela a quella data condotta per l'occhio dell'osservatore, la seconda individuata come intersezione col quadro di un piano parallelo a quello dato passante per lo stesso occhio. Sostituendo il centro di proiezione all'occhio, si ha la descrizione esatta di come ottenere punti e rette di fuga.\nProspettiva \"da sotto in su\" (a quadro orizzontale vista dal basso).\nLe esperienze accumulatesi nell'arco di oltre tre secoli erano tali che nel Settecento non esistevano ormai pi\u00f9 segreti su come allestire graficamente una veduta prospettica; fra le molteplici connotazioni e valenze che nel corso della sua storia la prospettiva ha assunto non va certo dimenticato il suo uso a scopo illusionistico. Pur essendo questo un aspetto sempre pi\u00f9 o meno insito nelle immagini con essa ottenute, un precipuo interesse per la simulazione \u00e8 evidenziato da un particolare filone della pittura, quando con essa si vuole annullare la solidit\u00e0 della muratura per aprire illusivamente verso il cielo, ma spesso anche allegoricamente, soffitti e volte. Una prima compiuta e celebre realizzazione di questa tendenza la si ammira nella \"Camera degli sposi\" di Andrea Mantegna nel Palazzo Ducale di Mantova, affrescata negli anni a cavallo del 1470.\nMa il maestro ritenuto esemplare per la prospettiva \"da sotto in su\" \u00e8, sempre nel XV secolo, Melozzo da Forl\u00ec, coi suoi capolavori a Roma, a Loreto e a Forl\u00ec. Passando, dopo di lui, attraverso numerose esperienze, i cui episodi pi\u00f9 salienti sono nel Cinquecento la decorazione della cupola e del sottostante tamburo del duomo di Parma a opera del Correggio e nel Seicento l'affresco di Pietro da Cortona sulla volta del salone di Palazzo Barberini a Roma (\"Trionfo della Divina Provvidenza\"), si approda all'apice del percorso, nel raggiungimento di effetti che destano meraviglia e stupore, con l'impresa dell'abate Andrea Pozzo nella navata centrale della chiesa di Sant'Ignazio a Roma (\"Gloria di Sant'Ignazio\"). Si tenga conto che gli affreschi sono dipinti su superfici curve, e per fare in modo che guardandoli dal basso le linee architettoniche e le figure non appaiano deformate, i pittori dovevano ricorrere a espedienti tecnici affini all'anamorfosi, studiati anche sviluppando la superficie curva su cartoni piani, che poi venivano curvati per controllare gli effetti visivi del disegno.\nLa volont\u00e0 di dilatare illusivamente l'invaso architettonico verso una spazialit\u00e0 illimitata trov\u00f2 larga adesione nell'Europa centrale, confortata dal gradimento dei monarchi e degli ordini religiosi committenti. Nei territori tedeschi, austriaci e boemo-moravi fu ostentata da valenti pittori, come Johann Michael Rottmayr, lo svizzero Johann Rudolf Byss, di cui si menziona la decorazione sulla volta dello scalone del castello di Pommersfelden, e Cosmas Damian, quest'ultimo attivo anche come architetto, e spesso operante in simbiosi col fratello Egid Quirin, che si occupava con eccezionale virtuosismo della decorazione plastica a stucco. Di Cosmas Damian, che lasci\u00f2 una serie di notevoli opere in edifici prevalentemente religiosi, si vuole qui ricordare il limpido e luminoso affresco prospettico nella chiesa abbaziale di Osterhofen (1729-1735), dove \u00e8 evidente il vivo ricordo del dipinto su tela di Andrea Pozzo rappresentante una finta cupola (1685) e collocato nella chiesa di Sant'Ignazio a Roma, grande tondo che il pittore bavarese aveva visto durante il suo soggiorno romano durato dal 1711 al 1713.\nL'influenza del Pozzo nell'Europa centrale, oltre che dal prestigio di cui godeva, fu favorita dalla permanenza a Vienna durante gli ultimi sette anni della sua vita; a divulgare il suo insegnamento contribu\u00ec di certo la fama del suo trattato \"Perspectivae pictorum atque architectorum\", illustrato con oltre cento tavole grafiche, pubblicato a Roma nel 1693, quindi ad Augusta nel 1706 e nel 1719, con testo tedesco a fianco di quello latino. Si noti la Figura 100 dell'opera pubblicata sul Web dalla Universidad de Sevilla (pag.314), in cui sono disegnate le sezioni longitudinale e trasversale di un ambiente architettonico non molto dissimile dal Sant'Ignazio, e in cui sono indicate le posizioni percepite da un osservatore posto al centro della navata, di quanto \u00e8 effettivamente dislocato sulla superficie della volta; il tutto viene quindi proiettato su una virtuale superficie piana orizzontale situata all'altezza dell'imposta. Proprio la presenza di questo piano nella figura \u00e8 quanto mai indicativa del procedimento tecnico da seguirsi per il disegno delle composizioni, che sono assimilabili o a prospettive a quadro obliquo dal basso, oppure appaiono come prospettive frontali in cui il piano delle immagini abbia subito una rotazione di 90\u00ba per assumere la giacitura orizzontale.\nLa predilezione per questo tipo di realizzazioni, che avevano anche funzioni celebrative in quanto soddisfacevano l'esigenza dei monarchi di confermare con opere visibili la loro pretesa investitura divina, e parallelamente si prestavano a offrire una sorta di epifania della verit\u00e0 della Chiesa cattolica rispetto a quella protestante, ebbe un trionfale epilogo con l'opera di Giambattista Tiepolo, negli immensi affreschi della residenza del principe vescovo a W\u00fcrzburg (1751-1753) e del Palazzo reale di Madrid (1762-1766). Accorgimenti tecnici analoghi a quelli adottati per le opere di grandi dimensioni furono adoperati, bench\u00e9 diretti a risultati meno imponenti, da vedutisti e quadraturisti nel secondo Seicento e per tutto il Settecento.\nProspettiva solida.\nFra il complesso degli espedienti messi in atto con finalit\u00e0 particolari vanno ricordati anche quelli per realizzare le cosiddette \"prospettive solide\", in cui l'effetto delle linee si compone con quello del rilievo plastico, fino anche a ottenere spazi che appaiono pi\u00f9 profondi di quanto in realt\u00e0 non siano. Tecnica molto probabilmente gi\u00e0 usata nelle scenografie teatrali in et\u00e0 ellenistica e romana, fu ripresa nel Rinascimento e nell'et\u00e0 barocca, e di essa furono dati esempi memorabili, come il coro della chiesa di Santa Maria presso San Satiro in Milano, di Donato Bramante, parti della scena del Teatro Olimpico di Vicenza, realizzate da Vincenzo Scamozzi a completamento del progetto di Andrea Palladio, e la galleria di Palazzo Spada in Roma, di Francesco Borromini. Ora la tecnica \u00e8 ovviamente studiata nelle scuole di scenografia in quanto rimane un fattore di ricorrente uso nelle scene teatrali.\nNascita della geometria descrittiva.\nSeguendo l'itinerario storico fin qui percorso, si comprende come la consumata abilit\u00e0 pratica di decoratori e illustratori nel Settecento non avesse ancora un pieno corrispettivo nella consapevolezza teorica del problema. Questa fu per\u00f2 raggiunta di l\u00ec a poco. Il grande salto di ordine scientifico e tecnologico maturato nel XVIII secolo richiedeva anche una sistemazione delle scoperte fatte nei secoli precedenti, inducendo a inserirle correttamente nelle diverse branche del sapere, secondo una visione organica di coerenza e di appartenenza. Per quanto riguardava le conoscenze relative a tipi di rappresentazione riconducibili alla geometria, il processo fu senz'altro favorito dalle esigenze che via via si presentavano nel campo della progettazione di beni materiali, per la cui produzione il lavoro artigianale veniva sempre pi\u00f9 sostituito dal sistema industriale.\n\u00c8 merito soprattutto della cultura scientifica francese, giunta a un livello altissimo nel secondo Settecento, l'aver dato una risposta adeguata alle varie istanze. Fu infatti Gaspard Monge il primo a ordinare la materia facendone un organismo coordinato di vaste proporzioni, fissando anche in modo preciso i requisiti che un procedimento deve soddisfare per essere considerato un \"metodo di rappresentazione\". A lui si deve il nome di \"geometria descrittiva\" e il primo trattato sul tema, raccolta di lezioni che ebbe successive e numerose edizioni, e che si diffuse rapidamente fuori dai confini francesi contribuendo a promuovere le ricerche e gli sviluppi nel campo.\nIl metodo noto con il suo nome, bench\u00e9 gi\u00e0 usato per alcune particolari applicazioni molto tempo prima, fu da lui teorizzato e divenne il fondamento della geometria descrittiva. L'opera citata non contiene per\u00f2 riferimenti alla prospettiva, che ebbe comunque parte nelle lezioni del suo autore, e fu poi inserita nello stesso corpo della nuova scienza insieme al metodo che ne precisa ogni aspetto teorico, cio\u00e8 quello della proiezione centrale, elaborato da Jean-Victor Poncelet. La fama e l'importanza di quest'ultimo, gi\u00e0 allievo del Monge all'\u00c9cole Polytechnique, \u00e8 anche e soprattutto dovuta al \"Trait\u00e9 des propri\u00e9t\u00e9s projectives des figures\" (Parigi, 1822, I edizione), dedicato allo studio delle propriet\u00e0 delle figure che si conservano inalterate nonostante le trasformazioni che le figure stesse subiscono attraverso operazioni di proiezione e sezione.\nDefinendo queste come propriet\u00e0 proiettive e distinguendole dalle altre propriet\u00e0 geometriche che non lo sono, egli fond\u00f2 la \"geometria proiettiva\" come corpo separato dagli altri assetti della geometria. Una separazione poi mantenuta anche in seguito, quando il polo direttivo degli studi, nell'Ottocento inoltrato, si spost\u00f2 dalla Francia alla Germania. In questo composito contesto la prospettiva, vista in un'ottica che ne rilevi integralmente le connotazioni, si configura come un insieme di elementi capace di raccordare le due branche della geometria fondate dal Monge e dal Poncelet.\nEpoca contemporanea.\nIn tempi pi\u00f9 recenti sono state proposte concezioni fusioniste miranti a superare le divisioni che possono essere ritenute solo apparenti, concezioni che sono parte di un dibattito di amplissime proporzioni e tendente a ricercare i fondamenti strutturali su cui \u00e8 costruito l'intero edificio della matematica, con la sua infinita rete di connessioni e articolazioni. Ricerche che per\u00f2 non hanno messo in discussione la teoria fondante ritenuta ancora la pi\u00f9 valida, quella degli insiemi. Tutto ci\u00f2 lascia comunque a margine l'operatore che si avvale tecnicamente di un determinato gruppo di elementi, seppure essi facciano parte di un'immensa costruzione, o addirittura di un universo a s\u00e9 stante, come \u00e8 intesa la matematica secondo la concezione neoplatonica di Roger Penrose. I metodi descrittivi di rappresentazione infatti sono ancora quelli definiti nell'Ottocento, con le sole modifiche apportate alle abitudini degli operatori dalla normativa tecnica, al fine di uniformare le convenzioni grafiche per rendere gli elaborati leggibili senza ambiguit\u00e0 alcuna.\nNel campo della pittura, \u00e8 ovvio che la prospettiva non assolve pi\u00f9 ad alcuna funzione da quando gli artisti, almeno quelli pi\u00f9 rappresentativi, hanno interrotto con decisione il filo di una continuit\u00e0 che nel passato era durata dalla preistoria fino a quasi tutto l'Ottocento. Le avanguardie del Novecento, dal cubismo in avanti, mirano a espressioni e a effetti che non hanno nulla in comune con le finalit\u00e0 di una prospettiva. Questa invece rimane un validissimo strumento di indagine e di verifica per progettisti, architetti e designer, e per produrre immagini dei beni ideati o costruendi da sottoporre all'attenzione di committenti e potenziali compratori.\nPer tali scopi, una risorsa che offre prestazioni sotto vari aspetti enormemente superiori all'esecuzione manuale \u00e8 quella costituita dagli elaboratori elettronici. Oggi sono disponibili applicazioni software con cui si possono ottenere modelli tridimensionali di qualsiasi oggetto, anche partendo dalle proiezioni ortogonali di esso, come anche si pu\u00f2 avere la visualizzazione di ambienti e spazi virtuali del tutto simili a quelli reali. \u00c8 poi possibile osservare questi modelli da qualsivoglia punto di vista, girando intorno a essi od entrandovi, visualizzando contestualmente innumerevoli prospettive di essi.\nQuanto si \u00e8 detto ed esposto non vanifica affatto l'importanza di conoscere la struttura geometrico-matematica della prospettiva, la cui validit\u00e0 rimane comunque inalterata come fattore scientifico. Non solo, perch\u00e9 le molteplici possibilit\u00e0 offerte dai programmi informatici, lungi dal diminuirla, ne potenziano la validit\u00e0 come strumento di verifica e di indagine, al di l\u00e0 del fatto che una vista prospettica sia ottenuta dall'elaboratore elettronico o manualmente. Inoltre, nelle fasi di ideazione e progettazione di beni materiali riconducibili alle costruzioni, di qualunque genere esse siano, il lavoro grafico manuale rimane spesso un passaggio ineludibile.\nRappresentazione prospettica.\nGli elementi fondamentali necessari alla costruzione della prospettiva di una figura obiettiva, che si suppone data nello spazio, sono, come per ogni metodo di rappresentazione, il piano di proiezione, a cui si d\u00e0 in genere il nome specifico di \"quadro\", e il centro di proiezione, chiamato normalmente \"punto di vista\" o \"centro di vista\". Per procedere operativamente nel disegno occorre anche fissare la posizione di alcuni elementi di riferimento, di seguito elencati. Un piano orizzontale, detto \"piano di terra\" o \"piano geometrale\", che intersecando il quadro fornisce la \"linea di terra\", luogo delle tracce di tutte le rette appartenenti allo stesso piano geometrale. La proiezione ortogonale del punto di vista sul piano geometrale individua il cosiddetto \"punto di stazione\", mentre la proiezione ortogonale dello stesso punto di vista sul quadro determina il \"punto principale\". L'intersezione del quadro con un piano orizzontale passante per il centro di vista \u00e8 una retta denominata \"linea d'orizzonte\", parallela alla linea di terra e luogo delle fughe di tutte le rette orizzontali, ovvero retta di fuga di tutti i piani paralleli a quello geometrale. In alcuni casi pu\u00f2 essere utile tracciare il \"cerchio di distanza\", che ha il centro nel punto principale, raggio uguale alla distanza del centro di vista dal quadro, ed \u00e8 il luogo geometrico delle fughe di tutte le rette inclinate di 45\u00b0 rispetto al quadro. \u00c8 inoltre necessario disporre delle proiezioni ortogonali della figura obiettiva, la cui vista dall'alto, o pianta, viene di solito riportata sul piano di terra.\nOccorre ancora tenere presente che la sintesi teorica della prospettiva va ricercata nel \"metodo della proiezione centrale\", o di Poncelet. Ma mentre questo si occupa della rappresentazione degli enti e degli elementi geometrici considerati nella loro astrattezza, e di dare corrette soluzioni dei problemi inerenti alle relazioni fra gli enti stessi, come l'appartenenza, il parallelismo, l'ortogonalit\u00e0, il fine della prospettiva \u00e8 di fornire immagini realistiche delle strutture oggettuali proiettate. In essa, la determinazione delle immagini degli enti geometrici fondamentali \u00e8 comunque basata sulle loro propriet\u00e0, e sulla struttura tipica del metodo della proiezione centrale. Quindi per la retta, essendo essa individuata da due punti, occorre disporre della proiezione di questi per potere tracciare la sua immagine. I due punti pi\u00f9 notevoli di detta immagine sono la traccia della retta, punto della sua intersezione col quadro, e la fuga della retta, proiezione sul quadro del suo punto improprio, che perci\u00f2 si ottiene come intersezione col quadro della parallela alla retta condotta per il centro di vista. Ancora, l'immagine di un punto deve essere determinata come intersezione delle immagini di due rette passanti per esso. Infine, un piano \u00e8 individuato dalla sua traccia, retta d'intersezione del piano stesso col quadro, e dalla sua fuga, proiezione sul quadro della sua retta all'infinito.\nOperativamente, si pu\u00f2 procedere o con due fogli separati, o con un unico foglio. Nel primo caso un foglio conterr\u00e0 tutti gli elementi riportati sul piano di terra, e l'altro corrisponder\u00e0 al quadro; nel secondo caso normalmente si dispone nella parte inferiore del foglio la vista dall'alto del piano di terra, e nella parte superiore il quadro a partire dalla linea di terra.\nNei confronti della figura obiettiva, il quadro pu\u00f2 assumere infinite posizioni, come anche infinite inclinazioni rispetto al piano geometrale. Se ad esempio, fissato il centro di vista, il quadro si sposta rispetto alla figura obiettiva conservando la medesima giacitura, si otterranno, in corrispondenza delle diverse posizioni, delle immagini simili fra loro che sono casi di omotetia. Se invece si considerano le possibili e diverse inclinazioni del quadro, ovvero le sue variazioni di giacitura, si perviene alla determinazione dei tipi di prospettiva classificati dalla normativa tecnica, che sono la \"prospettiva frontale\" e la \"prospettiva accidentale\" quando il quadro \u00e8 verticale, e la \"prospettiva razionale\" quando il quadro \u00e8 inclinato.\nPer definire le caratteristiche fondamentali dei tre tipi di prospettiva sopra elencati, conviene riferire la figura obiettiva a una terna di assi cartesiani coordinati, due dei quali siano paralleli al piano geometrale e il terzo, di conseguenza, normale a esso. Per semplicit\u00e0 si pensi a un cubo o ad un parallelepipedo con tre spigoli concorrenti in uno stesso vertice, rispettivamente giacenti su ciascuno dei tre assi cartesiani, quindi con quel vertice coincidente con l'origine degli assi. Disponendo il quadro parallelo a due degli assi cartesiani, e prescindendo dall'aggiunta di rette ausiliarie necessarie alla costruzione dell'immagine, con gli elementi dello schema preso in esame \u00e8 possibile individuare soltanto un punto di fuga proprio (quello delle rette con direzione normale al quadro, che \u00e8 il punto principale). Si ha in questo caso la prospettiva di fronte (detta anche, tradizionalmente, \"prospettiva centrale\", terminologia dovuta alla posizione pi\u00f9 frequentemente assegnata al punto principale nelle opere degli artisti rinascimentali. Tale denominazione non deve ingenerare confusione con la dizione relativa alle caratteristiche generali del sistema, che si avvale dei principi delle proiezioni centrali). Se il quadro \u00e8 invece parallelo a un solo asse cartesiano, e di conseguenza obliquo agli altri due, con gli elementi dello schema si individuano due punti di fuga propri. Si configura in questo secondo caso la prospettiva accidentale (detta anche d'angolo). Se infine il quadro \u00e8 obliquo a tutti tre gli assi cartesiani, si hanno tre punti di fuga propri e il caso pi\u00f9 generale della prospettiva razionale (o a quadro inclinato).\nUn'immagine prospettica, essendo improntata a caratteri di verosimiglianza, deve essere in grado di soddisfare esigenze di gradevolezza visiva, deve cio\u00e8 corrispondere, per quanto possibile, al tipo di visione percepito dall'essere umano. Una perfetta corrispondenza fra immagini piane e quelle proiettate sul fondo dell'occhio non \u00e8 per\u00f2 possibile, essendo le seconde distribuite su una superficie curva, ma si ottiene un'accettabile limitazione delle difformit\u00e0 assegnando al cosiddetto \"cono visivo\" un angolo di apertura opportuno. Detto cono ha vertice nel centro di vista e dovrebbe contenere tutti i raggi proiettanti passanti per gli infiniti punti della figura obiettiva; la sua intersezione col quadro \u00e8 un cerchio (da non confondersi col cerchio di distanza) con centro nel punto principale, e il suo angolo di apertura non deve superare di norma i 60\u00b0. Il cerchio cos\u00ec ottenuto costituisce un limite di notevole importanza, poich\u00e9 all'interno di esso la rappresentazione conserva requisiti di accettabilit\u00e0, e sono evitate macroscopiche \"aberrazioni\" nelle immagini, cos\u00ec che queste appaiono assimilabili a quelle incluse nel campo visivo umano. La normativa tecnica \u00e8 particolarmente restrittiva, prescrive infatti per l'angolo di apertura del cono visivo un'ampiezza massima di 35\u00b0.\nMetodi esecutivi.\nUna suddivisione in differenti sistemi o metodi del complesso di operazioni finalizzate alla costruzione di prospettive, \u00e8 del tutto convenzionale, in quanto i criteri per ottenere le immagini degli enti geometrici fondamentali sono sempre quelli indicati in \"Generalit\u00e0\", qualunque sia il metodo seguito. La classificazione \u00e8 comunque utile, ed \u00e8 infatti adottata anche dalla normativa tecnica, per indicare diverse modalit\u00e0 di procedere onde determinare la prospettiva della pianta (o vista dall'alto) della struttura oggetto dell'operazione, soprattutto in riferimento alla scelta delle rette utili alla determinazione dei punti notevoli della struttura. Tale scelta \u00e8 legata a fattori di economia grafica; inoltre, non sempre si procede utilizzando un solo metodo, ma in uno stesso disegno spesso si individuano gli elementi utili nella maniera che risulta pi\u00f9 conveniente od immediata.\nPer costruire l'immagine prospettica di una struttura oggettuale, si comincia normalmente col disegnare la prospettiva della sua vista dall'alto (o pianta), vista che \u00e8 data secondo il metodo delle proiezioni ortogonali (o del Monge). Solo in alcuni casi di prospettiva a quadro obliquo, pu\u00f2 essere conveniente iniziare da livelli differenti.\nSi consideri quindi riferita ai soli casi di quadro verticale, la descrizione di questa prima successione di operazioni. Detta pianta viene di solito riportata direttamente sul piano geometrale. Per\u00f2, qualora il punto di vista fosse molto basso, e di conseguenza l'orizzonte vicino alla linea di terra, determinando un'immagine del geometrale molto schiacciata, onde ottenere risultati precisi si pu\u00f2 disegnare la prospettiva della pianta prima su un piano virtuale collocato pi\u00f9 in basso, per poi riportare la posizione dei punti nella loro giusta collocazione al disopra della linea di terra. Completata questa prima fase, occorre determinare l'immagine dei punti della struttura nella loro effettiva configurazione spaziale. A tale scopo \u00e8 necessario conoscerne le reali quote (cio\u00e8 le loro altezze sul piano geometrale), rilevabili da prospetti e sezioni anch'esse date mediante il metodo del Monge.\nLe operazioni da eseguire sono assai semplici, perch\u00e9 nella prospettiva frontale e in quella accidentale la fuga delle rette verticali \u00e8 un punto improprio, e le immagini di tali rette rimangono verticali. Basta quindi riportare sul quadro, in posizione opportuna, le quote reali nella scala assegnata al disegno, per poi determinare, sempre attraverso le intersezioni delle immagini prospettiche di due rette per ciascuno dei punti, le proiezioni effettive di essi nello spazio. La fuga di una retta non orizzontale, ovviamente non sta sull'orizzonte. Qualora sia necessario individuarla, occorre disegnare sul quadro il ribaltamento del raggio proiettante parallelo alla retta, ribaltamento che si immagina avvenire intorno al punto di fuga cercato ed \u00e8 rappresentato da una linea inclinata sull'orizzonte di un angolo uguale a quello di pendenza della retta nello spazio; l'intersezione fra il raggio ribaltato e la verticale condotta per la fuga della proiezione orizzontale della retta, fornisce il punto cercato. I disegni riportati in questa sezione illustrano chiaramente i procedimenti fin qui e di seguito descritti.\nMetodo dei punti di distanza.\nFra i vari procedimenti esecutivi dotati di caratteristiche particolari, e tali da poter essere definiti, seppur convenzionalmente, dei metodi, il primo a essere adoperato fu quello dei punti di distanza. Esso \u00e8 infatti il sistema impiegato dai maestri toscani del primo Quattrocento, ma anche da artisti come Mantegna e Melozzo da Forl\u00ec, ed usato costantemente fino al Cinquecento inoltrato. Si \u00e8 gi\u00e0 definito in \"Generalit\u00e0\" il cerchio di distanza, che pu\u00f2 anche essere riguardato come il luogo di tutti i possibili ribaltamenti sul quadro del centro di vista. Dai pittori venivano sfruttati i due punti della sua intersezione con l'orizzonte, fughe delle rette orizzontali inclinate di 45\u00ba rispetto al quadro. Queste due direzioni, essendo le stesse delle diagonali di quadrati giacenti sul piano geometrale e con i lati rispettivamente ortogonali e paralleli al quadro, permettevano di determinare in modo facile e rapido la prospettiva dei pavimenti, da cui i pittori partivano per poi completare l'ambientazione architettonica del dipinto. Il procedimento \u00e8 conveniente e ancora applicato per l'esecuzione manuale delle prospettive frontali.\nIl disegno riportato a lato rappresenta la prospettiva di un solido ottenuto da un originario esaedro, tagliando di sguincio tutti i suoi dodici spigoli. I due punti di fuga sull'orizzonte sono il punto principale a destra e un punto di distanza a sinistra. L'immagine prospettica \u00e8 costruita secondo i criteri gi\u00e0 descritti. Si richiama l'attenzione sulla figura disegnata al disotto della linea di terra, che \u00e8 una vista dall'alto del solido appartenente al piano geometrale e ribaltata, con una rotazione di 90\u00ba, sullo stesso quadro. Non ci si lasci quindi confondere dall'apparente direzione delle rette inclinate di 45\u00ba rispetto alla linea di terra. La loro reale posizione nello spazio richiede per esse, quale punto di fuga, il punto di distanza fissato a sinistra sull'orizzonte.\nMetodo del taglio.\nAnche il metodo chiamato del taglio si pu\u00f2 far risalire all'originaria concezione dell'Alberti di considerare la \"pittura non altro che intersegazione della pirramide visiva, secondo data distanza, posto il centro e constituiti i lumi, ...\" (\"Della pittura\", Libro I, 12; dove \"pittura\" \u00e8 intesa chiaramente in un'accezione pi\u00f9 tecnica che artistica). La sua sistemazione fu per\u00f2 completata nei secoli successivi al quindicesimo. Non \u00e8 un procedimento molto pratico per l'esecuzione manuale, perch\u00e9 i punti utili a costruire l'immagine, al fine di conservare la precisione nel disegno, debbono essere riportati direttamente dalle intersezioni dei raggi proiettanti col quadro, individuate sulla vista dall'alto e su quella di profilo, e qualora sia necessario anche su una vista dal basso. Ci\u00f2 comporta la necessit\u00e0 di avere molti grafici in un unico foglio, con la conseguenza di ottenere una prospettiva relativamente piccola rispetto all'estensione del campo su cui si opera.\nMetodo dei punti di fuga.\nAnche il metodo dei punti di fuga fu elaborato da artisti del passato prima di ricevere una sistemazione teorica nella visione organica del Poncelet. Lo si vede applicato in modo piuttosto corretto ad esempio in noti disegni e incisioni del bolognese Ferdinando Galli da Bibbiena (1657-1743), architetto e scenografo che gi\u00e0 in vita godette di fama europea (Vedi collegamento esterno). Nella sua struttura sistemica, per la rappresentazione del punto il metodo fa ricorso a due rette fra loro perpendicolari, in modo che la fuga di ciascuna sia l'antipolare, rispetto al cerchio di distanza, della fuga del piano a essa ortogonale e passante per l'altra. Si esprime la condizione anche dicendo che le fughe delle due rette sono punti anticoniugati rispetto al cerchio di distanza. Non ci si sofferma qui sull'illustrazione di questa propriet\u00e0, che esula dai limiti della presente trattazione, e per la quale si rimanda allo studio del citato \"metodo della proiezione centrale\". Dal punto di vista operativo il procedimento \u00e8 applicabile per strutture oggettuali in cui prevalgano spigoli orientati secondo due direzioni ortogonali fra loro, come accade in molti edifici di tipo tradizionale. Presenta l'inconveniente che le tracce delle rette condotte per punti viepi\u00f9 lontani dal quadro, risultano notevolmente distanti dalla linea mediana del disegno, e molte di esse possono trovarsi all'esterno del foglio.\nMetodo dei punti misuratori.\nPer rendere pi\u00f9 agevoli le operazioni grafiche, si ricorre frequentemente al metodo dei punti misuratori, l'ultimo in ordine di tempo a essere stato introdotto. In esso anzich\u00e9 ricorrere, per la rappresentazione del punto, a due rette fra loro ortogonali, si sceglie una prima retta in funzione della direzione pi\u00f9 conveniente ai fini dell'economia grafica, e la seconda viene individuata dalla corda dell'arco di ribaltamento del punto sul quadro, facendo ruotare la prima intorno alla sua traccia, come risulta chiaramente dal disegno sopra riprodotto. Le fughe delle rette su cui si trovano le corde dei diversi archi di ribaltamento (due per le strutture caratterizzate da profili tutti ortogonali fra loro), si chiamano \"punti misuratori\" in quanto consentono di \"misurare\" la scansione delle distanze nell'immagine prospettica. Detto questo, si riconosce come anche i punti di distanza sull'orizzonte siano due particolari misuratori, fughe delle corde degli archi descritti da punti appartenenti a rette normali al quadro, quando queste vengono ribaltate. \u00c8 questo un ulteriore elemento per capire come la suddivisione del procedimento costruttivo della prospettiva in diversi sistemi o metodi, sia un fatto puramente convenzionale, legato soprattutto all'evoluzione storica delle applicazioni.\nCasi non ortogonali al piano di terra.\nFin qui si sono esposte le operazioni da eseguire col presupposto di riferirsi a prospettive a quadro verticale. Qualora il quadro non sia ortogonale al piano di terra, si hanno i due casi di prospettiva a quadro obliquo dal basso e a quadro obliquo dall'alto. L'adozione di un piano inclinato per l'immagine, dipende dalle caratteristiche della figura obiettiva e dagli effetti che si vogliono ottenere. \u00c8 quindi plausibile per strutture con grande sviluppo verticale e per la rappresentazione di vaste aree edificate, per le quali si adotta la vista da punti elevati, detta anche \"a volo d'uccello\". I principi generali attinenti alla rappresentazione degli enti geometrici fondamentali non mutano rispetto a quanto si \u00e8 gi\u00e0 detto, ma le costruzioni grafiche risultano decisamente pi\u00f9 complesse di quelle che si eseguono per la prospettiva frontale e per quella accidentale. Nel caso generale di quadro obliquo ai tre assi cartesiani coordinati ai quali pu\u00f2 essere riferita la figura obiettiva, si hanno, per le rette rispettivamente parallele ai tre suddetti assi, tre punti di fuga propri che sono vertici di un triangolo di cui il punto principale costituisce l'ortocentro.\nLe ultime due figure sono esemplificative delle operazioni relative all'esecuzione manuale di una prospettiva a quadro obliquo. Nel disegno con la rappresentazione mongiana del solido oggetto dell'esercizio, \u00e8 stato necessario eseguire il ribaltamento (equivalente a una terza proiezione) per determinare la posizione di tutti gli elementi utili. Il cerchio di distanza nella prospettiva \u00e8 stato tracciato per metterne in evidenza la relazione con gli altri elementi, ma non \u00e8 strettamente necessario in questo particolare caso, mentre quello pi\u00f9 piccolo concentrico a esso \u00e8 l'intersezione col quadro del cono visivo, all'interno del quale l'immagine non subisce aberrazioni fastidiose. Il disegno di una prospettiva richiede notevole precisione grafica, gli errori infatti si trasmettono da un'operazione all'altra anche ampliandosi. Per questo la posizione di alcuni punti \u00e8 stata determinata incrociando fra loro i risultati di almeno due operazioni; le altezze delle due ellissi, immagini prospettiche dei cerchi individuati sulle due basi del solido, sono state verificate anche col metodo del taglio, che \u00e8 possibile applicare al ribaltamento nella prima figura. Si nota come in complesso una prospettiva a quadro obliquo sia notevolmente pi\u00f9 laboriosa di una a quadro verticale della stessa struttura oggettuale.\nIn riferimento all'uso dell'elaboratore elettronico, va da s\u00e9 che l'analisi della struttura dei software adatti a visualizzare le prospettive di una singola figura obiettiva o di un loro insieme, esula completamente dai limiti della presente trattazione. Ci\u00f2 non solo perch\u00e9 i programmi sono venduti a costi elevati e la loro struttura non \u00e8 resa pubblica, o almeno non \u00e8 completamente leggibile, ma anche perch\u00e9 tale analisi avrebbe significato solo se rapportata al metodo con cui l'elaboratore esegue le informazioni ricevute dal programma, in merito al loro trattamento.\nMetodo del ribaltamento omologico (unificazione dei metodi storici).\nI metodi di rappresentazione prospettica di cui sopra sono stati elaborati a volte empiricamente, anche se scientificamente corretti, prima di Poncelet, e non potevano, quindi, essere trattati con l'omologia, messa a punto dal Poncelet stesso nel suo trattato del 1822. Da allora, a seguito della definizione di prospettivit\u00e0, e di doppia prospettivit\u00e0 in particolare, sarebbe stato logico aspettarsi che scomparissero dalla didattica della prospettiva, o vi prendessero parte solo come interesse storico.\nIn effetti, se sul quadro (piano di proiezione) si ribalta il piano di terra (possibilmente con la parte pi\u00f9 lontana dall'osservatore ruotata nella parte superiore del quadro stesso) si vengono a trovate su di esso due figure, una quella ribaltata, e l'altra costituita dalla prospettiva della figura sul piano di terra. Quella prospettica, come noto, \u00e8 la sezione della piramide visiva con centro nel punto di vista (occhio dell'osservatore), mentre quella ribaltata \u00e8 la sezione di una proiezione cilindrica (o parallela) eseguita da un centro di proiezione improprio ortogonale al piano bisettore del diedro formato dai due piani in questione, e cio\u00e8 il piano di terra e il quadro.\nPoich\u00e9 le due figure sul quadro sono state ottenute da due centri di proiezione differenti, tra loro intercorre una relazione di omologia, per cui punti omologhi sono allineati con il centro di omologia (costituito dall'intersezione della congiungente i due centri di proiezione sul quadro), e rette omologhe si incontrano sull'asse di omologia (costituito dalla retta comune ai due piani).\nCon queste considerazioni perde importanza la caratterizzazione metrica di parallelismo, ed \u00e8 possibile usare un'unica metodologia esecutiva per i tre tipi di prospettiva (centrale, accidentale e razionale o a quadro inclinato)."}
{"id": "1684855", "revid": "125864786", "url": "https://it.wikipedia.org/wiki?curid=1684855", "title": "Chiavi in mano", "text": "Chiavi in mano \u00e8 un film del 1996, diretto dal regista Mariano Laurenti. Remake del successo commerciale degli anni settanta dello stesso Laurenti \"Quel gran pezzo dell'Ubalda tutta nuda e tutta calda\", non ebbe analoga fortuna al botteghino.\nTrama.\nReduce da una Crociata, il soldato \"Baccello da Sernano\" scopre che la cintura di castit\u00e0 della moglie Ubalda \u00e8 stata manomessa, per ritorsione corteggia la consorte del fabbro che gli duplic\u00f2 la chiave e che intanto aveva instaurato una relazione con Ubalda.\nAmbientazione.\nIl film \u00e8 interamente ambientato nella cittadina marchigiana di Sarnano, situata ai piedi dell'Appennino umbro-marchigiano."}
{"id": "1684859", "revid": "729019", "url": "https://it.wikipedia.org/wiki?curid=1684859", "title": "Peter Richards", "text": "Biografia.\nRichards inizi\u00f2 la pratica rugbistica in giovane et\u00e0 e gi\u00e0 adolescente fece parte della selezione nazionale U-16; pi\u00f9 tardi, anche dell'U-18. Bench\u00e9 il suo ruolo d'elezione sia quello di mediano di mischia, ha spesso giocato anche da mediano d'apertura e terza linea centro.\nA 18 anni, nel 1996, firm\u00f2 il suo primo ingaggio da professionista con i London Irish, con cui esord\u00ec quasi subito (in un incontro di Premiership contro Leicester), e durante la cui militanza fu chiamato, via via, dalla Nazionale inglese U-19, U-21 e poi dall'Inghilterra \"A\". Aggregato alla selezione maggiore nel corso del cosiddetto \"tour infernale\" del 1998 (che vide l' sconfitta a Brisbane dall' 0-76), non fu tuttavia mai schierato in alcun \"test match\" ufficiale, facendo solo un'apparizione contro i New Zealand M\u0101ori.\nNel 1999 Peter Richards si trasfer\u00ec agli Harlequins, squadra londinese di Twickenham, con cui vinse il primo trofeo della sua carriera, l'European Challenge Cup nel 2001; dopo tale vittoria disput\u00f2 una stagione in Italia nelle file del Benetton Treviso, prima di tornare in Inghilterra per un biennio nel Bristol e, poi, di nuovo a Londra negli Wasps, con i quali vinse due Premiership consecutive nel 2004 e nel 2005, e il titolo di campione d'Europa, sempre nel 2004.\nNel 2005 Richards fu ingaggiato dal Gloucester per rimpiazzare il partente Andy Gomarsall, in procinto di trasferirsi al Worcester; nel nuovo club si mise in luce, tanto che il C.T. della Nazionale Andy Robinson lo convoc\u00f2 per i test autunnali del 2005, anche se poi non lo schier\u00f2 mai; giunse infine l'esordio nel 2006, e le prime due partite disputate da Richards furono due \"test\" contro l', entrambi persi dagli inglesi (rispettivamente 3-34 e 18-43).\nIl nuovo C.T. della Nazionale Brian Ashton conferm\u00f2 Richards, e lo inser\u00ec nella lista ufficiale dei convocati per la Coppa del Mondo 2007 in Francia, in cui disput\u00f2 sei dei sette incontri, tutti da subentrato, inclusa tutta la fase a eliminazione (quarti contro l', semifinale contro la e finale, persa, contro il ).\nDel 2007 \u00e8 anche un nuovo cambio di club: dal Gloucester ai London Irish, la squadra con cui inizi\u00f2 la carriera professionistica di Richards.\nConfermato anche per il Sei Nazioni 2008, Richards non pot\u00e9 tuttavia essere utilizzato a causa di un infortunio al bicipite occorso in un incontro di Heineken Cup a Treviso contro la sua ex squadra, il Benetton.\nDisput\u00f2 un ulteriore incontro, il suo ultimo, in giugno, durante il \"tour\" inglese in Nuova Zelanda.\nA fine stagione 2009-10 ha deciso il ritiro dall'attivit\u00e0 a causa di un infortunio alla schiena."}
{"id": "1684865", "revid": "767487", "url": "https://it.wikipedia.org/wiki?curid=1684865", "title": "Dead Like Me - La vita dopo la morte", "text": "Dead Like Me - La vita dopo la morte (\"Dead Like Me: Life After Death\") \u00e8 un film del 2009 diretto da Stephen Herek, basato sulla continuazione della serie televisiva \"Dead Like Me\". Il film \u00e8 uscito negli Stati Uniti direttamente in DVD, a partire dal 17 febbraio 2009.\nTrama.\nIl film \u00e8 basato sulla continuazione della serie televisiva \"Dead Like Me\", dopo che il loro capo Rube viene rimpiazzato da un uomo d'affari senza scrupoli n\u00e9 morale: Cameron Kane (Henry Ian Cusick)."}
{"id": "1684866", "revid": "1449352", "url": "https://it.wikipedia.org/wiki?curid=1684866", "title": "Bandiera valenciana", "text": "La bandiera valenciana, quindi della citt\u00e0 di Valencia e della Comunit\u00e0 Valenciana, \u00e8 una \"senyera\" aragonese con una fascia verticale blu sul lato del pennone. A causa della presenza della fascia verticale, adornata di elementi di corona nelle versioni ufficiali delle istituzioni, viene anche chiamata Senyera coronada."}
{"id": "1684872", "revid": "1543377", "url": "https://it.wikipedia.org/wiki?curid=1684872", "title": "0,999...", "text": "In matematica, la notazione decimale periodica 0,999..., scritta anche: formula_1 oppure formula_2 oppure formula_3, denota il numero reale 1.\nIn altre parole, le notazioni \"0,999\u2026\" e \"1\" rappresentano lo stesso numero reale. Nel tempo sono state derivate numerose dimostrazioni di questa identit\u00e0, a diversi livelli di rigore matematico, adottando diversi sviluppi del sistema dei numeri reali, assunzioni e contesti storici, e rivolte a diversi tipi di pubblico.\nNegli ultimi decenni i ricercatori nel campo dell'insegnamento della matematica hanno studiato la recettivit\u00e0 degli studenti verso questa uguaglianza. Bench\u00e9 essa sia stata da tempo accettata dai matematici e insegnata nei libri di testo, molti studenti la discutono o la rifiutano, almeno inizialmente. Molti vengono guidati ad accettare l'uguaglianza dai libri di testo, dagli insegnanti e da ragionamenti aritmetici. Le ragioni degli studenti nel negare o affermare l'uguaglianza sono solitamente basate su alcune intuizioni errate sui numeri reali; per esempio, che ogni numero reale ha un'unica rappresentazione decimale, che gli infinitesimi diversi da zero esistono o che l'estensione di 0,999\u2026 ha un termine.\nLa non unicit\u00e0 di tale rappresentazione non \u00e8 limitata al sistema decimale. Lo stesso fenomeno si presenta in tutte le basi intere e i matematici hanno anche quantificato i diversi modi di scrivere 1 in basi non intere. Questo fenomeno non \u00e8 neppure ristretto al solo numero 1: ogni numero razionale diverso da zero avente una rappresentazione decimale limitata pu\u00f2 essere scritto in una forma che ha periodo 9. La forma decimale limitata \u00e8 adottata pi\u00f9 spesso per semplicit\u00e0, e ci\u00f2 contribuisce all'idea sbagliata che questa sia l\"'unica\" rappresentazione. Di fatto, una volta che si permettono le periodicit\u00e0, tutti i sistemi numerici posizionali contengono un numero infinito di numeri con rappresentazioni duplici. Per esempio 28,3287 \u00e8 uguale a 28,3286999... e a 28,3287000. Queste rappresentazioni duplici sono state usate per capire meglio gli schemi nelle rappresentazioni decimali delle frazioni e nella struttura di un semplice frattale, l'insieme di Cantor. Bisogna tenerne conto per studiare il grado di infinito (cardinalit\u00e0) dell'insieme dei numeri reali.\nPossono essere costruiti sistemi numerici in cui non vi \u00e8 pi\u00f9 questa identit\u00e0, ma solo fuori dai sistemi convenzionali di numerazione reale usati nella matematica elementare.\nIntroduzione.\n0,999\u2026 \u00e8 un numero scritto nel sistema di numerazione decimale e una delle pi\u00f9 semplici dimostrazioni che tale numero \u00e8 uguale a uno si affida alle propriet\u00e0 aritmetiche di questo sistema. Gran parte dell'aritmetica decimale \u2014 addizione, sottrazione, moltiplicazione, divisione e comparazione \u2014 usa manipolazioni al livello delle cifre che sono molto simili a quelle usate per gli interi. Come con gli interi, due decimali \"finiti\" con cifre diverse sono numeri diversi (si ignorano gli zeri periodici). In particolare, qualsiasi numero nella forma di 0,99\u20269, dove i 9 hanno una fine, \u00e8 leggermente minore di 1.\nSbagliare a interpretare il significato dell'uso del \"\u2026\" (Punti di sospensione) in 0,999\u2026 porta a non capire la sua uguaglianza a 1. L'uso dei punti, in questo caso, \u00e8 diverso da quello fatto nel linguaggio o in scritture come 0,99\u20269, in cui i punti specificano che una porzione \"finita\" non viene scritta. La notazione 0,999\u2026 pu\u00f2 essere interpretata come un numero solo utilizzando il concetto matematico di limite. Di conseguenza, nell'uso convenzionale della matematica, il valore assegnato alla notazione \"0,999\u2026\" \u00e8 il numero reale che \u00e8 limite della successione (0,9; 0,99; 0,999; 0,9999; \u2026).\nNon \u00e8 questa l'unica notazione in cui, a differenza del caso con gli interi e i decimali finiti, capita che uno stesso numero pu\u00f2 essere rappresentato in diverse maniere. La stessa cosa si verifica nell'uso delle frazioni, con le quali esistono non solo due ma infinite possibilit\u00e0 equivalenti come si vede nel seguente esempio: 1\u20443 = 2\u20446 = 4\u204412, ecc. I decimali infiniti, tuttavia, possono rappresentare lo stesso numero in due soli modi, uno dei quali deve terminare con una serie infinita di nove, mentre l'altro deve terminare (o, detto in altro modo, deve consistere di una serie di zeri periodici da un certo punto in avanti).\nCi sono molte dimostrazioni del fatto che 0,999\u2026 = 1, dotate di diversi livelli di coerenza matematica. Un breve abbozzo di una dimostrazione coerente pu\u00f2 essere descritto semplicemente nei seguenti termini: si assuma che due numeri reali siano identici se e solo se la loro differenza \u00e8 uguale a zero. La maggior parte delle persone sarebbe d'accordo nel dire che la differenza tra 0,999\u2026 e 1, se esiste, deve essere molto piccola. Considerando la convergenza della successione sopra descritta, possiamo mostrare che la dimensione di questa differenza deve essere pi\u00f9 piccola di qualsiasi quantit\u00e0 positiva e si pu\u00f2 dimostrare che il solo numero reale con questa propriet\u00e0 \u00e8 0. Poich\u00e9 la differenza \u00e8 0 ne consegue che i numeri 1 e 0,999\u2026 sono identici. Lo stesso principio spiega anche perch\u00e9 0,333\u2026 = 1\u20443, 0,111\u2026 = 1\u20449 eccetera.\nDifficolt\u00e0 nell'insegnamento.\nGli studenti di matematica spesso rifiutano l'uguaglianza tra 0,999\u2026 e 1, con motivazioni che vanno dal loro diverso aspetto a dubbi sul concetto di limite e dissensi sulla natura degli infinitesimi. Ci sono molti fattori comuni che contribuiscono alla confusione:\nQueste idee sono sbagliate nel contesto dei numeri reali standard, anche se alcune potrebbero essere valide in altri sistemi di numerazione, che siano inventate per la loro utilit\u00e0 matematica generale o come modo istruttivo per avere dei controesempi attraverso cui comprendere meglio 0,999\u2026.\nMolte di queste idee sono state raccolte dal professor David Tall, che ha studiato le caratteristiche dell'insegnamento e della cognizione che portano ad alcune delle incomprensioni incontrate nei suoi studenti. Intervistando i propri studenti per capire come mai gran parte di loro rifiutasse inizialmente l'uguaglianza, egli scopr\u00ec che \"gli studenti continuavano a concepire 0,999\u2026 come una sequenza di numeri che si avvicinavano sempre di pi\u00f9 a 1 e non come un valore fisso, perch\u00e9 'non ha spiegato quante cifre ci sono' o '\u00e8 il numero decimale pi\u00f9 vicino inferiore a 1' \".\nTra le dimostrazioni elementari, la moltiplicazione di 0,333\u2026 = 1\u20443 per 3 \u00e8 apparentemente la migliore per convincere gli studenti riluttanti che 0,999\u2026 = 1. Per\u00f2, quando messi a confronto con il loro conflitto tra la certezza della prima equazione e l'incertezza della seconda, alcuni studenti cominciano a non credere pi\u00f9 nella correttezza della prima o semplicemente diventano frustrati. Inoltre i metodi di dimostrazione pi\u00f9 sofisticati non sono pi\u00f9 efficaci: studenti perfettamente in grado di applicare definizioni coerenti potrebbero ancora cadere in immagini intuitive quando sorpresi da un risultato in matematica avanzata, incluso lo 0,999\u2026. Per esempio, uno studente di analisi matematica fu capace di provare che 0.333\u2026 = 1\u20443 usando una definizione di estremo superiore, ma insistette che 0,999\u2026&lt;1 basandosi sulla sua recente comprensione delle divisioni lunghe. Altri ancora sono stati capaci di dimostrare che 1\u20443 = 0,333\u2026, ma, messi a confronto con la dimostrazione frazionaria, insistono nel dire che la logica soppianta i calcoli matematici.\nIl matematico Josef Mazur racconta la storia di un suo brillante studente di calcolo che \u00absfidava quasi tutto quello che dicevo in classe ma non dubitava mai della sua calcolatrice\u00bb e che era arrivato a credere che nove cifre sono tutto quello che serve per fare matematica, incluso il calcolo della radice quadrata di 23. Lo studente rimase a disagio con una piccola discussione sul fatto che 9,99\u2026 = 10, chiamandola \u00abprocesso selvaggio immaginario a crescita infinita\u00bb.\nCome parte della \"Teoria APOS\" sull'insegnamento matematico di Ed Dubinsky, Dubinsky e i suoi collaboratori (2005) hanno proposto che la percezione di 0,999\u2026 come stringa indeterminata ma finita con una distanza infinitamente piccola da 1, riveli degli studenti in cui \"non [sia] ancora costruito un processo di comprensione completo dei decimali infiniti\". Gli altri studenti che hanno sviluppato un processo di comprensione completo del numero 0,999\u2026 potrebbero essere incapaci di \"incapsulare\" quel processo in una \"concezione dell'oggetto\" come la concezione dello stesso possa avere valore 1, e cos\u00ec vedono il processo 0,999... incompatibile con il valore 1. Dubinsky \"et al.\" hanno anche collegato questa abilit\u00e0 dell'incapsulazione di vedere 1\u20443 come un numero come gli altri e di trattarlo con un set di numeri naturali nel suo complesso.\nDimostrazioni.\nAlgebra.\nFrazioni.\nUn motivo per cui i decimali infiniti sono un'estensione necessaria di quelli finiti \u00e8 quello di rappresentare le frazioni. Usando la divisione, una semplice frazione di interi come 1\u20443 diventa un numero periodico, 0.333\u2026, nel quale le cifre si ripetono all'infinito. Questo numero decimale porta a una rapida dimostrazione di 0,999\u2026 = 1. La moltiplicazione di 3 volte 3 produce 9 su ogni cifra, quindi 3 \u00d7 0,333\u2026 \u00e8 uguale a 0,999\u2026. E 3 \u00d7 1\u20443 \u00e8 uguale a 1, quindi 0,999\u2026 = 1.\nUn'altra forma di questa dimostrazione moltiplica 1\u20449 = 0,111\u2026 per 9.\nUna versione ancora pi\u00f9 semplice della stessa dimostrazione si basa sulle seguenti equazioni:\nSiccome sono valide entrambe le frazioni, per la propriet\u00e0 transitiva 0,999\u2026 deve essere uguale 1. Similmente 3\u20443 = 1 e 3\u20443 = 0,999\u2026. Quindi 0,999\u2026 deve uguagliare 1.\nManipolazione delle cifre.\nUn altro tipo di dimostrazione si adatta pi\u00f9 facilmente ad altri decimali periodici. Quando un numero in notazione decimale viene moltiplicato per 10 le cifre non cambiano, ma viene spostato il separatore decimale di una posizione verso destra. Quindi 10 \u00d7 0,999\u2026 \u00e8 uguale a 9,999\u2026, che \u00e8 maggiore di 9 rispetto al numero originale.\nPer vedere questo, si consideri che la sottrazione di 0,999\u2026 da 9,999\u2026 pu\u00f2 procedere cifra per cifra; in ogni cifra dopo il separatore decimale il risultato \u00e8 9 \u2012 9, cio\u00e8 0. Ma gli zeri periodici non cambiano un numero, quindi la differenza \u00e8 esattamente 9. Il passo finale usa l'algebra. Sia chiamato il numero decimale in questione, 0,999\u2026, \"c\". Allora 10\"c\" \u2212 \"c\" = 9. Questo \u00e8 lo stesso che dire 9\"c\" = 9. Dividere entrambi i membri per 9 completa la dimostrazione: \"c\"=1. Scritta come sequenza di equazioni:\nLa validit\u00e0 della manipolazione delle cifre nelle due dimostrazioni sopra non va presa per fede o per assioma; segue dalla relazione fondamentale tra i decimali e i numeri che essi rappresentano. Sicuramente questa relazione (che pu\u00f2 essere sviluppata in diverse maniere equivalenti) stabilisce di gi\u00e0 che i decimali 0,999\u2026 e 1,000\u2026 rappresentano entrambi lo stesso numero.\nNe si pu\u00f2 dare anche una dimostrazione per assurdo:\nformula_7\nAnalisi reale.\nSiccome la questione di 0,999\u2026 non riguarda lo sviluppo formale della matematica, essa si pu\u00f2 posporre fino a che qualcuno non dimostra i teoremi classici dell'analisi reale. Un requisito \u00e8 caratterizzare i numeri reali che possono essere scritti in notazione decimale, che consistono in un segno (opzionale), una sequenza finita di un qualsiasi numero di cifre che formi la parte intera, un separatore decimale e una sequenza di cifre che forma la parte frazionaria. Nell'obiettivo di discutere 0,999\u2026, la parte intera pu\u00f2 essere riassunta come \"b\"0 cos\u00ec da avere un'espansione decimale con la forma:\n\u00c8 vitale che la parte frazionaria, diversamente da quella intera, non sia limitata a un numero finito di cifre. Questa \u00e8 una notazione posizionale, quindi, per esempio, il 5 in 500 contribuisce dieci volte rispetto al 5 in 50 e il 5 in 0,05 contribuisce un decimo rispetto al 5 in 0,5.\nSerie e successioni infinite.\nForse lo sviluppo pi\u00f9 comune delle espansioni decimali \u00e8 definirle come somme di serie infinite. In generale:\nPer 0,999\u2026 si pu\u00f2 invece applicare il pi\u00f9 potente teorema della convergenza sulle serie geometriche:\nSiccome 0,999\u2026 \u00e8 una somma tale da avere un rapporto comune di formula_12, il teorema ha bisogno di un breve lavoro per dimostrare la questione:\nQuesta dimostrazione (effettivamente che 10 uguaglia 9,999\u2026) appare nel 1770 nel libro \"Elementi di Algebra\" (\"Elements of Algebra\") di Eulero.\nLa somma di una serie geometrica \u00e8 essa stessa un risultato pi\u00f9 vecchio di Eulero. Una derivata tipica del XVIII secolo usava una manipolazione termine a termine simile alla dimostrazione algebrica data sopra e nel 1811 il libro di Bonnycastle \"Un'introduzione all'Algebra\" (\"An Introduction to Algebra\") usa un'argomentazione simile per le serie geometriche per giustificare la stessa manovra su 0,999\u2026 Una reazione del XIX secolo contro tali metodi di somma liberali risult\u00f2 nella definizione che ancora domina oggi: la somma di una serie \u00e8 \"definita\" come il limite della successione delle sue somme parziali. Una dimostrazione corrispondente del teorema calcola esplicitamente quella successione; pu\u00f2 essere trovata in una qualsiasi introduzione basata su dimostrazioni al calcolo o all'analisi.\nUna successione (\"x\"0, \"x\"1, \"x\"2, \u2026) ha come limite \"x\" se la distanza |\"x\"\u00a0\u2212\u00a0\"x\"\"n\"| diviene arbitrariamente piccola con l'aumentare di \"n\". L'affermazione 0.999\u2026\u00a0=\u00a01 pu\u00f2 essere interpretata e dimostrata come un limite:\nL'ultimo passo \u2014 che lim 1\u204410\"n\" = 0 \u2014 \u00e8 spesso giustificato dall'assioma che i numeri reali hanno la propriet\u00e0 archimedea. Questo modo di pensare verso 0,999\u2026 basato sui limiti viene spesso espresso in termini pi\u00f9 evocativi che precisi. Per esempio, il libro del 1846 \"Aritmetica universitaria\" (\"The University Arithmetic\") spiega: \"0,999 +, continuato all'infinito = 1, perch\u00e9 ogni aggiunta di un 9 porta il valore pi\u00f9 vicino a 1\"; il libro del 1895 \"Aritmetica per le scuole\" (\"Arithmetic for Schools\") dice, \"\u2026quando un grande numero di 9 viene preso, la differenza tra 1 e 0,99999\u2026 diviene inconcepibilmente piccola\". Tali euristiche sono spesso interpretate dagli studenti come implicanti del fatto che 0,999\u2026 \u00e8 pi\u00f9 piccolo di 1.\nIntervalli annidati ed estremi superiori.\nLa definizione di serie sopra \u00e8 un semplice modo di definire il numero reale espresso da una periodicit\u00e0 decimale. Un approccio complementare \u00e8 fatto su misura del processo inverso: per un dato numero reale si definisce/definiscono le espansioni decimali che gli danno il nome.\nSe un numero reale \"x\" \u00e8 risaputo incluso nell'intervallo chiuso [0, 10] (\u00e8 maggiore o uguale a 0 e minore o uguale a 10), si pu\u00f2 immaginare di dividere quell'intervallo in 10 parti che si sovrappongono solo nei loro limiti: [0, 1], [1, 2], [2, 3] fino a [9, 10]. Il numero \"x\" deve appartenere a uno di essi; se appartiene a [2, 3] si registra la cifra \"2\" e si suddivide l'intervallo in [2, 2,1], [2,1, 2,2] \u2026, [2,8, 2,9], [2,9, 3]. Continuando questo processo si ottiene una successione infinita di intervalli annidati, classificata da una successione infinita di cifre \"b\"0, \"b\"1, \"b\"2, \"b\"3, \u2026, e si pu\u00f2 scrivere:\nIn questo formalismo il fatto che 1 = 1,000\u2026 e 1 = 0,999\u2026 riflette il fatto che 1 giace in entrambi [0, 1] e [1, 2], cos\u00ec da permettere la scelta di entrambi i sottointervalli per trovare le sue cifre. Per assicurarsi che questa notazione non abusi del segno di \"=\", \u00e8 necessario un modo di ricostruire un numero reale unico per ogni decimale. Questo pu\u00f2 essere fatto attraverso i limiti, ma altre interpretazioni insistono sull'argomentazione dell'ordinamento.\nUna scelta diretta \u00e8 il teorema degli intervalli annidati, che garantisce, data una successione di intervalli annidati chiusi le cui lunghezze divengono arbitrariamente piccole, gli intervalli contengono esattamente un numero reale nella loro intersezione. Quindi \"b\"0,\"b\"1\"b\"2\"b\"3\u2026 \u00e8 definito essere l'unico numero contenuto in tutti gli intervalli [\"b\"0, \"b\"0 + 1], [\"b\"0.\"b\"1, \"b\"0.\"b\"1 + 0.1], e cos\u00ec via. 0,999\u2026 \u00e8 allora l'unico numero reale che giace in tutti gli intervalli [0, 1], [0,9, 1], [0,99, 1], and [0,99\u20269, 1] per ogni stringa finita di 9. Siccome 1 \u00e8 elemento di ciascuno di questi intervalli, 0,999\u2026 = 1.\nIl Teorema degli Intervalli Annidati viene solitamente trovato in una caratteristica pi\u00f9 fondamentale dei numeri reali: l'esistenza di un estremo superiore. Per sfruttare direttamente questi oggetti, si potrebbe definire \"b\"0,\"b\"1\"b\"2\"b\"3\u2026 essere l'estremo superiore della serie di approssimazioni {\"b\"0, \"b\"0.\"b\"1, \"b\"0.\"b\"1\"b\"2, \u2026}. Si pu\u00f2 poi dimostrare che questa definizione (o definizione degli intervalli annidati) \u00e8 consistente con la procedura di suddivisione, implicando ancora 0,999\u2026 = 1. Tom Apostol conclude:\nIl fatto che un numero reale potrebbe avere due diverse rappresentazioni decimali \u00e8 semplicemente un riflesso del fatto che due differenti gruppi di numeri reali possono avere lo stesso estremo superiore.\nNumeri reali.\nAlcuni approcci definiscono esplicitamente i numeri reali per essere certamente strutture costruite sui numeri razionali, usando la teoria degli insiemi. I numeri naturali \u2014 0, 1, 2, 3, e cos\u00ec via \u2014 cominciano con 0 e continuano a crescere, cosicch\u00e9 ogni numero ha un successore. Si possono estendere i numeri naturali con i loro negativi per ottenere tutti gli interi e per estendere ulteriormente i rapporti, dando i numeri razionali. Questi sistemi numerici sono accompagnati dall'aritmetica dell'addizione, della sottrazione, della moltiplicazione e della divisione. Pi\u00f9 sottilmente, includono l'ordinamento, cos\u00ec da poter confrontare un numero con un altro ed essere minore, maggiore o uguale.\nIl passo dai numeri razionali ai numeri reali \u00e8 un'ulteriore estensione. Ci sono almeno due modi famosi per raggiungere questo scopo, entrambi pubblicati nel 1872: le sezioni di Dedekind e le Successioni di Cauchy. Le dimostrazioni che 0,999\u2026 = 1 che usino direttamente queste costruzioni non si trovano nei libri di testo di analisi reale, dove la tendenza moderna degli ultimi decenni \u00e8 stata quella di usare un'analisi assiomatica. Anche quando viene offerta una costruzione, esso viene applicato solitamente per dimostrare gli assiomi dei numeri reali, i quali poi supportano le dimostrazioni sopracitate. Tuttavia diversi autori esprimono l'idea che cominciare con una costruzione \u00e8 pi\u00f9 appropriato logicamente e le dimostrazioni risultanti sono pi\u00f9 auto-contenute.\nSezioni di Dedekind.\nNell'approccio con le sezioni di Dedekind, ogni numero reale \"x\" viene definito come l'insieme infinito di tutti i numeri razionali minori di \"x\". In particolare, il numero reale 1 \u00e8 l'insieme di tutti i numeri razionali che sono minori di 1. Ogni rappresentazione decimale positiva determina facilmente una sezione di Dedekind: l'insieme dei numeri razionali minori di una qualche parte della rappresentazione. Quindi il numero reale 0.999\u2026 \u00e8 l'insieme dei numeri razionali \"r\" tali che \"r\" &lt; 0 o \"r\" &lt; 0,9 o \"r\" &lt; 0,99 o \"r\" minore di un qualche altro numero della forma formula_15. Ogni elemento di 0.999\u2026 \u00e8 minore di 1, quindi \u00e8 elemento del numero reale 1. Al contrario un elemento di uno \u00e8 un numero razionale formula_16, il che implica formula_17. Siccome 0.999\u2026 e 1 contengono gli stessi numeri razionali, sono lo stesso insieme, quindi: 0.999\u2026 = 1.\nLa definizione di numeri reali come sezioni di Dedekind fu pubblicata da Richard Dedekind nel 1872. L'approccio sopra descritto per assegnare un numero reale a ogni rappresentazione decimale \u00e8 causato da un articolo descrittivo intitolato \"0.999\u2026 \u00e8 uguale a 1?\" (\"Is 0.999 \u2026 = 1?\") di Fred Richman nel \"Mathematics Magazine\", che \u00e8 mirato ai professori della matematica collegiale, specialmente al livello junior/senior e ai loro studenti. Richman nota che prendere le sezioni di Dedekind in un qualsiasi sottoinsieme denso dei numeri razionali porta agli stessi risultati; in particolare egli usa le frazioni decimali, per le quali la dimostrazione \u00e8 pi\u00f9 immediata: \"Quindi vediamo che nella definizione tradizionale dei numeri reali, l'equazione 0.9* = 1 viene costruita dall'inizio\". Un'ulteriore modifica della procedura porta a una struttura differente che Richman \u00e8 pi\u00f9 interessato a descrivere; si vedano i Sistemi numerici alternativi pi\u00f9 sotto.\nSuccessioni di Cauchy.\nUn altro approccio per costruire i numeri reali usa meno direttamente l'ordinamento dei razionali. Prima, viene definita la distanza tra \"x\" e \"y\" come il valore assoluto |\"x\"\u00a0\u2212\u00a0\"y\"|, dove il valore assoluto |\"z\"| viene definito come il massimo di \"z\" e \u2212\"z\", quindi mai negativo. Poi i reali vengono definiti come le successioni dei razionali che, in base a questa distanza, hanno le propriet\u00e0 della successione di Cauchy. Questo \u00e8, nella successione (\"x\"0, \"x\"1, \"x\"2, \u2026), una mappatura dai numeri naturali ai razionali; per ogni razionale positivo \u03b4 c'\u00e8 un \"N\" tale che |\"x\"\"m\"\u00a0\u2212\u00a0\"x\"\"n\"|\u00a0&lt;\u00a0\u03b4 per ogni \"m\", \"n\"\u00a0&gt;\u00a0\"N\". (La distanza tra i termini diviene pi\u00f9 piccola di ogni razionale positivo).\nSe (\"x\"\"n\") e (\"y\"\"n\") sono due successioni di Cauchy, allora si possono definire uguali come numeri reali se la successione (\"x\"\"n\"\u00a0\u2212\u00a0\"y\"\"n\") ha come limite 0. Il troncamento del numero decimale \"b\"0,\"b\"1\"b\"2\"b\"3\u2026 genera una successione di razionali di Cauchy; questa viene presa per definire il valore reale del numero. In questo formalismo quindi il compito \u00e8 quello di mostrare che la successione di numeri razionali\nha come limite 0. Considerando il termine n-esimo della successione, per \"n\"=0,1,2,\u2026 si deve perci\u00f2 dimostrare che\nQuesto limite \u00e8 ovvio; una possibile dimostrazione \u00e8 che per \u03b5 = \"a\"/\"b\" &gt; 0 si pu\u00f2 prendere \"N\"\u00a0=\u00a0\"b\" nella definizione di limite di una successione. Quindi si ha ancora 0.999\u2026\u00a0=\u00a01.\nLa definizione dei numeri reali come successioni di Cauchy fu pubblicata separatamente da Eduard Heine e Georg Cantor, entrambi nel 1872. L'approccio sopra descritto per le espansioni decimali, assieme alla dimostrazione che 0,999\u2026 = 1, segue da vicino il lavoro del 1970 di Griffiths &amp; Hilton, \"A comprehensive textbook of classical mathematics: A contemporary interpretation\" (\"Un testo completo di matematica classica: Un'interpretazione contemporanea\"). Il libro \u00e8 scritto specificamente per offrire un diverso modo di guardare, in chiave contemporanea, a concetti familiari.\nGeneralizzazioni.\nLe dimostrazioni dell'uguaglianza 0,999\u2026 = 1 si possono generalizzare immediatamente in due modi. Primo, ogni numero diverso da zero con notazione decimale finita (equivalente agli infiniti zeri periodici) ha una controparte con 9 periodici. Per esempio 0,24999\u2026 eguaglia 0,25, esattamente come nel caso particolare considerato. Questi numeri sono esattamente le frazioni decimali, e sono fitti.\nSecondo, un teorema paragonabile si applica su ogni radice o base. Per esempio in base 2 (il Sistema numerico binario) 0,111\u2026 \u00e8 uguale a 1, mentre in base 3 (sistema numerico ternario) 0,222\u2026 \u00e8 uguale a 1. I libri di testo di analisi reale solitamente saltano l'esempio di 0,999\u2026 e presentano una o entrambe queste generalizzazioni dall'inizio.\nEsistono rappresentazioni alternative di 1 anche con basi non intere. Per esempio nella base aurea, le due rappresentazioni standard sono 1,000\u2026 e 0,101010\u2026 e vi sono infinite rappresentazioni che includono degli 1 adiacenti. Generalmente, per quasi tutti i \"q\" tra 1 e 2 c'\u00e8 una quantit\u00e0 non numerabile di rappresentazioni di 1 in base \"q\". D'altra parte vi \u00e8 un insieme non numerabile di \"q\" (inclusi tutti i numeri naturali pi\u00f9 grandi di 1) per i quali vi \u00e8 soltanto una rappresentazione di 1 in base-\"q\", oltre alla triviale 1,000\u2026. Questo risultato fu ottenuto da Paul Erd\u0151s, Miklos Horv\u00e1th e Istv\u00e1n Jo\u00f3 attorno al 1990. Nel 1998 Vilmos Komornik e Paola Loreti determinarono la pi\u00f9 piccola di queste basi, la costante di Komornik-Loreti \"q\" = 1,787231650\u2026. In questa base 1 = 0,11010011001011010010110011010011\u2026; le cifre sono date dalla successione di Thue-Morse che non ha ripetizioni.\nUna generalizzazione pi\u00f9 estesa viene fatta con i sistemi numerici posizionali pi\u00f9 generici. Anch'essi hanno rappresentazioni multiple e in un certo senso le difficolt\u00e0 sono persino peggiori. Per esempio:\nMarko Petkov\u0161ek ha dimostrato che tali ambiguit\u00e0 sono conseguenze necessarie dell'uso di un sistema posizionale: per un qualsiasi sistema simile che definisce tutti i numeri reali, il set di reali con rappresentazioni multiple \u00e8 sempre denso. Egli chiama la dimostrazione \"un esercizio istruttivo nella topologia degli insiemi di punti elementare\"; richiede il vedere gli insiemi di valori posizionali come spazi di Stone e notare che le loro rappresentazioni reali sono date da funzioni continue.\nApplicazioni.\nUn'applicazione di 0,999\u2026 come rappresentazione di 1 avviene nella teoria dei numeri. Nel 1802 H. Goodwin pubblic\u00f2 un'osservazione sull'apparizione di serie di numeri 9 nelle rappresentazioni decimali ripetitive delle frazioni i cui denominatori sono numeri primi certi. Esempi includono:\nE. Midy dimostr\u00f2 un risultato generale su tali frazioni, ora chiamato teorema di Midy, nel 1836. La pubblicazione era oscura e non \u00e8 chiaro se la sua dimostrazione coinvolgesse direttamente 0,999\u2026, ma almeno una dimostrazione moderna di W. G. Leavitt lo fa. Se si riesce a dimostrare che un decimale della forma 0,\"b\"1\"b\"2\"b\"3\u2026 \u00e8 un intero positivo, allora deve essere 0,999\u2026 che diviene allora la sorgente dei 9 nel teorema. Ricerche in questa direzione possono motivare concetti quali il Massimo comun divisore, l'aritmetica modulare, il numero di Fermat, l'ordine degli elementi di un gruppo e la reciprocit\u00e0 quadratica.\nTornando all'analisi reale, l'analogo in base-3 0,222\u2026 = 1 gioca un ruolo chiave nella caratterizzazione di uno dei pi\u00f9 semplici frattali, l'insieme di Cantor:\nLa cifra \"n\"-esima della rappresentazione riflette la posizione del punto nello stadio \"n\"-esimo della costruzione. Per esempio il punto \u00b2\u20443 \u00e8 dato dalla usuale rappresentazione di 0,2 o 0,2000\u2026, poich\u00e9 giace alla destra della prima cancellazione e alla sinistra di ogni altra cancellazione successiva. Il punto 1\u20443 \u00e8 rappresentato non come 0,1 ma come 0,0222\u2026, poich\u00e9 giace alla sinistra della prima cancellazione e alla destra di ogni cancellazione successiva.\nI nove periodici ritornano in un altro dei lavori di Georg Cantor. Devono essere presi in considerazione per costruire una dimostrazione valida, applicando il suo argomento diagonale del 1891 alle rappresentazioni decimali, della non numerabilit\u00e0 dell'intervallo unitario. Tale dimostrazione deve essere in grado di dichiarare certe coppie di numeri reali diverse in base alle loro rappresentazioni decimali, bisogna quindi evitare coppie come 0,2 e 0,1999\u2026. Un semplice metodo rappresenta tutti i numeri con rappresentazioni non terminanti; il metodo opposto esclude i nove periodici. Una variante che probabilmente si avvicina di pi\u00f9 all'argomentazione originale di Cantor usa la base 2 e, convertendo rappresentazioni in base-3 nella base-2, si pu\u00f2 anche dimostrare la non numerabilit\u00e0 dell'insieme di Cantor.\nSistemi numerici alternativi.\nNonostante i numeri reali formino un sistema numerico estremamente utile, la decisione di interpretare la frase \"0,999\u2026\" come qualcosa che descrive un numero reale \u00e8 in ultima forma una convenzione e Timothy Gowers lamenta in \"Matematica: una breve introduzione\" (\"Mathematics: A Very Short Introduction\") che l'identit\u00e0 risultante 0,999\u2026 = 1 sia anch'essa una convenzione:\nTuttavia essa non \u00e8 assolutamente una convenzione arbitraria, poich\u00e9 nel non adottarla si viene forzati o a inventare nuovi strani oggetti o ad abbandonare alcune delle regole familiari dell'aritmetica.\nSi possono definire altri sistemi numerici usando diverse regole o nuovi oggetti; in alcuni di tali sistemi numerici le dimostrazioni sopracitate dovrebbero essere reinterpretate e si potrebbe scoprire che, in un dato sistema numerico, 0,999\u2026 e 1 non siano identici. Tuttavia molti sistemi numerici sono estensioni \u2013 piuttosto che alternative indipendenti \u2013 del sistema numerico reale, quindi 0,999\u2026 = 1 continua a sussistere. Anche in simili sistemi numerici, per\u00f2, \u00e8 utile esaminare sistemi numerici alternativi, non solo per come si comporta 0,999\u2026 (se, di fatto, un numero espresso come \"0,999\u2026\" sia significativo e non ambiguo), ma anche il comportamento del relativo fenomeno. Se tale fenomeno differisce da quelli nel sistema numerico reale, allora almeno una delle assunzioni costruite nel sistema deve fallire.\nInfinitesimi.\nAlcune dimostrazioni che 0,999\u2026 = 1 si affidano alla propriet\u00e0 archimedea dei numeri reali standard: non ci sono infinitesimi diversi da zero. Ci sono strutture algebriche ordinate matematicamente coerenti, incluse le varie alternative ai reali standard, che non sono Archimedee. Il significato di 0,999\u2026 dipende da quale struttura viene usata. Per esempio i numeri duali includono un nuovo elemento infinitesimo \u03b5, analogo all'unit\u00e0 immaginaria \"i\" nei numeri complessi eccetto che \u03b5\u00b2\u00a0=\u00a00. La struttura risultante \u00e8 utile nella differenziazione automatica. I numeri duali possono avere un ordine lessicografico, nel qual caso i multipli di \u03b5 diventano elementi non archimedei. Si noti tuttavia che, come estensione dei numeri reali, i numeri duali possiedono ancora l'eguaglianza 0,999\u2026 = 1. Relativamente a ci\u00f2, mentre \u03b5 esiste nei numeri duali, allora esiste anche \u03b5/2 e quindi \u03b5 non \u00e8 \"il pi\u00f9 piccolo numero duale positivo\" e, di fatto come nei reali, non esiste un tale numero.\nUn altro modo per costruire alternative ai reali standard \u00e8 usare la teoria del topos e logiche alternative piuttosto che la teoria degli insiemi e della logica classica (che \u00e8 un caso particolare). Per esempio l'analisi infinitesima ha infinitesimi senza reciproci.\nL'analisi non standard \u00e8 ben conosciuta per includere un sistema numerico con un vettore pieno di infinitesimi (e di loro inversi), che fornisce un approccio differente e forse pi\u00f9 intuitivo al calcolo. A. H. Lightstone forn\u00ec uno sviluppo delle rappresentazioni decimali non standard nel 1972 nel quale ogni numero reale esteso in (0,\u00a01) ha una rappresentazione decimale estesa unica: una sequenza di cifre 0, ddd\u2026;\u2026ddd\u2026 numerata dai numeri reali estesi. In questo formalismo ci sono due rappresentazioni naturali di 0,333\u2026, nessuna delle quali differisce da 1\u20443 di un infinitesimo:\nLa teoria del gioco combinatorio fornisce reali alternative, come l'infinito Rosso-Blu di Hackenbush, tanto per fare uno specifico esempio. Nel 1974, Elwyn Berlekamp ha descritto una corrispondenza fra le stringhe di Hackenbush e l'espansione binaria dei numeri reali, motivata dall'idea della compressione dei dati. Per esempio, il valore della stringa di Hackenbush LRRLRLRL\u2026 \u00e8 0,0101012\u2026\u00a0=\u00a01\u20443. Comunque, il valore di LRLLL\u2026 (corrispondente a 0.111\u20262) \u00e8 infinitamente pi\u00f9 piccolo di 1. La differenza fra i due \u00e8 che il numero surreale 1\u2044\u03c9, dove \u03c9 \u00e8 il primo numero ordinale; il gioco relativo \u00e8 LRRRR\u2026 o 0.000\u20262.\nNella cultura di massa.\nCon l'ascesa di Internet i dibattiti su 0,999\u2026 sono usciti dalle classi e sono comuni su newsgroup e forum, inclusi molti che nominalmente hanno ben poco a che fare con la matematica. Nel newsgroup sci.math la discussione su 0,999\u2026 \u00e8 uno \"sport popolare\" ed \u00e8 una delle domande che trovano risposta nelle sue FAQ. La FAQ spiega brevemente la dimostrazione 1\u20443, la moltiplicazione per 10, i limiti e allude anche alle successioni di Cauchy.\nUn'edizione del 2003 del \"The Straight Dope\" (una colonna opinionistica pubblicata su oltre trenta giornali americani) discute su 0,999\u2026 attraverso 1\u20443 e limiti, parlando di idee sbagliate:\nIl \"The Straight Dope\" cita una discussione sulla sua bacheca che \u00e8 venuta da una non meglio identificata \"altra bacheca \u2026 pi\u00f9 che altro sui videogiochi\". Nello stesso spirito, la questione di 0,999\u2026 \u00e8 diventata un argomento talmente popolare nei primi sette anni del forum Battle.net della Blizzard Entertainment che la compagnia rilasci\u00f2 un \"comunicato\" il 1\u00ba aprile 2004:\nSiamo molto contenti di chiudere il libro su questo argomento una volta per tutte. Abbiamo assistito al patema e alla preoccupazione riguardo al fatto che 0,999~ sia o no uguale a 1; e siamo fieri che la seguente dimostrazione risolve finalmente e definitivamente il problema per i nostri clienti.\nVengono poi offerte due dimostrazioni, basate sui limiti e sulla moltiplicazione per 10."}
{"id": "1684880", "revid": "10473", "url": "https://it.wikipedia.org/wiki?curid=1684880", "title": "Next Generation Network", "text": ""}
{"id": "1684883", "revid": "123691226", "url": "https://it.wikipedia.org/wiki?curid=1684883", "title": "Dario Di Vico", "text": "Ha frequentato il liceo classico \"Norberto Turriziani\" di Frosinone, poi si \u00e8 laureato in sociologia presso l'Universit\u00e0 La Sapienza di Roma.\nSuccessivamente, dal 1977 al 1983, ha lavorato come sindacalista per la UILM di Torino con un incarico nella quinta lega Mirafiori. In quel periodo ha cominciato a occuparsi di giornali creando tra l'altro il periodico \"Fabbrica/Impresa\" edito da CGIL CISL e UIL di Torino.\nHa iniziato a scrivere di temi sindacali sulla \"Gazzetta del Popolo\" di Torino e sul settimanale \"Mondo Economico\". Nel 1986 il direttore Giulio Anselmi lo ha assunto al settimanale \"Il Mondo\" nel quale \u00e8 restato per alcuni anni e, dopo una breve esperienza a \"Italia Oggi\", nel 1989 \u00e8 stato assunto al \"Corriere della Sera\" da Ugo Stille.\nPer il quotidiano di via Solferino si \u00e8 occupato da Roma e da Milano di economia e politica diventando prima inviato e poi vicedirettore, ruolo che ha ricoperto durante la seconda direzione di Paolo Mieli (dicembre 2004 - aprile 2009). Dopo la partenza di Mieli \u00e8 tornato a compiti di redazione.\nAttualmente \u00e8 inviato,ed editorialista de il Corriere della Sera. \u00c8 tra i fondatori del Blog del Corriere della Sera \"La nuvola del Lavoro\", dedicato al mondo del lavoro Italiano.\nOpere.\nHa pubblicato tre libri: \nRiconoscimenti.\nHa vinto vari premi giornalistici: \nCollegamenti esterni.\n[Blog: \"La nuvola del Lavoro\" http://nuvola.corriere.it/ ]\nBlog: http://dariodivico.tumblr.com/\nTwitter: https://twitter.com/dariodivico"}
{"id": "1684888", "revid": "1974457", "url": "https://it.wikipedia.org/wiki?curid=1684888", "title": "Conciliazione monocratica", "text": "La conciliazione monocratica \u00e8 un istituto prevista dalla legge italiana, che consiste nella possibilit\u00e0 di transigere in sede amministrativa su questioni di natura retributiva e contributiva inerenti al rapporto di lavoro. La competenza per l'esperimento \u00e8 dell'ispettore del lavoro.\nDisciplina normativa.\nLa conciliazione in tema di lavoro era genericamente disciplinato dalla legge 15 luglio 1966, n. 604 e dalla legge 11 agosto 1973, n. 533.\nL'istituto \u00e8 stato poi specificamente disciplinato dall'art. 11 del d.lgs 23 aprile 2004, n. 124 emanato sulla base dell'art. 8 della legge 23 ottobre 2004, n. 30 attuativo della delega al governo alla disciplina dei servizi ispettivi del lavoro.\nCaratteristiche.\nTramite questo istituto - che mette a disposizione del lavoratore uno strumento di risoluzione delle controversie alternativo al processo del lavoro - \u00e8 possibile fare una denuncia - tecnicamente \"richiesta d'intervento\" - ad un ispettore di turno o all'Ufficio Relazioni con il Pubblico presso l'Ispettorato Territoriale del Lavoro (ex Direzione territoriale del lavoro, ex Direzione Provinciale del Lavoro, un ufficio o comunque sede distaccata nei capoluoghi di Provincia) alla quale \"normalmente\" segue una ispezione da parte degli ispettori presso il luogo di lavoro.\nLa richiesta viene verificata dall'ufficio, e se vi appaiono elementi per una possibile conciliazione delle parti, viene avviato il procedimento, con la convocazione delle parti entro un termine prefissato, e che in caso di raggiungimento dell'accordo annulla la procedura ispettiva.\nAmbito di applicazione.\nEssa pu\u00f2 riguardare non solo problematiche di carattere previdenziale, come in precedenza, ma anche qualsiasi questione relativa alla retribuzione. L'Ufficio non ha l'obbligo di effettuare la conciliazione monocratica, ma ne deve valutare l'opportunit\u00e0. Infatti, non \u00e8 possibile porre in essere la conciliazione monocratica qualora si ravvisino gli estremi di un reato o si tratti di diritti non disponibili (ad es. sull'indennit\u00e0 di maternit\u00e0, qualora si tratti di lavoro di minori o extracomunitari non in regola, ecc.).\nSe il datore di lavoro e il lavoratore si accordano, a norma dell'art. 11, comma 4, del D. Lgs. n. 124/2004, \"\"i versamenti dei contributi previdenziali e assicurativi ... [sono] riferiti alle somme concordate in sede conciliativa...\". Inoltre, se una delle parti non si presenta, o in fase di incontro - anche pi\u00f9 riunioni - non si perviene ad un accordo, cos\u00ec come prevede il comma 5 del predetto articolo \"...la Direzione provinciale del lavoro d\u00e0 seguito agli accertamenti ispettivi.\"\".\nL'accertamento ispettivo non ha limiti, e pertanto non avr\u00e0 luogo solo sulle questioni sollevate dal lavoratore, bens\u00ec su tutta l'attivit\u00e0 del datore di lavoro, con l'ovvio limite della prescrizione quinquennale \"ex\" art. 15 della legge 24 novembre 1981 n. 689.\nIn caso di mancato accordo, se in sede di ispezione si riscontra la fondatezza della denuncia del lavoratore, per la parte economica pu\u00f2 essere emessa una diffida accertativa con cui si obbliga il datore di lavoro a pagare comunque il dovuto."}
{"id": "1684913", "revid": "36426", "url": "https://it.wikipedia.org/wiki?curid=1684913", "title": "Ercole Ferrarese", "text": ""}
{"id": "1684919", "revid": "767487", "url": "https://it.wikipedia.org/wiki?curid=1684919", "title": "Reason to Believe (Pennywise)", "text": "Reason to Believe \u00e8 il nono album di studio del gruppo skate punk statunitense Pennywise. \u00c8 l'ultimo album della band cantato da Jim Lindberg, che avrebbe annunciato un anno dopo la sua uscita dal gruppo.\nIl disco.\nL'album \u00e8 stato pubblicato il 25 marzo 2008 negli Stati Uniti come download digitale gratuito dalla MySpace Records ed in Europa il giorno precedente come CD dalla Epitaph Records, che l'ha pubblicato in versione standard ed in edizione limitata in vinile con due tracce bonus, non disponibili negli altri formati. Il titolo precedentemente scelto per il disco durante la lavorazione era \"Free for the People\".\nAlcune copie dell'album presentano l'adesivo del Parental Advisory nella copertina. \u00c8 la prima volta che un album dei Pennywise presenta tale etichetta, nonostante le produzioni precedenti contenessero profanit\u00e0.\nIl singolo \"Die for You\" \u00e8 disponibile gratuitamente per il download in formato MP3 160Kbps sul MySpace del gruppo.\nTracce.\n\u2020 = Traccia bonus su CD/LP&lt;br&gt;\n\u2021 = Traccia bonus su vinile&lt;br&gt;\n\u2194 = Download gratuito attraverso Textango e Myspace Records dal 25 marzo all'8 aprile"}
{"id": "1684922", "revid": "124493512", "url": "https://it.wikipedia.org/wiki?curid=1684922", "title": "Kemet", "text": ""}
{"id": "1684933", "revid": "112024751", "url": "https://it.wikipedia.org/wiki?curid=1684933", "title": "Palazzo Thiene Bonin Longare", "text": "Palazzo Thiene Bonin Longare \u00e8 un palazzo di Vicenza progettato da Andrea Palladio presumibilmente nel 1572 ed edificato da Vincenzo Scamozzi dopo la morte del maestro.\nDal 1994 \u00e8 inserito, assieme alle altre architetture palladiane di Vicenza, nella lista dei patrimoni dell'umanit\u00e0 dell'UNESCO. Attualmente \u00e8 sede di Confindustria Vicenza.\nStoria e descrizione del progetto.\nSulla storia del palazzo che Francesco Thiene fece realizzare sulle propriet\u00e0 di famiglia all'estremit\u00e0 occidentale della Strada Maggiore (l'attuale corso Palladio) presso il Castello sussistono pi\u00f9 dubbi che certezze, a partire dalla data esatta della costruzione. Alla morte di Palladio l'edificio non \u00e8 ancora realizzato: nella \"Pianta Angelica\" del 1580 appaiono infatti ancora solo le vecchie case e il giardino. Da un documento del 1586 risulta quanto meno iniziato il cantiere e sicuramente nel 1593, alla morte del committente Francesco Thiene, il palazzo \u00e8 costruito per almeno un terzo. Enea Thiene, che eredita i beni di suo zio Francesco, porta a conclusione la fabbrica, probabilmente entro il primo decennio del Seicento.\nIl palazzo sar\u00e0 acquistato nel 1835 da Lelio Bonin Longare.\nNel suo trattato \"L'idea della architettura universale\" (edito a Venezia nel 1615), Vincenzo Scamozzi scrive di aver portato a compimento il cantiere dell'edificio sulla base di un progetto altrui (senza specificare di chi si tratti) con qualche variazione rispetto all'originale (di cui non chiarisce l'entit\u00e0). L'architetto non nominato da Scamozzi \u00e8 sicuramente Andrea Palladio, perch\u00e9 esistono due fogli autografi riferibili al palazzo per Francesco Thiene: in essi sono tracciate due varianti di planimetrie, sostanzialmente vicine a quelle dell'edificio attuale, e uno schizzo per la facciata, molto diverso da quella poi realizzata.\nNon \u00e8 chiaro quando Palladio abbia formulato le proprie idee per il palazzo, ma \u00e8 credibile che sia avvenuto nel 1572, anno in cui Francesco Thiene e suo zio Orazio si dividono le propriet\u00e0 di famiglia e il primo ottiene proprio l'area dove sorger\u00e0 poi l'edificio palladiano. Analizzando l'edificio realizzato, appaiono diversi elementi che rendono possibile una datazione dell'idea agli anni settanta, considerando i molti punti di contatto ad esempio con palazzo Barbaran da Porto, sia nel disegno della parte inferiore della facciata sia nella grande loggia a doppio ordine sul cortile. Il fianco invece potrebbe essere opera di Vincenzo Scamozzi, considerando la sua affinit\u00e0 con palazzo Trissino al Duomo. Anche il profondo atrio, sostanzialmente indifferente alla griglia degli ordini, potrebbe essere scamozziano ed \u00e8 interessante notare che, mentre la stanze alla sua destra entrando risultano chiaramente riutilizzare murature preesistenti piuttosto irregolari, quelle alla sua sinistra sono perfettamente regolari, evidentemente frutto di nuove fondazioni."}
{"id": "1684935", "revid": "1543377", "url": "https://it.wikipedia.org/wiki?curid=1684935", "title": "Distretto di Kinondoni", "text": " \nIl distretto di Kinondoni o Kinandoni (in swahili Wilaya ya Kinondoni, in inglese \"Kinondoni District\") \u00e8 il pi\u00f9 settentrionale dei tre distretti in cui \u00e8 suddivisa la citt\u00e0 di Dar es Salaam, in Tanzania, situato a circa 5 minuti di automobile dal centro.\nHa una superficie complessiva di 531\u00a0km\u00b2, ed \u00e8 delimitato a est dall'Oceano Indiano e a nord e a ovest dalla Regione di Pwani. Confina inoltre a nord con la zona residenziale di Mwananyamala, a ovest con Magomeni, a sud con Ada Estate e a est con Msasani.\nAl censimento del 2002, la popolazione del distretto ammontava a 1.083.913 persone. Le due etnie originarie di questa zona sono gli Zaramo e i Ndengereko, ma in seguito allo sviluppo di Dar es Salaam Kinondoni \u00e8 diventata gradualmente una comunit\u00e0 fortemente multietnica.\nIl distretto comprende alcune delle zone residenziali pi\u00f9 sviluppate di Dar es Salaam, e molti funzionari del governo abitano in questa zona. Vi appartiene tra l'altro la zona di Oyster Bay, dove vivevano gli europei in epoca coloniale. L'area nel suo complesso \u00e8 comunque eterogenea; alcune zone (per esempio quelle note come Kinondoni Studio, Kinondoni Vijana e Kinondoni Hanna Nassif) hanno infrastrutture peggiori e, per esempio, soffrono periodicamente della mancanza di acqua corrente. Analogamente, le strade principali del distretto (come Kawawa Road, Mwinyi Road, Kinondoni Road e Mwijumaj Road) sono ben asfaltate, mentre altre diventano quasi impraticabili durante la stagione delle piogge. Questa variet\u00e0 di contesti si riflette anche nel costo delle abitazioni e degli affitti; alcune aree (per esempio Hanna Nassif) si collocano ai livelli minimi nazionali, mentre altre (soprattutto Kinondoni Block 41 e Kinondoni Morocco) raggiungono prezzi che le caratterizzano come aree \"esclusive\" (con affitti intorno ai 2000 dollari al mese).\nIl distretto \u00e8 collegato al resto della citt\u00e0 da diverse linee di autobus, fra cui una che la collega a Mwananyamala e al centro e altre che percorrono Mwinyi Road e Kawawa Road. Dalla penisola di Msasani, che appartiene al distretto, partono collegamenti marittimi con i \"dhow\" a motore che portano anche a Bagamoyo.\nSuddivisione amministrativa.\nIl distretto \u00e8 suddiviso amministrativamente in 4 divisioni (\"divisions\"), 34 circoscrizioni (\"wards\") e 112 sotto-circoscrizioni (\"sub-wards\"). Le circoscrizioni sono le seguenti:"}
{"id": "1684938", "revid": "115502499", "url": "https://it.wikipedia.org/wiki?curid=1684938", "title": "Laodice (figlia di Priamo)", "text": "Laodice (in greco antico \u039b\u03b1\u03bf\u03b4\u03af\u03ba\u03b7) \u00e8 un personaggio della mitologia greca ed una delle cinque figlie di Priamo e di Ecuba. \nA volte \u00e8 citata anche con i nomi di Astioche od Iera.\nMitologia.\nMoglie di Telefo.\nOmero nomina Laodice come \"la pi\u00f9 bella delle figlie di Priamo\" . Il padre l'aveva assegnata in sposa a Telefo, figlio di Eracle e re di Misia. \nScoppiata la guerra di Troia, Telefo, che era stato sconfitto dagli Achei durante l'assalto nei suoi territori, rifiut\u00f2 di aiutare Priamo nella guerra, giustificando il fatto di aver sposato sua figlia Laodice e dichiarando la sua neutralit\u00e0 cosicch\u00e9 evit\u00f2 uno spergiuro.\nL'amore per Acamante.\nUn'altra tradizione racconta che, all'inizio della guerra, quando Laodice era ancora nubile, gli Achei inviarono a Troia un'ambasciata per reclamare Elena, fuggita con Paride da Sparta. Come araldi in citt\u00e0 furono inviati Diomede e Acamante, figlio di Teseo e, intravisto quest'ultimo, Laodice se ne innamor\u00f2 perdutamente e desider\u00f2 violentemente intrecciare un rapporto sessuale con lui e non potendo serbare il suo amore, si confid\u00f2 con Filobia, la quale acconsent\u00ec ad aiutarla. \nFilobia chiese al proprio marito, re di Dardano nella Troade, di imbandire nella sua citt\u00e0 un banchetto e di invitarvi i due giovani. Il marito accett\u00f2 e, esaudendo le richiesta della moglie, fece sedere Laodice e Acamante una di fronte all'altro. \nLui la scambi\u00f2 cos\u00ec per una cortigiana del seguito di Priamo ed acconsent\u00ec ad unirsi a lei rendendola incinta di un figlio (Munito). Laodice per\u00f2 non volle allevarlo e lo affid\u00f2 ad una serva di Elena nella casa di Priamo, Etra, madre di Teseo, e quindi bisnonna del piccolo.\nGuerra di Troia.\nNell'Iliade.\nNel poema omerico Laodice \u00e8 moglie di Elicaone, un figlio di Antenore, durante i dieci anni di guerra che coinvolsero Troia e i suoi abitanti. \nNel III libro dell\"'Iliade\" Iride, la messaggera degli dei assunse l'aspetto della figlia di Priamo per parlare ad Elena ed incitarla a raggiungere le mura della citt\u00e0 per assistere al duello tra Paride e Menelao.\nQuando poi suo fratello Ettore ritorn\u00f2 a Troia per parlare con sua madre Ecuba, egli incontr\u00f2 Laodice nello stesso momento in cui la regina stava per raggiungerla.\nLa morte.\nLa notte della conquista di Troia, Laodice fugg\u00ec davanti agli inseguitori, rifugiandosi nel santuario dell'antenato Troo, dove si trovavano le tombe di Cilla e Munippo: ma all'improvviso la terra si apr\u00ec in una voragine che la inghiott\u00ec sotto gli occhi degli astanti. \nSecondo altri venne fatta prigioniera dai Greci e data come schiava ad uno degli achei."}
{"id": "1684939", "revid": "196390", "url": "https://it.wikipedia.org/wiki?curid=1684939", "title": "Jug Dubrovnik", "text": ""}
{"id": "1684947", "revid": "36426", "url": "https://it.wikipedia.org/wiki?curid=1684947", "title": "Benedetto Grazzini", "text": ""}
{"id": "1684955", "revid": "729019", "url": "https://it.wikipedia.org/wiki?curid=1684955", "title": "Costi di apprendimento", "text": "Quando si elabora una strategia di leadership di costo si devono tenere presenti le determinanti di costo; tra queste si hanno i costi di apprendimento, ossia quei costi che si riducono all'aumentare del tempo di esistenza dell'impresa sul mercato, perch\u00e9 col passare del tempo si acquisisce maggiore esperienza, consentendo una riduzione dei tempi di produzione e magari delle materie prime utilizzate.\nIn riferimento alle persone, si parla di \"learning by doing\", riferendosi all'intera organizzazione si parla di \"apprendimento organizzativo\": l'organizzazione (per esempio impresa) sviluppa dei meccanismi interni che comportano una riduzione dei costi."}
{"id": "1684961", "revid": "121901655", "url": "https://it.wikipedia.org/wiki?curid=1684961", "title": "Tiella barese", "text": "La tiella alla barese di patate, riso e cozze \u00e8 una pietanza tipica della cucina barese.\nDescrizione.\nQuesta specialit\u00e0 barese basata sul riso pu\u00f2 esser paragonata alla paella, ma il modo barese di condire differisce considerando che si adoperano ingredienti tradizionali della zona, con le rinomate cozze tarantine. Tutto il cibo da preparare \u00e8 sistemato in ampi tegami (tielle) da mettere in forno prima di rifinire ulteriormente il condimento.\nPreparazione.\nNel fondo della teglia si versano due o tre cucchiai di olio extra vergine d'oliva, una decina di pomodorini ciliegini tagliati a met\u00e0 o in alternativa 4 o 5 pomodori pelati spezzettati, una cipolla bianca tagliata a rondelle, aglio a pezzettini, una manciata di prezzemolo tritato, pepe nero quanto basta e per chi vuole peperoncino.\nSi dispone quindi sul fondo del tegame in ordine:\nSi raccomanda di non esagerare con la quantit\u00e0 di riso utilizzato, e di tenere presente che uno strato troppo spesso di riso, andrebbe ad aumentare irreparabilmente il volume della \"tiella\" compromettendo la corretta cottura di tutti gli ingredienti.\nL'arte culinaria delle brave cuoche o bravi cuochi consiste nel disporre accuratamente tutti gli ingredienti nel tegame in modo da insaporire al massimo il riso.\nPer rendere la pietanza ancor pi\u00f9 saporita, infatti, viene utilizzato il cosiddetto \"fumetto\", un estratto di brodo di cozze, gamberi e altri molluschi di mare a scelta, anzich\u00e9 la semplice e insapore acqua calda di rubinetto. Tale fumetto viene unito al riso per permetterne la cottura nel tegame.\nLa particolarit\u00e0 di questo piatto \u00e8 che tutti gli ingredienti cuociono in forno rigorosamente \"a crudo\", pertanto \u00e8 fondamentale saper dosare accuratamente il sale e la quantit\u00e0 di fumetto o brodo necessari per la cottura.\nLa Tiella barese \u00e8 diffusa con varianti locali anche nel Salento dov'\u00e8 chiamata \"tajeddha\" o \"riso, patate e cozze\" cotti in una teglia di coccio (detta tajeddha). \u00c8 probabile che tale ricetta sia stata influenzata dalla Paella vista la lunga dominazione spagnola nel regno di Napoli."}
{"id": "1684962", "revid": "123367", "url": "https://it.wikipedia.org/wiki?curid=1684962", "title": "Maialino vietnamita", "text": ""}
{"id": "1684966", "revid": "1522738", "url": "https://it.wikipedia.org/wiki?curid=1684966", "title": "Reiko (Mortal Kombat)", "text": ""}
{"id": "1684981", "revid": "1305772", "url": "https://it.wikipedia.org/wiki?curid=1684981", "title": "Jacopo Palma", "text": "Jacopo Palma \u00e8 il nome di due artisti del Rinascimento veneziano:"}
{"id": "1684991", "revid": "6923", "url": "https://it.wikipedia.org/wiki?curid=1684991", "title": "Simbiosi industriale", "text": "Nell'ambito dell'ecologia industriale, per simbiosi industriale si intende l'interazione tra diversi stabilimenti industriali utilizzata al fine di massimizzare il riutilizzo di risorse normalmente considerate scarti. Tali risorse includono risorse di tipo materiale (rifiuti e prodotti), energia, acqua, servizi e competenze. Gli scarti (rifiuti e sottoprodotti) generati da un'impresa possono essere usati da un'altra impresa per sostituire input produttivi o trasformati in nuovi prodotti destinati al mercato finale . La simbiosi industriale \u00e8 oggi considerata una delle principali strategie per la transizione verso l'economia circolare.\nStoria.\nIl termine \"simbiosi industriale\", coniato nel 1947, si evolve nel 1989 grazie all'introduzione dei concetti della biosfera e tecnosfera (relativi rispettivamente alla Natura e all'industria) da parte di Robert Ayres, a cui segue l'introduzione del concetto di ecologia industriale elaborato dal fisico Robert Frosch nel 1992.\nNel 2003 \u00e8 stato implementato un programma nazionale di simbiosi industriale nel Regno Unito quale strumento operativo per la pianificazione sostenibile industriale, denominato \"National Industrial Symbiosis Programme\" (NISP), replicato poi in altre 20 nazioni.\nBasi teoriche.\nL'applicazione del concetto di simbiosi industriale si basa in primo luogo sulle leggi della termodinamica, in particolare sulla legge di conservazione della massa e sulla legge di conservazione dell'energia, sulla base delle quali \u00e8 possibile dedurre che, almeno in linea teorica, il quantitativo di materiali e di energia non utilizzati da un processo industriale possono essere utilizzati da un altro processo industriale.\nPer la realizzazione di un sistema di simbiosi industriale si parte anzitutto dall'analisi di un modello del sistema costituito dall'ambiente e dall'industria (intesa in senso ampio), stabilendo i flussi di materia e di energia che intercorrono tra tali sistemi.\nQualsiasi sistema industriale, sociale o economico \u00e8 caratterizzato dal suo \"metabolismo fisico\", vale a dire l'estrazione di materie prime, la loro trasformazione in beni e servizi e la restituzione di materiali all'ambiente.\nTutti i processi di trasformazione della materia sono alimentati dall'energia. La questione \u00e8 come gestire in modo sostenibile la quantit\u00e0 e la qualit\u00e0 di materiali ed energia che entrano ed escono dal processo produttivo, cio\u00e8 il cosiddetto \"metabolismo industriale\".\nBenefici.\nL'adozione della simbiosi industriale pu\u00f2 consentire la creazione di benefici economici per le imprese e ambientali per la societ\u00e0, simultaneamente. Le imprese possono ottenere benefici economici grazie alla riduzione dei costi di produzione. I benefici ambientali, a vantaggio della collettivit\u00e0, riguardano la riduzione della quantit\u00e0 di rifiuti smaltiti e degli input produttivi (es. materie prime) usate dal sistema economico.\nStrumenti utilizzati.\nL'applicazione del concetto di simbiosi industriale pu\u00f2 avvenire sfruttando diversi strumenti, tra cui:\nBarriere alla simbiosi industriale.\nPratiche di simbiosi industriale devono essere fattibili contemporaneamente dal punto di vista economico, tecnico e legale.\nLe barriere alla simbiosi industriale possono essere classificate in tre categorie:"}
{"id": "1684995", "revid": "298229", "url": "https://it.wikipedia.org/wiki?curid=1684995", "title": "Terrence Trammell", "text": "Biografia.\nNelle principali competizioni (Giochi olimpici e Mondiali outdoor) ha vinto sempre medaglie d'argento, riuscendo a conquistare l'oro soltanto nel corso delle Universiadi 1999, dei Mondiali indoor di e dei Mondiali indoor di nella specialit\u00e0 dei 60 metri ostacoli.\nNel corso della sua carriera agonistica si allenava ad Atlanta, sua citt\u00e0 natale, con l'allenatore Napoleon Cobb."}
{"id": "1684999", "revid": "1522738", "url": "https://it.wikipedia.org/wiki?curid=1684999", "title": "Ashrah", "text": ""}
{"id": "1685008", "revid": "287204", "url": "https://it.wikipedia.org/wiki?curid=1685008", "title": "Adventus", "text": "L'adventus era l'ingresso cerimoniale di un imperatore romano (o di un alto funzionario imperiale) in una citt\u00e0; tra le ultime testimonianze, quelle riguardo all'accoglienza del re Teodorico a Roma nel 500 e quella dell'imperatore Eraclio I a Costantinopoli nel 629.\nSignificato dell\"adventus\".\nLe vaste dimensioni dell'Impero romano fecero s\u00ec che, anche nel periodo in cui gli imperatori si muovevano pi\u00f9 frequentemente per i propri domini, la presenza dell'imperatore in una citt\u00e0 o zona che non fosse la capitale era un evento molto raro. Considerando il fatto che questa presenza dell'imperatore all'interno delle mura cittadine era ritenuto un evento fausto, sia per i benefici economici e sociali sia per la sicurezza che implicava, si comprende come tutta la cittadinanza fosse coinvolta nell'organizzazione (e nel sostenere l'onere) dell\"adventus\" imperiale, la cui memoria rimaneva poi per lungo tempo, registrata anche nelle cronache, le quali forniscono numerose descrizioni di tali eventi. Una volta decisa la visita imperiale, questa era comunicata alla citt\u00e0 interessata con largo anticipo, anche un anno. Iniziava subito la preparazione della cerimonia, dai costi elevati; in cambio di questo impegno finanziario la collettivit\u00e0 aspirarva ai benefici legati alla presenza dell'imperatore, come elargizioni, organizzazione di giochi, esenzioni dalle tasse e condono delle tasse pregresse.\nCerimonia.\nAll'inizio della cerimonia aveva luogo l\"occursus\": una processione di senatori recanti le divinit\u00e0 cittadine e seguiti da alcuni rappresentanti delle altre classi sociali si incamminava incontro all'imperatore, che incontrava fuori dalla citt\u00e0; qui i senatori invitavano l'imperatore ad entrare in citt\u00e0, e questi teneva un breve discorso di ringraziamento. Questa fase della cerimonia doveva convogliare il desiderio della citt\u00e0 di accogliere l'imperatore, e quindi era ritenuto opportuno che la delegazione cittadina incontrasse l'ospite il pi\u00f9 lontano possibile dalla citt\u00e0, a dimostrare il proprio ardente desiderio.\nSuccessivamente aveva luogo l\"introitus\", l'ingresso vero e proprio dell'imperatore in citt\u00e0. Preceduto dal corteo dei dignitari che gli erano andati incontro, l'imperatore entrava da una delle porte della citt\u00e0 (fino all'epoca della dinastia severiana a piedi e da solo, in seguito su di un carro e scortato da reparti militari), e trovava ad attenderlo rappresentanti di tutti i ceti sociali: in prima fila vi erano i magistrati e l'aristocrazia cittadina, vestiti di bianco e coronati d'alloro; vicini a questi, in ordine gerarchico, si trovavano i senatori e i cavalieri romani che risiedevano in citt\u00e0, i sacerdoti e i membri dei \"collegia\", i rappresentanti delle fazioni del circo e del clero (durante la tarda antichit\u00e0), poi i maschi liberi e infine le donne e i bambini; i giovani componevano dei cori che cantavano le lodi dell'augusto ospite. Il popolo dimostrava il proprio giubilo agitando rami di ulivo, palma e alloro, offrendo corone di fiori, i cui petali poi erano sparsi intorno, bruciando incenso e recando fiaccole e ceri, mentre alcuni tenevano gli animali che avevano intenzione di sacrificare in onore dell'imperatore; il tutto era racchiuso da grida di giubilo, inni, e preghiere. Successivamente l'imperatore si recava nel tempio pi\u00f9 importante della citt\u00e0, dove effettuava un sacrificio di ringraziamento; questa pratica fu abolita da Costantino I, che si rifiut\u00f2 di sacrificare alla Triade Capitolina.\nTipicamente l'imperatore e i suoi ospiti giungevano poi in un luogo pubblico, come il foro o il teatro, dove l'imperatore faceva un discorso di ringraziamento alla citt\u00e0, la quale replicava con la declamazione di un panegirico, la cui composizione e declamazione era stata commissionata ad un retore, in quanto si trattava di un momento importante e prestigioso per la citt\u00e0. Talvolta l'imperatore si recava nella curia a rendere omaggio al Senato locale con una orazione (\"oratio senatus\"); alternativamente effettuava una largizione (\"largitio\") nel foro."}
{"id": "1685011", "revid": "767487", "url": "https://it.wikipedia.org/wiki?curid=1685011", "title": "Ti lascio perch\u00e9 ti amo troppo", "text": "Ti lascio perch\u00e9 ti amo troppo \u00e8 un film del 2006 diretto da Francesco Ranieri Martinotti.\nTrama.\nMariano Niculi \u00e8 un trentenne napoletano che viene mollato improvvisamente dalla sua fidanzata Daniela, con l'ambigua frase \"ti lascio perch\u00e9 ti amo troppo\". Passa il tempo e nonostante tutti gli sforzi degli amici nel trovargli un'alternativa, Mariano non riesce a dimenticare Daniela, fin quando un giorno incontra Ana Paula, affascinante brasiliana turista a Napoli, e se ne invaghisce. Grazie a una serie di trovate ingegnose, Mariano riesce a convincerla a sistemarsi a casa propria, facendole credere che si tratti di un bed &amp; breakfast, ma il corteggiamento risulter\u00e0 lungo e difficile.\nDopo averla presentata ai suoi due migliori amici, Isidoro e Lello, Mariano viene convinto dai due che in realt\u00e0 Ana Paula si stia approfittando di lui per avere il permesso di soggiorno. Cos\u00ec Mariano litiga con la bella brasiliana che lascia la casa di Mariano offesa e indignata.\nIn seguito, per\u00f2, Mariano riuscir\u00e0 a fare pace con lei dopo aver scoperto che Ana Paula \u00e8 molto agiata economicamente e quindi innamorata realmente del ragazzo napoletano.\nIl mercatino della \"Starza\" prende questo nome non per la via dove \u00e8 ubicato in quanto si trova in via Diomede Carafa nel quartiere Bagnoli, ma perch\u00e9 nella parte finale superiore della suddetta strada si trova \"La Starza\" dove fino agli anni '70 del secolo scorso si abbeveravano cavalli e mucche ad una fontana che adesso non c'\u00e8 pi\u00f9."}
{"id": "1685024", "revid": "477371", "url": "https://it.wikipedia.org/wiki?curid=1685024", "title": "Sedia portantina", "text": "La sedia portantina \u00e8 un dispositivo medicale presente in tutte le ambulanze equipaggiate per servizi di trasporto sanitario o servizi di emergenza-urgenza. Si tratta di una sedia pieghevole equipaggiata di maniglie sullo schienale e di prese estensibili alla base delle gambe anteriori. I modelli si differenziano poi fra modelli a 2, a 3 oppure a 4 ruote.\nLa sedia portantina \u00e8 un presidio medicale utilizzato nel primo soccorso per trasportare i pazienti dal luogo del malore al mezzo di soccorso in particolare se il paziente ha determinate patologie. \nAprendo le maniglie anteriori e posteriori la sedia portantina \u00e8 usata per superare ostacoli come scale o gradini, mentre facendo leva sulle ruote posteriori si pu\u00f2 usare come una sedia a rotelle per affrontare i tratti in piano. La stabilit\u00e0 del trasportato \u00e8 assicurata da due cinghie di sicurezza.\nQuesto dispositivo si usa solo con pazienti non traumatici: in caso di sospette lesioni al rachide i soccorritori utilizzeranno presidi di immobilizzazione come la tavola spinale o il materasso a depressione per prevenire, durante il primo soccorso, manovre che potrebbero compromettere il midollo spinale. Se invece si suppone che il paziente abbia un tono muscolare ridotto o quando l'esiguit\u00e0 degli spazi lo richieda si utilizzer\u00e0 il telo di soccorso anche chiamato telo portaferiti.\nLa sedia portantina pu\u00f2 essere anche attrezzata con cingoli che ne permettono lo scorrimento in discesa, cos\u00ec da farla diventare una sedia da evacuazione. Oppure, nei modelli pi\u00f9 evoluti, la sedia portantina \u00e8 motorizzata e quindi permette lo spostamento del paziente senza alcuno sforzo fisico da parte del soccorritore."}
{"id": "1685026", "revid": "339392", "url": "https://it.wikipedia.org/wiki?curid=1685026", "title": "Ossidrilione", "text": ""}
{"id": "1685027", "revid": "122981288", "url": "https://it.wikipedia.org/wiki?curid=1685027", "title": "Staphylococcus", "text": "Gli stafilococchi (Staphylococcus ) sono batteri Gram-positivi appartenenti alla famiglia \"Staphylococcaceae\".\nDescrizione.\nSono batteridi Gram-positivi e catalasi positivi di forma sferica (cocchi) (0,5-1 \u00b5m di diametro) immobili di ciglia e/o flagelli).\nAerobi o anaerobi facoltativi, privi di capsula evidente, cocchi disposti in gruppi irregolari (dal greco: 'staphyle' = a grappolo, e 'coccus' = sfera), ubiquitari (che non prediligono un solo tipo di habitat).\nAerobicamente gli stafilococchi producono da glucosio molto acido acetico e anidride carbonica, e poco acido lattico (5 - 10%), mentre anaerobicamente producono essenzialmente acido lattico (73 - 94%) e poco acido acetico (4 - 7%).\nGli stafilococchi non sono batteri esigenti dal punto di vista metabolico, infatti crescono nei comuni terreni di coltura e sono capaci di sopravvivere anche in presenza di una percentuale di NaCl (cloruro di sodio) pari al 7,5%; sono definiti infatti alofili tolleranti e questa caratteristica viene utilizzata per isolarli a partire da un materiale plurimicrobico (agar sale-mannitolo).\nMesofili (la temperatura ottimale di crescita si aggira attorno ai 25-40\u00a0\u00b0C con un optimum tra 30 e 37\u00a0\u00b0C), con pH di crescita ottimale tra 7,0 e 7,5, fortemente alotolleranti (che possono vivere a diverse concentrazioni di soluti fino al 7,5% di NaCl) e lipolitici, con buona attivit\u00e0 nitrato reduttasica.\nLe popolazioni naturali di tali organismi sono associate soprattutto alla pelle, alle ghiandole della pelle e alle mucose degli animali a sangue caldo e dell'uomo. Possono inoltre essere presenti in un'ampia variet\u00e0 di prodotti animali come carne, latte e formaggio e a fonti ambientali quali suolo, sabbie, polvere, aria e acque naturali. Alcune specie sono saprofite, altre commensali, e altre ancora opportuniste patogene per l'uomo e per gli animali.\nGli stafilococchi, e in particolare \"Staphylococcus aureus\", intervengono in patologia umana, soprattutto come agenti eziologici di numerose infezioni della cute. Sono infatti responsabili di infezioni suppurative (foruncoli, follicoliti, impetigine), tossinfezioni alimentari e altre patologie causate da tossine prodotte (sindrome della cute ustionata, sindrome da shock tossico) determinando, in alcuni casi, anche setticemie estremamente gravi. Alcuni biotipi appartenenti alla specie \"S. aureus\" sono responsabili di gravi tossinfezioni alimentari per la capacit\u00e0 di produrre enterotossine termoresistenti e attive per ingestione.\nIl genere \"Staphylococcus\" comprende attualmente 47 specie, per lo pi\u00f9 commensali di cute e superfici mucose dell'uomo e altri mammiferi. Alcuni stafilococchi, in particolare specie che producono l'enzima coagulasi come \"Staphylococcus aureus\", \"S. hyicus\" e \"S. intermedius\", risultano molto spesso patogeni per l'uomo e altri animali, per lo pi\u00f9 mammiferi."}
{"id": "1685028", "revid": "1318658", "url": "https://it.wikipedia.org/wiki?curid=1685028", "title": "Joseph Quinaux", "text": "Biografia.\nSi distinse nel genere del paesaggio per il soave realismo che pervade la sua opera di solido impianto accademico e di gusto tardo romantico che alcuni critici accostano a Millet.\nRaggiunse una certa notoriet\u00e0 con le sue meticolose vedute fluviali delle Ardenne insieme ai suoi colleghi Kindermans e Keelhoff.\nFu maestro, tra gli altri, di Carlos de Haes, di Isidore Verheyden e di Dar\u00edo de Regoyos, ai quali seppe trasmettere la sua solida formazione accademica che essi poi elaborarono in forme pi\u00f9 moderne."}
{"id": "1685031", "revid": "36426", "url": "https://it.wikipedia.org/wiki?curid=1685031", "title": "Francesco de' Rossi", "text": ""}
{"id": "1685033", "revid": "2163220", "url": "https://it.wikipedia.org/wiki?curid=1685033", "title": "Coperta isotermica", "text": "La coperta isotermica (detta anche telino isotermico o metallina) \u00e8 un presidio medicale utilizzato per contribuire alla stabilizzazione termica dei pazienti, sia per mantenere il calore in caso di ipotermia che per rifletterlo in caso dei colpi di calore.\nIl telo viene usato per coprire il paziente ed utilizzato quasi sempre in caso di incidenti stradali, traumi, ustioni, ipotermie e colpi di calore. Ha uno spessore simile a quello della carta stagnola in alluminio, ma \u00e8 facile da stendere sul paziente, visto che non tende a creare increspature. La coperta \u00e8 formata da due strati, uno argentato ed uno dorato: la superficie dorata si lascia attraversare facilmente da calore e raggi solari, mentre quella argentata tende a rifletterli.\nUtilizzo.\nIn caso di trauma, ustione o ipotermia si rivolge la faccia di colore argento verso il paziente, in modo che la coperta abbia la funzione di mantenere all'interno il calore corporeo.\nIn caso di colpo di calore si lascia invece la faccia di colore argento esternamente rispetto al paziente, in modo che la faccia dorata interna abbia la funzione di facilitare la dispersione del calore corporeo e quella argentata di evitare che quello proveniente dall'esterno, soprattutto sotto forma di raggi solari, possa raggiungere la cute.\nSono anche note come \"coperte di emergenza\" o \"coperte di sopravvivenza\", impermeabili al vento (\"windproof\") e all'acqua (\"waterproof\"), e resistenti all'escursione termica di inverno e estate. \nPer la loro caratteristiche tecniche di leggerezza, durata nel tempo e prezzo contenuto (realizzate in materiali plastici come il polietilene tereftalato, polietilene, ecc.), trovano impiego per i senzatetto, e per la ricerca e soccorso di persone disperse oppure in situazioni di disastro naturale.\nCaratteristiche tecniche.\nPer svolgere correttamente le due funzioni di prevenzione da \"ipotermia\" (abbassamento della temperatura corporea - \"lato silver rivolto verso l'interno\") o da \"ipertemia\" (innalzamento della temperatura corporea - \"lato silver rivolto verso l'esterno\") la coperta isotermica \u00e8 realizzata in 3 materiali/strati con una costruzione a \"Sandwich\". \nTale costruzione si rende necessaria al fine di isolare lo stato conduttivo termico/elettrico realizzato in alluminio depositato in CVD ( Chemical Vapour Deposition). Se non lo si facesse da entrambi i lati l'alluminio diventerebbe conduttore termico e quindi renderebbe inefficace la protezione da raffreddamento perch\u00e9 incrementerebbe la velocit\u00e0 di dispersione di calore per conduzione quando a contatto con la pelle oppure da surriscaldamento perch\u00e9 l'alluminio per conduzione porterebbe all'interno il calore generato dai raggi solari.\nIn sostanza abbiamo i seguenti strati:\n1) PET (polietilene tereftalato) solitamente di colore giallo trasparente con caratteristiche di trasparenza agli infrarossi che una volta accoppiato allo strato di alluminio assume le sembianze metalliche di colore \"oro\";\n2) Alluminio in forma di coating depositato sul lato non a contatto dello strato di PE, in modo da evitare la conduzione termica e quindi la dispersione di calore, permettendo la riflessione massima degli infrarossi (prossima al 100%);\n3) PE (polietilene) trasparente con caratteristiche di maggiore trasparenza all'emissione degli infrarossi emessi dal corpo umano;"}
{"id": "1685049", "revid": "1543377", "url": "https://it.wikipedia.org/wiki?curid=1685049", "title": "Panath\u012bna\u00efkos Athl\u012btikos Omilos (pallavolo maschile)", "text": "Il Panath\u012bna\u00efkos Athl\u012btikos Omilos \u00e8 una societ\u00e0 di pallavolo maschile, con sede ad Atene: milita nel campionato greco di Volley League e fa parte dell'omonima societ\u00e0 polisportiva."}
{"id": "1685052", "revid": "400694", "url": "https://it.wikipedia.org/wiki?curid=1685052", "title": "Pleocitosi", "text": ""}
{"id": "1685053", "revid": "767487", "url": "https://it.wikipedia.org/wiki?curid=1685053", "title": "The Moldy Peaches", "text": "I Moldy Peaches sono un gruppo musicale indie rock newyorkese, formato nel 1994 da Adam Green e Kimya Dawson, in seguito affiancati da altri musicisti live. Spesso associati al movimento anti-folk, hanno pubblicato un solo album, omonimo, e una compilation di live e inediti. Scioltisi nel 2002, continuano a fare musica come solisti.\nStoria del gruppo.\nDalle origini a The Moldy Peaches.\nAdam Green e Kimya Dawson fanno conoscenza nel 1994 in un negozio di dischi di New York, quando Adam ha solo 13 anni e Kimya 20. Kimya conquista immediatamente la fiducia dei genitori, che le permettono di portarlo ad assistere ai primi concerti. La loro collaborazione artistica inizia quasi subito, e il duo comincia a distribuire le prime registrazioni autoprodotte.\nIl primo album ufficiale, The Moldy Peaches, distribuito dalla Rough Trade nel 2001, contiene molte di queste registrazioni. Il disco riceve una calda accoglienza nel circuito indipendente, anche grazie all'originale combinazione di melodie folk \ncon sfuriate punk, e di atmosfere dolci e quasi adolescenziali con riferimenti espliciti a tematiche quali il sesso e l'uso di droghe.\nAlla notoriet\u00e0 del gruppo contribuiscono anche gli energici live, spesso tenuti in piccoli club o musei, durante i quali i musicisti indossano buffi costumi (Adam \u00e8 solito travestirsi da Robin Hood, Kimya da orsetto o coniglio). I Moldy Peaches hanno fatto da spalla a diversi gruppi come The Strokes e Tenacious D.\nLe carriere soliste e la notoriet\u00e0 tardiva.\nDal 2003 in poi, i componenti del gruppo si sono dedicati soprattutto alle proprie carriere soliste, con buoni risultati, interrompendo le performance dal vivo ma pubblicando una raccolta di materiale inedito, Moldy Peaches 2000.\nNel 2007, grazie al successo del film \"Juno\", una pellicola indipendente alla cui colonna sonora appartenevano brani di Green e Kimya Dawson, oltre che \"Anyone else but you\", tratto dal primo album del gruppo, i Moldy Peaches divennero noti anche al grande pubblico: la colonna sonora arriv\u00f2 inaspettatamente al primo posto della classifica dei download di iTunes.\nIn seguito al recente successo, anche se entrambi ritengono improbabile una vera e propria reunion, si sono esibiti nella vecchia formazione in una manciata di concerti e show radiotelevisivi."}
{"id": "1685056", "revid": "1522738", "url": "https://it.wikipedia.org/wiki?curid=1685056", "title": "Trolloc", "text": ""}
{"id": "1685058", "revid": "1305772", "url": "https://it.wikipedia.org/wiki?curid=1685058", "title": "St. Catherine", "text": "Con il nome di St. Catherine (\"Santa Caterina\" in italiano) sono indicate alcune localit\u00e0 inglesi ed americane:"}
{"id": "1685059", "revid": "124808", "url": "https://it.wikipedia.org/wiki?curid=1685059", "title": "Earth Final Conflict", "text": ""}
{"id": "1685061", "revid": "767487", "url": "https://it.wikipedia.org/wiki?curid=1685061", "title": "Blind Horizon - Attacco al potere", "text": "Blind Horizon - Attacco al potere (\"Blind Horizon\") \u00e8 un film statunitense del 2003 diretto da Michael Haussman, prodotto da Emmett/Furla/Oasis Films e interpretato da Val Kilmer. Questo thriller fantapolitico e fascinoso \u00e8 ideato e scritto da Paul Benz e Steve Tomlin.\nTrama.\nFerito durante una sparatoria in una cittadina del Nuovo Messico, Frank Kavanaugh rimane senza memoria. Lo sceriffo indaga tranquillamente sulla vicenda finch\u00e9 si presenta la bella sensuale e affascinante Chloe, dichiarandosi fidanzata di Frank che, intanto, vagamente sospetta di sapere qualcosa su un piano per uccidere il presidente degli Stati Uniti. A colpi di \"flashback\", Frank rivive i momenti della vita passata, intanto che i vari pezzi di questo \"puzzle\" tornano in superficie.\nCuriosit\u00e0.\nTutti i database filmografici riportano il titolo del film come \"Blind Horizon - Attacco al potere\" ma durante le scene iniziali del film viene mostrato il titolo \"Blind Horizon - Attacco al sistema\"."}
{"id": "1685062", "revid": "88740", "url": "https://it.wikipedia.org/wiki?curid=1685062", "title": "Arcidiacono (disambigua)", "text": ""}
{"id": "1685064", "revid": "729019", "url": "https://it.wikipedia.org/wiki?curid=1685064", "title": "Richard Wigglesworth", "text": "Biografia.\nNato e cresciuto a Blackpool (Lancashire), Wigglesworth inizi\u00f2 la carriera professionistica nel 2002 con il Sale Sharks (Grande Manchester), con la quale vanta un titolo di campione inglese e un'European Challenge Cup.\nLe prime esperienze internazionali sono del 2006, quando Wigglesworth fu convocato per gli England Saxons (l'Inghilterra \u201cA\u201d); nel 2007 fu aggregato da Brian Ashton alla squadra che affront\u00f2 gli incontri di preparazione alla Coppa del Mondo di Francia, senza tuttavia venire mai utilizzato in alcun \"test match\" ufficiale.\nDell'inizio del 2008 \u00e8 invece la convocazione per la rosa ufficiale della Nazionale inglese al Sei Nazioni, nel corso del quale \u00e8 avvenuto anche il debutto, a Roma contro l', nel secondo incontro del torneo, da subentrato.\nI successivi tre incontri sono stati invece disputati dall'inizio.\nAll'attivo di Wigglesworth anche una meta, marcata a Saint-Denis contro la all'ultimo minuto di gioco del suo primo incontro da titolare.\nProprio tre giorni prima della \"performance\" contro la Nazionale transalpina, il tecnico francese degli Sharks, Philippe Saint-Andr\u00e9, si era pubblicamente espresso su Wigglesworth, definendolo \u00abdotato della giusta mentalit\u00e0 per il rugby internazionale\u00bb.\nA gennaio 2010 fu resa pubblica la notizia di un accordo di Wigglesworth con i Saracens a partire dalla stagione 2010-11; con la sua nuova squadra ha vinto la Premiership 2010-11.\nConvocato alla in cui ha disputato 4 incontri per l', al suo ritorno nel club Wigglesworth si \u00e8 infortunato al ginocchio nel corso del primo impegno ufficiale in Coppa Anglo-Gallese, incidente cui ha fatto seguito un intervento chirurgico a causa del quale il giocatore \u00e8 inutilizzabile per tutta la stagione."}
{"id": "1685066", "revid": "767487", "url": "https://it.wikipedia.org/wiki?curid=1685066", "title": "Stelle (film)", "text": "Stelle (\"Sterne\"), conosciuto anche come La stella di Davide, \u00e8 un film del 1959 diretto da Konrad Wolf.\nNel suo anno di uscita vinse il Premio Speciale della Giuria al Festival di Cannes.\nTrama.\nAmbientato in Bulgaria, durante la seconda guerra mondiale, il film racconta la storia di un ufficiale tedesco che si innamora di una ragazza ebrea che sta scortando verso i Lager. Lei morir\u00e0 e lui passer\u00e0 coi partigiani.\nProduzione.\nCo produzione bulgaro-tedesca, il film venne prodotto dalla DEFA-Studio f\u00fcr Spielfilm di Potsdam-Babelsberg e dalla Studio f\u00fcr Spielfilme di Sofia.\nDistribuzione.\nIn Italia, il film \u00e8 stato distribuito nelle sale cinematografiche nel 1959-1960 dalla Rome International Films, per poi godere di alcuni passaggi televisivi dapprima nel canale nazionale della rai, e poi, fino agli anni '70-80, in qualche televisione locale senza per\u00f2 mai venire distribuito in homevideo. Verso la fine dell'estate 2020, l'Associazione Memoriale Sardo della Shoah di Cagliari ha recuperato da un collezionista fiorentino una copia in pellicola 35\u00a0mm del film in italiano, che ha poi fatto restaurare in telecinema e pubblicare in dvd originale con la AR productions, una casa di distrubuzione dvd di cinema d'essai e di alta qualit\u00e0."}
{"id": "1685067", "revid": "1699816", "url": "https://it.wikipedia.org/wiki?curid=1685067", "title": "Kenshi", "text": "Kenshi Takahashi \u00e8 un personaggio della serie di videogiochi \"Mortal Kombat\".\nStoria.\nNato combattente, Kenshi passa la prima parte della sua vita girovagando per il mondo alla ricerca di guerrieri in grado di sfidarlo, allo scopo di aumentare il proprio orgoglio. Un giorno, Kenshi incontr\u00f2 Song, che lo convinse che un grande guerriero necessita di una grande spada, cos\u00ec lo guid\u00f2 attraverso un santuario dove si trovava una spada leggendaria che, a detta di Song, avrebbe aumentato le capacit\u00e0 di chi la possedeva. Kenshi si impossess\u00f2 della spada, ma venne sopraffatto dalla forza delle anime che da essa vennero rilasciate, le quali lo resero cieco per sempre. Song si rivel\u00f2 quindi essere nessun altro che Shang Tsung, il quale assorb\u00ec tutte le anime rilasciate e lasci\u00f2 Kenshi al suo destino, che pareva essere la morte. Tuttavia la spada richiam\u00f2 Kenshi e gli parl\u00f2, portandolo alla sua tomba e alle proprie origini. La spada apparteneva in origine a una lunga stirpe di guerrieri della quale Kenshi era discendente, e il santuario nel quale si trovava la spada era il luogo di riposo delle anime dei suoi antenati, le stesse che erano state assorbite da Shang Tsung.\nKenshi si allen\u00f2 per circa 10 anni per migliorare i suoi restanti sensi, allo scopo di vendicare i suoi antenati. Questo obiettivo lo port\u00f2 alle Forze Speciali.\nLe abilit\u00e0 speciali di Kenshi impressionano Jax Briggs e Sonya Blade, i quali cercavano dei guerrieri capaci di contrastare l'Alleanza Mortale guidata da Shang Tsung e Quan Chi. Kenshi sente ormai vicina la possibilit\u00e0 di vendicarsi dell'affronto subito. Dopo molteplici prove, test ed esaminazioni, Kenshi entra a far parte dell'Outer World Investigation Agency.\nLa sua opportunit\u00e0 di vendetta sembra arrivare quando gli viene assegnata la missione di trovare Cyrax, un cyborg del Lin Kuei anch'egli alleato delle Forze Speciali. In un viaggio nell'Outworld, egli incontra Ermac e lo sconfigge, e lo libera dal controllo di Shao Kahn. Come ricompensa, Ermac gli dona il potere della telecinesi; grazie ad essa, Kenshi scopre l'Alleanza Mortale e i suoi piani, ma non riesce a contattare la OWIA, visto che era stata attaccata da Hsu Hao. Sfortunatamente, l'Alleanza Mortale lo percepisce e manda Mavado a ucciderlo. Mavado affronta Kenshi, lo sconfigge e lo lascia morente.\nMa il guerriero Lin Kuei Sub-Zero lo trova e lo cura. Kenshi, come ringraziamento, si allea con Sub-Zero per trovare un portale che li riporterebbe a casa, e ci\u00f2 li rende amici. Alla morte di Shang Tsung, Quan Chi e Raiden, causata da quest'ultimo nel tentativo di uccidere Onaga (del tutto inutile perch\u00e9 distrugge s\u00ec la sua armata ma non scalfisce Onaga), Kenshi percepisce le anime dei suoi antenati che tornano nella sua spada, segno che la sua vendetta si \u00e8 compiuta. Ma nonostante sia alleato sia di Sub-Zero sia delle Forze Speciali, egli rinuncia alla posizione di militare e all'alleanza, diventando un guerriero solitario.\nKenshi ritorna cos\u00ec nell'Earthrealm, dove grazie alla sua spada \u00e8 ormai pronto a combattere la criminalit\u00e0 e la corruzione, combattendola soprattutto di notte, favorito dalle tenebre. Kenshi sconfigge molte organizzazioni criminali. Alla fine, egli intercetta un messaggio in codice di Mavado, contenente i piani di cattura del semidio Taven. Prima che riesca a localizzare la posizione del Drago Rosso, sopraggiunge Johnny Cage che gli chiede di unirsi alle forze del bene per contrastare quelle malvagie del dio decaduto Shinnok. Tuttavia Kenshi rifiuta, perch\u00e9 ci\u00f2 significherebbe un'ulteriore lotta tra bene e male.\nMentre Kenshi si incammina verso il covo del Drago Rosso nel tentativo di vendicarsi di Mavado, ha una premonizione che lo rende consapevole della missione di Taven e Daegon, ossia di uccidere Blaze. La spada inoltre gli consiglia di unirsi alle forze del bene nel conflitto imminente. Conscio di ci\u00f2, Kenshi decide di guidare le armate del bene in battaglia.\nDurante la battaglia dell'Armageddon, Kenshi uccide Sheeva, e procede nel suo cammino. Sopraggiunge Quan Chi che lo combatte e lo sconfigge. Shang Tsung per\u00f2 respinge Quan Chi e finisce Kenshi.\nNel suo finale in \", egli uccide Blaze e non solo riacquista finalmente la vista, ma vede potenziati anche i suoi poteri telecinetici, ma a causa di ci\u00f2, egli sente e vede oltre i propri limiti, cos\u00ec si ritira in una grotta buia e insonorizzata.\nEgli appare anche in Mortal Kombat IX come personaggio scaricabile. Nel finale uccide Shao Kahn e salva l'Earthrealm dall'Armageddon. La sua vendetta, per\u00f2, non si \u00e8 ancora compiuta, in quanto Shang Tsung si \u00e8 nascosto nell'Outworld. Jax gli permette l'accesso a un nuovo portale aperto apposta per il viaggio attraverso i reami. Dopo varie missioni, Kenshi localizza finalmente Shang Tsung, e lo sconfigge trafiggendolo con la sua Sento. La spada assorbe anche le anime degli antenati di Kenshi che erano state assimilate da Shang Tsung. Kenshi ha ormai compiuto la sua vendetta, e lascia Shang Tsung a morire.\nIn Mortal Kombat X, Kenshi \u00e8 un consulente delle Forze Speciali, e ha un figlio, Takeda Takahashi, che fa parte della squadra della figlia di Johnny Cage, Cassie Cage. Nella Storia, Kenshi aiuta le Forze Speciali a fronteggiare l'invasione del Regno Occulto. Inoltre lascia Takeda nelle mani del Gran Maestro Hanzo Hasashi (Scorpion) mentre lui rintraccia gli assassini di sua moglie, Suchin. Pi\u00f9 volte nella Storia, vediamo che Takeda e Kenshi comunicano telepaticamente.\nNel suo finale arcade, dopo aver sconfitto Shinnok, Kenshi \u00e8 Takeda cercano gli assassini di Suchin. I loro viaggi li conducono a una caverna dove liberano Taven, rinchiuso in una stalagmite. Taven racconta che \u00e8 stato suo fratello Daegon a uccidere Suchin. Taven, Kenshi e Takeda rintracciano Daegon nella base del suo clan, il Dragone Rosso, e li Kenshi uccide Daegon, vendicando in tal modo l'assassinio di Suchin."}
{"id": "1685072", "revid": "729019", "url": "https://it.wikipedia.org/wiki?curid=1685072", "title": "Tabe dorsale", "text": "La tabe dorsale \u00e8 una mielo-meningoradicolite che interessa i cordoni posteriori del midollo spinale, manifestazione dell'infezione da sifilide.\nEpidemiologia.\n\u00c8 la pi\u00f9 grave manifestazione della sifilide terziaria e colpisce gli uomini con maggiore frequenza rispetto alle donne.\nEziologia.\n\u00c8 causata dal batterio \"Treponema pallidum\", e si presenta dopo un intervallo di 5-15 anni (con casi che arrivano a 35 anni) dall'infezione primaria, a seguito di una riattivazione dell'agente eziologico.\nLa risposta immunitaria produce lesioni infiammatorie che si sviluppano nei nervi radicolari (nevrite radicolare trasversa) con distruzione progressiva delle radici posteriori e sclerosi dei cordoni posteriori.\nPresentazione clinica.\nLa sintomatologia risulta variabile: per lo pi\u00f9 si osservano gravi disturbi della coordinazione dei movimenti, generalizzati oppure circoscritti agli arti inferiori e al tronco, pi\u00f9 raramente ai soli arti superiori, alla lingua, alla faccia, secondo la localizzazione e l'estensione del processo.\nFrequente una particolare forma di dissociazione sensitiva (dissociazione tabetica), in cui diminuisce o scompare la sensibilit\u00e0 profonda o tattile, ma restano quelle termica e dolorifica. Si pu\u00f2 osservare l'assenza dei riflessi.\nSi osservano anche parestesie, dolori ad accessi e crisi viscerali gastriche, laringee, cardiache, intestinali, diaframmatiche ed epatiche.\nSpesso si osservano artropatie del ginocchio e dell'anca, osteite rarefacente, male perforante plantare, paralisi e paresi, soprattutto dei nervi oculomotori e della laringe, atrofia ottica e rigidit\u00e0 pupillare (segno di Argyll-Robertson, cio\u00e8 scomparsa del riflesso pupillare alla luce, con persistenza di quello dell'accomodazione) e arteriopatie obliteranti con sede elettiva agli arti inferiori.\nSi osserva anche mancanza di controllo degli sfinteri e atassia.\nDecorso clinico.\nIl decorso cronico della malattia si sviluppa in 3 fasi:\nTerapia.\nLa terapia attuale \u00e8 penicillina per 10-14 giorni oppure benzilpenicillina. La terapia antibiotica arresta il decorso della malattia, ma non \u00e8 in grado di ripristinare le funzionalit\u00e0 lese."}
{"id": "1685077", "revid": "15053838", "url": "https://it.wikipedia.org/wiki?curid=1685077", "title": "Accademia di Platone", "text": ""}
{"id": "1685078", "revid": "1039338", "url": "https://it.wikipedia.org/wiki?curid=1685078", "title": "Mario Caciagli", "text": "Biografia.\nCaciagli \u00e8 scomparso a Firenze, dove viveva, a causa di un arresto cardiaco nel 1993 mentre si accingeva a disputare una partita di tennis. Celebri restano le frasi e le metafore che Caciagli usava con la stampa e con i tifosi. Quando una sua squadra non vinceva e magari pareggiava, Caciagli era solito affermare che comunque si era aggiunto \"fieno in cascina\". La stessa frase veniva poi utilizzata per smorzare i facili entusiasmi di fronte a risultati eclatanti, perch\u00e9 Caciagli manteneva sempre un atteggiamento equilibrato e composto. Il suo stile gli imped\u00ec sempre di essere inutilmente polemico ed aggressivo, mai una frase sopra le righe o un tono acceso, mai si fece trascinare in sterili accuse ad arbitri od avversari. A Ferrara, dove venne particolarmente apprezzato, lasci\u00f2 il ricordo di un gentleman inglese dalla parlata toscana che gli valse l'appellativo di \"Sor Mario\".\nCon 103 panchine totalizzate nel durante le due esperienze, \u00e8 attualmente l'allenatore con pi\u00f9 presenze ufficiali nella storia del club.\nCarriera.\nGiocatore.\nTerzino lineare e roccioso ma mai falloso, cresce calcisticamente prima del conflitto mondiale nel per poi passare, nella stagione 1946-1947 in Serie B nella . Con la maglia dei rossoverdi disputa 31 presenze in un anno che vede gli umbri sfiorare la massima serie. \nNel 1947 approda alla Fiorentina con la quale esordisce in Serie A il 25 gennaio 1948 a Firenze contro la Lazio. Nel 1948-1949 torna in Serie C con il Piombino, per risalire poi in Serie B con la SPAL in una stagione che sar\u00e0 fondamentale per la sua futura carriera di allenatore perch\u00e9 a Ferrara incontrer\u00e0 Paolo Mazza. Trascorrer\u00e0 poi quattro stagioni al Vicenza prima di tornare in Serie C e poi in IV Serie con la . Con i gialloazzurri chiuder\u00e0 la sua carriera di calciatore nel 1956.\nMario Caciagli ha esordito con la maglia della Carrarese il 19 settembre 1954 in occasione dell'incontro con la Cremonese (campionato di Serie C) disputando complessivamente 33 gare. Nella stagione 1955-1956 ancora con la Carrarese Caciagli collezionava 29 presenze. Chiudeva la carriera nel 1956-1957 sempre a Carrara (1 presenza) il 23 dicembre 1956 contro il Cecina nella gara terminata 2-2. La Carrarese gioc\u00f2 con questa formazione: Persi, Caciagli, Bettini, Lomi, Grevi, Rosini, Parma, Massagrande, Ongaro, Latini, Pelloni. Reti di Pelloni e Massagrande per la Carrarese. Caciagli chiuse con il calcio giocato quando aveva 33 anni ed una prestigiosa carriera alle spalle. Con la Carrarese ha complessivamente disputato 63 partite ufficiali.\nAllenatore.\nInizia a Carrara per poi approdare alla Lazio come secondo di Fulvio Bernardini. Allener\u00e0 successivamente in Serie C l', la , la , la Ternana, la Massese e, portandolo alla promozione in Serie B per poi allenarlo fra i cadetti, il .\nMa la stagione pi\u00f9 importante per Caciagli \u00e8 quella legata alla promozione in Serie B della SPAL nel 1972-1973, quando Paolo Mazza si ricord\u00f2 del suo giocatore degli anni cinquanta e lo ingaggi\u00f2 per rilevare Eugenio Fantini. La SPAL era negli ultimi posti in classifica ma con Caciagli vinse il campionato a seguito di una rimonta. Plasmata la squadra attorno al regista Lucio Mongardi, al difensore Giulio Boldrini ma, soprattutto, all'ala sinistra Franco Pezzato, Caciagli consegn\u00f2 a Ferrara una squadra entrata nella leggenda. A Ferrara rimase due ulteriori anni, conquistando il cuore dei tifosi e contrastando spesso Mazza che non si rassegnava a far decidere la formazione all'allenatore. Nel 1975, al primo risultato avverso, Mazza colse l'occasione per esonerare Caciagli ed affidare la squadra al pi\u00f9 allineato Guido Capello. Caciagli allener\u00e0 poi il in Serie B e, nel 1976-1977, la in Serie C. Torner\u00e0 a Ferrara, nel 1978, richiamato dalla nuova dirigenza che tent\u00f2 con il suo ingaggio di placare gli animi perch\u00e9 la SPAL era nuovamente retrocessa in Serie C. Condurr\u00e0 per la seconda volta i biancoazzurri alla promozione nel 1978 e rester\u00e0 altri tre anni alla SPAL, di cui due di B, per poi passare al , dove port\u00f2 i biancoscudati dalla C2 alla Serie C1 nel 1981 ed allen\u00f2 i patavini anche nella stagione successiva. Poi allen\u00f2 la in Serie C2, quindi torn\u00f2 in Serie C1 di nuovo con il Modena, ed infine con la , con cui concluse la sua carriera di allenatore nel 1985 a 62 anni.\nRiconoscimenti.\nA seguito di un referendum fra i tifosi della SPAL, fu proclamato allenatore del secolo dei biancoazzurri. Il premio, ritirato dai figli del grande sportivo, gli venne conferito postumo il 26 settembre 2007 nell'ambito dei festeggiamenti, tenutisi a Ferrara, per ricordare il centenario di fondazione della SPAL."}
{"id": "1685079", "revid": "729019", "url": "https://it.wikipedia.org/wiki?curid=1685079", "title": "Anomalia di Ebstein", "text": "Lanomalia di Ebstein \u00e8 un'anomalia cardiaca congenita a carico della valvola tricuspide, dislocata nel ventricolo destro.\nI suoi lembi settale e posteriore, anzich\u00e9 nascere dall'anello valvolare si staccano dalla parete ventricolare destra a distanza variabile dal piano della giunzione atrioventricolare. Il lembo anteriore, pur essendo attaccato al giusto livello dell'anello, \u00e8 pi\u00f9 largo del normale e le sue corde tendinee si attaccano alla parete libera del ventricolo. \nLa cavit\u00e0 ventricolare destra, compresa tra il livello dell'anulus tricuspidale e quello dell'attacco dei lembi settale e posteriore, \u00e8 assottigliata e displasica e la si definisce \"atrializzata\". Questo provoca un'insufficienza tricuspidale.\nNei casi pi\u00f9 gravi, l'aumento della pressione nell'atrio destro, attraverso un difetto interatriale (associato nel 80% dei casi) pu\u00f2 provocare un passaggio di sangue venoso dall'atrio destro nell'atrio sinistro con conseguente cianosi.\nCome altre cardiopatie congenite, i pazienti trattati chirurgicamente possono avere dei difetti residui e dei reliquati con delle ripercussioni cliniche importanti, e per tale motivo sono necessarie delle periodiche visite di controllo in strutture adeguate.\nEtimologia.\nIl nome deriva dal medico tedesco Wilhelm Ebstein, nato il 27 novembre 1836.\nEpidemiologia.\n\u00c8 classificato come un difetto cardiaco congenito critico che rappresenta &lt;1% di tutte le cardiopatie congenite presenti in circa 1 su 200.000 bambini nati vivi.\nFisiopatologia.\nLa rilevanza fisiopatologica \u00e8 dovuta all'insufficienza tricuspidale e al ridotto volume del ventricolo destro. Vi sono due varianti:\n- concomitante difetto interatriale (&gt;80% dei casi): si forma uno shunt cardiaco con un flusso da destra a sinistra visto l'alta impedenza del ventricolo destro (= \"accetta mal volentieri\" ritorno venoso a causa della limitata grandezza) e dell'eccessivo volume dell'atrio destro (insufficienza tricuspidale). Si spiega cos\u00ec la cianosi presente in questo tipo di pazienti a causa del sangue de-ossigenato in circolo. Va notato che nonostante il bassissimo preload ventricolare destro e il conseguente limitato volume nella circolazione polmonare, la gittata sistolica del ventricolo sinistro viene mantenuta sufficiente grazie allo shunt che crea una seconda \"fonte\" di flusso, aumentando il preload ventricolare a sinistra. La conseguenza terapeutica \u00e8 che una chiusura del difetto interatriale potrebbe portare in determinati casi a un'acuta decompensazione con un crollo della gittata cardiaca. Di conseguenza, ogni riparazione del DIA va discussa e analizzata anticipatamente.\n- nessun difetto interatriale concomitante: per il ragionamento fatto in precedenza vi \u00e8 una gittata sistolica sinistra ridotta, che viene esacerbata in particolar modo durante uno sforzo fisico a causa dell'aumentare della richiesta di sangue da parte della muscolatura. Questi pazienti tuttavia sono pi\u00f9 raramente cianotici, in quanto il sangue pompato nella circolazione sistemica, per quanto sia ridotto, proviene unicamente dalle vene polmonari.\nSintomatologia.\nI sintomi e i segni clinici presentano dispnea, cianosi, click sistolico, aritmie, palpitazione e sindrome di Wolff-Parkinson-White. Si registrano anche scompenso cardiaco, difetto interatriale e sincope. I sintomi, essendo l'anomalia congenita, possono manifestarsi anche in neonati, soprattutto se questi sono gravi.\nL'anello della valvola \u00e8 ancora nella posizione normale. I lembi valvolari, tuttavia, sono, in misura diversa, attaccati alle pareti e al setto del ventricolo destro. Si osserva una successiva \"atrializzazione\" di una porzione del ventricolo morfologico destro (che \u00e8 quindi contiguo con l'atrio destro). Questo fa s\u00ec che l'atrio destro sia grande e il ventricolo destro anatomico sia di piccole dimensioni.\nEsami.\nTali esami anche successivamente alla guarigione dovrebbero essere ripetuti massimo ogni tre anni. Altri esami comprendono il cateterismo cardiaco e la risonanza magnetica.\nTerapie.\nLa terapia medica \u00e8 mirata inizialmente a trattare lo scompenso cardiaco o le aritmie.\nIn caso di aritmie \u00e8 utile la somministrazione di calcioantagonisti, betabloccanti e l'ablazione trascatetere, se invece si registra scompenso cardiaco si utilizzano i diuretici.\nIl trattamento prevede anche l'intervento chirurgico: valvuloplastica o sostituzione della tricuspidale, oppure l'intervento di Fontan. Con la valvuloplastica in questo caso si crea una \"valvola monocuspide\": i muscoli papillari della cuspide anteriore vengono dislocati al setto interventricolare e dal momento che la cuspide del setto \u00e8 mal posizionata e quella posteriore \u00e8 mal funzionante, si viene a formare un piccolo orifizio tra la cuspide anteriore e quella posteriore, con il movimento/apertura solamente da parte della prima.\nNei casi di concomitante difetto interatriale si attua la chiusura dello stesso.\nPrognosi.\nLa prognosi cambia a seconda della gravit\u00e0 dell'anomalia, \u00e8 stato calcolato che la met\u00e0 delle persone raggiunge i 50 anni, raramente e quando non presenta sintomi si pu\u00f2 arrivare anche oltre gli 80 anni."}
{"id": "1685080", "revid": "110157", "url": "https://it.wikipedia.org/wiki?curid=1685080", "title": "Serie A2 2000-2001 (pallavolo maschile)", "text": "La Serie A2 italiana di pallavolo maschile 2000-2001 si \u00e8 svolta dal 15 ottobre 2000 al 25 aprile 2001: al torneo hanno partecipato sedici squadre di club italiane e la vittoria finale \u00e8 andata per la prima volta alla Pallavolo Falconara.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nLe squadre partecipanti.\nLe squadre partecipanti furono 16. Alver Lamezia Terme, BM2 Asti, Cinecity Mantova e Codyeco Santa Croce erano le neopromosse dalla Serie B. Ai posti liberi lasciati da Mezzolombardo e Forl\u00ec (ripescate in A-1), alle conseguenze dell'allargamento dei quadri della A1 e alla defezione di Cutrofiano sopperirono i ripescaggi di Aesse Isola della Scala, Alimenti Sardi Cagliari, Copra Piacenza e Cons.I.T. Livorno. Infine, Napoli cedette il diritto alla partecipazione alla Com Cavi Multimedia Salerno."}
{"id": "1685082", "revid": "767487", "url": "https://it.wikipedia.org/wiki?curid=1685082", "title": "Harakiri (film 1962)", "text": " \u00e8 un film del 1962 diretto da Masaki Kobayashi, vincitore del Premio speciale della giuria al Festival di Cannes 1963.\nTrama.\nAgli inizi del XVII secolo, la pacificazione violenta del Giappone ad opera dello shogunato, ha provocato la caduta di molti signori della provincia e la conseguente creazione di un esercito di r\u014dnin (samurai caduti in disgrazia) privi di impiego e costretti a muoversi verso le citt\u00e0. Nel 1630, uno di questi, Hanshiro Tsugumo, si presenta alle porte della casa Iyi, nei pressi della citt\u00e0 di Edo. Al cospetto dell'intendente della nobile famiglia chiede che, data la situazione di disgrazia e miseria in cui \u00e8 caduto dopo la caduta del signore di Geishu, gli sia concesso, nella dimora, un luogo in cui compiere onorevolmente seppuku.\nCon l'intenzione di dissuaderlo, l'intendente gli narra della sorte di un altro ronin, Motome Chijiiva, presentatosi qualche tempo addietro con la stessa richiesta. Nella circostanza, il consiglio di famiglia, per contrastare la pratica ormai diffusa, e ritenuta disonorevole, di minacciare il suicidio rituale nella speranza di ottenere un impiego o qualche elemosina, aveva deciso di assecondare la sua volont\u00e0. Motome, in ossequio al codice d'onore del samurai, era stato costretto a compiere un harakiri atroce e disonorevole con l'arma con cui si era presentato: una spada di bamb\u00f9; il che gettava un'ombra sulle reali intenzioni del giovane guerriero.\nLa volont\u00e0 di Hanshiro non appare scossa da questo racconto. Chiede che secondo i rituali codificati sia lasciata a lui la scelta del kaishakunin, colui che lo affiancher\u00e0 nel suicidio inferendogli il colpo finale. Ma, dei tre samurai da lui indicati, nessuno sembra reperibile. Mentre si procede alla loro ricerca, chiede di poter raccontare i fatti della sua esistenza. Emerge allora che egli conosce molto bene Chijiiwa. Ne aveva assunto la protezione alla morte per seppuku del padre, suo grande amico, e poi, gi\u00e0 durante l'esilio a Edo gli aveva dato in moglie la propria figlia Miho. Da loro era nato l'amato nipotino Kingo. Ma prima lei, poi il bambino, si erano ammalati, vittime della fame e degli stenti. A nulla erano valse le ricerche di lavoro di Motome, che era giunto sino a vendere la propria spada, \"l'anima del samurai\". Era vero che si era presentato al palazzo per denaro, ma solo per salvare moglie e figlio, che senza alcun sostegno qualche giorno dopo lo avevano seguito nella morte. E per questo, per restituirgli l'onore perduto, era giunto Hanshiro.\nL'intendente della casa Iyi non \u00e8 per\u00f2 disposto a mettere in discussione i vuoti riti formali su cui \u00e8 costruito il \"suo\" ordine sociale. Non vacilla neppure quando Hanshiro svela completamente il suo gioco gettando ai suoi piedi i codini dei tre guerrieri che aveva richiesto come assistenti e che avevano tutti avuto un ruolo importante nel cruento harakiri di Motome. Il ronin descrive i duelli vinti coi tre e denuncia l'ipocrisia di un codice d'onore in ossequio al quale essi, per nascondere la propria vergogna, si rifiutano di uscire di casa, dandosi per ammalati.\nIl consigliere lancia contro di lui gli uomini della casa. Hanshiro si difende valorosamente. Uccide quattro avversari e ne ferisce altri otto, prima di profanare i resti imbalsamati del fondatore della casa Iyi e di darsi la morte. Ufficialmente, per salvare le apparenze, le vittime, cui vanno aggiunti i tre bugiardi cui l'intendente ha imposto di fare harakiri, risulteranno vittime di un'epidemia di influenza. L'onore e il buon nome della stirpe sono preservati.\nIl regista.\n\"Per me \"Seppuku\" non \u00e8 affatto un film di samurai...No, \u00e8 un gendai-jeki, un soggetto direttamente contemporaneo...Ogni epoca, la nostra come quella dei samurai, ha prodotto dei capi autoritari del tipo di quello contro il quale lotta il nostro r\u014dnin. Attraverso la storia antica \u00e8 di storia contemporanea che si vuole parlare\".\nProfondamente segnato dalle sue esperienze belliche - i disaccordi con le gerarchie militari, per i quali era stato trasferito dalla Manciuria alle isole Ryukyu, dove era stato catturato dagli americani e tenuto prigioniero per un anno a Okinawa - Masaki Kobayashi, in molti dei suoi film, denuncia l'ingiustizia e la crudelt\u00e0 del sistema sociale. Dopo \"Ti comprer\u00f2\" (1956), sulla corruzione nel mondo del baseball, \"Fiume nero\" (1957), sullo sfruttamento della prostituzione durante l'occupazione americana del Giappone, e il monumentale \"La condizione umana\", ambiziosa opera in tre capitoli (dei quali uno solo edito in Italia), il regista ottenne la consacrazione internazionale con questo \"Harakiri\" premiato a Cannes nel 1963 con il Premio speciale della giuria.\nCritica.\nLa narrazione poggia in gran parte sull'uso del flashback, all'interno del motivo centrale costituito dal confronto tra il r\u014dnin Hanshiro Tsugumo e l'intendente. Attraverso flashback \u00e8 narrata quasi tutta la vicenda: il Seppuku di Motome Chijiiwa nel racconto dell'intendente; gli anni dell'esilio, il matrimonio della figlia, gli stenti e i lutti della famiglia, i duelli con i tre samurai, sono invece narrati a pi\u00f9 riprese dal protagonista.\nIn un film di \"potente drammaticit\u00e0\", il regista utilizza una vasta gamma di tecniche espressive: \"lunghi dialoghi...ripresi con campi e controcampi\", ma anche \"brevi carrelli in avanti sui personaggi, che, a volte, terminano con contreplonge avvolgenti, altre con zoom rapidissimi, a sottolineare i momenti di massima tensione e dramma\".\nAll'uscita, la critica fu concorde nello scorgere nel film, accanto agli elementi di continuit\u00e0 stilistica col grande cinema giapponese, l'emergere di uno \"spirito laico e moderno\" del mondo giapponese. Cos\u00ec, per Robert Benayoun\" Masaki Kobayashi demistifica in modo inaspettato e solenne il codice d'onore degli antichi samurai esaltando invece i pi\u00f9 fragili ed eterni sentimenti umani...Sotto la copertura di un argomento storico...riesce a darci un film contemporaneo.\" Quasi all'unisono, sulle colonne del Corriere della Sera e de l'Unit\u00e0, Giovanni Grazzini e Ugo Casiraghi scrivevano di un \"regista progressista impegnato nel denunciare...superstizioni e falsit\u00e0 che ancora disumanizzano i rapporti tra gli individui e le classi in nome di antiquate concezioni di sentimenti; e di \"...un risultato abbastanza inatteso per un film di spada di grande costo: si vede che anche in Giappone la gente comincia a rinsavire.\""}
{"id": "1685084", "revid": "324090", "url": "https://it.wikipedia.org/wiki?curid=1685084", "title": "Dichiarazione sostitutiva dell'atto di notoriet\u00e0", "text": ""}
{"id": "1685087", "revid": "1321773", "url": "https://it.wikipedia.org/wiki?curid=1685087", "title": "Burt Gillett", "text": ""}
{"id": "1685090", "revid": "290948", "url": "https://it.wikipedia.org/wiki?curid=1685090", "title": "Arancio cadmio", "text": "Arancione cadmio \u00e8 la gradazione di arancione mostrata a destra. Viene ricavato dal pigmento di cadmio."}
{"id": "1685092", "revid": "767487", "url": "https://it.wikipedia.org/wiki?curid=1685092", "title": "Kwaidan (film)", "text": " \u00e8 un film del 1964 diretto da Masaki Kobayashi. La pellicola ha vinto il Premio Speciale della Giuria al Festival di Cannes 1965 ed ha ottenuto una nomination ai Premi Oscar 1966 come Oscar al miglior film straniero.\nTrama.\nIl film \u00e8 diviso in quattro episodi:\n\"Kurokami\" (\"Capelli neri\").\nNella Kyoto del tardo medioevo, un giovane samurai, trovatosi in povert\u00e0, accetta di prendere servizio presso un signore di una lontana provincia e abbandona l'addolorata moglie. Passano alcuni anni e il samurai, dopo aver fatto carriera, si sposa con la giovane figlia del signore. Ma in lui comincia a riaffiorare, dopo il secondo matrimonio, il ricordo della sua prima moglie, scoprendo di amarla ancora profondamente.\nTrascorsi altri anni, il samurai decide di far ritorno a Kyoto per cercare la donna; entrato nella sua vecchia casa, ritrova la moglie che lo accoglie a braccia aperte. Passata la notte insieme, il samurai, al risveglio, scopre con terrore che la donna era in realt\u00e0 un fantasma e la casa, apparentemente solida, crolla rovinosamente con lui dentro. Uscito con sofferenza dalle macerie, il samurai si ritrova improvvisamente vecchio e debole.\n\"Yuki-onna\" (\"La donna della neve\").\nDue boscaioli, l'anziano Mosaku e il giovane Minokichi, vengono colti da una intensa tempesta di neve che gli impedisce il ritorno al villaggio. Trovato riparo in una capanna, durante la notte Minokichi si sveglia all'improvviso e si trova davanti la mitologica donna della neve, tutta vestita di bianco; la donna, che ha appena ucciso Mosaku, decide di risparmiare il giovane, a patto che non riveli a nessuno di averla vista. Il giorno dopo, Minokichi, ancora scosso per l'inquietante apparizione, fa ritorno a casa, tacendo con la madre dell'accaduto. Tempo dopo, il ragazzo incontra una giovane e bellissima donna venuta da lontano; i due si innamorano e si sposano, mettendo al mondo tre figli.\nMa un giorno, Minokichi, passati dieci anni dalla morte di Mosaku, decide di rivelare le circostanze a sua moglie, facendole notare come lei somigli alla donna della neve; ma, una volta raccontatole la storia, la moglie cambia improvvisamente espressione e si trasforma in quello che \u00e8 sempre stato: la donna della neve. Lei gli rivela di avere amato lui e i suoi figli in questi anni da mortale e per questo, gli risparmia ancora una volta la vita, fuggendo per\u00f2 da lui, per sempre.\n\"Miminashi Hoichi no hanashi\" (\"La storia di Hoichi Senzaorecchie\").\nHoichi, un ragazzo cieco ma dotato di un notevole talento musicale, rievoca, con le sue melodie, le antiche battaglie navali che si svolgevano lungo le coste del loro paese. I fantasmi dei caduti negli scontri decidono, dopo averlo sentito suonare in due occasioni, di ucciderlo per farlo diventare uno di loro, allietandoli cos\u00ec per sempre con le sue musiche. I maestri di Hoichi capiscono il pericolo e decidono di dipingere il corpo del ragazzo con delle formule, allo scopo di renderlo invisibile agli spettri.\nLo stratagemma funziona, ma solo parzialmente; i maestri si sono scordati di dipingergli le orecchie e uno dei fantasmi gliele strappa via. Gli spiriti scompaiono per sempre e Hoichi resta mutilato, ma non tutti i mali sembrano venire per nuocere; la notizia si sparge in giro e migliaia di persone cominciano a recarsi da lui, ansiose di sentire la sua musica celestiale.\n\"Chawan no naka\" (\"In una tazza di t\u00e8\").\nNei primi del Novecento, uno scrittore si sta cimentando nella lettura di una storia; il racconto narra del guerriero Kannai che vede riflesso, nella sua tazza di t\u00e8, uno strano personaggio, che si presenta la sera stessa a casa di Kannai. Il guerriero, riconoscendolo, lo ferisce con la spada, ma subito dopo essere stato colpito, l'uomo, che \u00e8 un samurai, scompare nel nulla. Trascorrono poche ore e tre seguaci del ferito arrivano con l'intento di vendicarlo.\nKannai riesce strenuamente ad ucciderli, ma la gioia dell'impresa dura poco; i tre \"visitatori\" sono degli spiriti e, come tali, non possono essere uccisi... Il racconto si blocca qui, senza un finale, lasciando lo scrittore in preda a diversi interrogativi. Ma i suoi dubbi trovano una spiegazione subito dopo la fine della lettura; lo scrittore fugge terrorizzato dopo aver visto, in una giara piena d'acqua, il riflesso di Kannai."}
{"id": "1685094", "revid": "1915706", "url": "https://it.wikipedia.org/wiki?curid=1685094", "title": "Triossido di diazoto", "text": "Il triossido di diazoto (o anidride nitrosa) a basse temperature \u00e8 un solido blu, e allo stato liquido o di vapore \u00e8 largamente dissociato in NO e NO2: \nIn effetti, la chimica di N2O3 in condizioni ordinarie \u00e8 approssimabile a quella di una miscela equimolecolare di monossido di azoto NO e diossido di azoto NO2. La reazione di queste miscele con soluzioni acquose alcaline fornisce soluzioni di acido nitroso che, a sua volta, \u00e8 ivi parzialmente dissociato in ione idrossonio H3O+ e ione nitrito, NO2-."}
{"id": "1685103", "revid": "287204", "url": "https://it.wikipedia.org/wiki?curid=1685103", "title": "L'amica della signora Maigret", "text": "L'amica della signora Maigret (titolo originale francese \"L'amie de Madame Maigret\") \u00e8 un romanzo di Georges Simenon con protagonista il Commissario Maigret.\nIl romanzo \u00e8 stato scritto a Carmel-by-the-Sea, California (USA dal 13 al 22 dicembre 1949, apparso per la prima volta in Francia il 31 maggio dell'anno successivo, pubblicato dall'editore Presses de la Cit\u00e9\n\u00c8 il trentaquattresimo romanzo dedicato al celebre commissario. \u00c8 il primo romanzo in cui appare il giovane ispettore Lapointe. La signora Maigret, devota moglie del commissario, veste i panni dell'investigatore.\nTrama.\nUn biglietto anonimo avverte la polizia che \u00e8 stato bruciato un cadavere presso il domicilio del rilegatore di libri Frans Steuvels, in rue de Turenne. La stessa sera, Maigret lo arresta, anche se lui nega di saperne alcunch\u00e9. Sono stati per\u00f2 trovati due denti umani nella sua caldaia.\nMentre aspetta l'ora per il suo appuntamento da un dottore, la signora Maigret siede su una panchina di square d'Anvers, dove una giovane donna le chiede di badare un minuto a suo figlio di due anni e si allontana. Preoccupata per la gallina che sta cuocendo a casa, malgrado dopo due ore la madre del bambino non sia ancora tornata, lei non si sente di allontanarsi per telefonare a Maigret, pensando che la madre potrebbe arrivare e, non vedendola, disperarsi. Alla fine per\u00f2, la donna arriva in taxi e senza scendere chiama il bambino e va via, senza dare spiegazioni.\nDi Steuvels si sa che ha una moglie, Fernande, la quale prima di sposarsi era giunta a Parigi come domestica ed vi era diventata invece prostituta. In questi giorni \u00e8 andata a Concarneau, da parenti malati.\nIntanto al commissariato arriva il \"giovane\" Lapointe, nuovo acquisto della squadra, giunto in citt\u00e0 da Meulan-en-Yvelines con la sorella Germaine. Nel presentarsi a vicenda, il commissario sembra quasi interrogarlo.\nMaigret scopre che nel laboratorio di rilegatura un'enorme valigia \u00e8 sparita e che nell'armadio un abito blu \u00e8 sporco di sangue, anche se Steuvels nega di averlo mai visto. Anche interrogare Fernande sembra non portare a niente. Inoltre lui sospetta che lo strano caso della moglie costretta ad aspettare con il bambino sia collegato. Scopre quindi che la giovane donna \u00e8 Gloria Lotti, governante della contessa Panetti, ricca vedova italiana, scomparsa recentemente. Gloria vive con un certo Levine (conosciuto anche come Schwartz, ma che in realt\u00e0 si chiama Sarkistian), il quale ha ucciso la contessa per rubarle i gioielli, con due complici: l'ex-genero della contessa, Krynker, che da quanto ha divorziato \u00e8 rimasto al verde, e Alfred Moss, che in realt\u00e0 \u00e8 il fratello di Steuvels. I gioielli per\u00f2 non erano dove si aspettavano e non hanno potuto prenderli. I tre uomini, la stessa notte dell'omicidio, si erano quindi recati da Steuvels con il pretesto di falsificare un passaporto, ma con il piano di uccidere Krynker, che poi \u00e8 stato bruciato nella caldaia. In quanto a Fernande, \u00e8 stata allontanata con un telegramma da Concarneau.\nLa responsabilit\u00e0 di Steuvels \u00e8 quindi ridotta, tuttavia resta in carcere, dove, chiss\u00e0, forse avvier\u00e0 un laboratorio di rilegatura. In quanto ai membri della banda, Levine viene trovato un mese pi\u00f9 tardi, e due giorni dopo anche Gloria, che si rifiuta di rivelare il nome dei contadini a cui ha affidato il figlio. Quanto a Moss per quattro anni il suo nome resta nei bollettini della polizia tra i ricercati, poi un giorno si scopre che un clown suicida era lui. I gioielli invece sono sempre rimasti nella camera d'albergo dove viveva la contessa.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1949.\nIn Italia \u00e8 apparso per la prima volta nel 1955, tradotto da Torquato Padovani e pubblicato da Mondadori nella collana \"Il girasole. Biblioteca economica Mondadori\" (n\u00b0 32). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1990 nella traduzione di Marianna Basile). Nel 2002 il romanzo \u00e8 stato pubblicato presso Adelphi, sempre con il titolo \"L'amica della signora Maigret\", tradotto da Massimo Scotti, nella collana dedicata al commissario (parte de \"gli Adelphi\", al n\u00b0 218).\nFilm e televisione.\nTre adattamenti del romanzo sono stati fatti per la televisione:"}
{"id": "1685105", "revid": "212348", "url": "https://it.wikipedia.org/wiki?curid=1685105", "title": "Giovanni Bia", "text": "Carriera.\nHa giocato in Serie A con (ha esordito il 5 aprile 1992 in Parma-Cagliari 1-1), , Inter (che lo acquista per 7 miliardi di lire), Bologna, Udinese e Brescia.\nNella stagione 1992-1993 ha giocato in Serie B con il , segnando 6 reti. In seguito fu ingaggiato dal Napoli allenato da Marcello Lippi. Nel 1994-1995 viene ingaggiato dall'Inter mentre dal 1995 al 1997 ha indossato la maglia dell'Udinese allenata da Alberto Zaccheroni. In seguito disputa tre stagioni col Bologna.\nIn carriera ha indossato anche le maglie di (Serie C2 e Serie C1), Trento (Serie C1) e (Serie C1), oltre a quella del Saint-\u00c9tienne, all'epoca militante in Ligue 2.\nConta 194 presenze in Serie A e 15 reti realizzate.\nDopo il ritiro.\nDopo essersi ritirato dal calcio giocato, \u00e8 diventato un procuratore sportivo: alcuni dei suoi assistiti pi\u00f9 importanti sono: Federico Ricci, Gian Marco Ferrari, Daniele Dessena e Luca Cigarini. Nel 2012 ha fondato la Bia Soccer Agency, un'agenzia gestita completamente da lui con i suoi assistenti, tra cui il figlio Riccardo, e vanta pi\u00f9 di 80 giocatori tra giovani e professionisti."}
{"id": "1685108", "revid": "767487", "url": "https://it.wikipedia.org/wiki?curid=1685108", "title": "Papaya (colore)", "text": "Papaya \u00e8 il colore mostrato a destra. Prende il proprio nome per via della sua somiglianza con il colore della polpa della papaya."}
{"id": "1685114", "revid": "125413172", "url": "https://it.wikipedia.org/wiki?curid=1685114", "title": "Boanerghes", "text": "La parola aramaica Boanerghes ( in caratteri greci) significa \"Figli del tuono\" ed \u00e8 il titolo che, nel Vangelo secondo Marco, Ges\u00f9 attribuisce a due dei suoi discepoli: \nL'espressione non ricompare in altri versetti biblici; tuttavia, essa potrebbe derivare da un brano dell'evangelista Luca, il quale riferisce il rifiuto di alcuni samaritani di accogliere Ges\u00f9."}
{"id": "1685115", "revid": "729019", "url": "https://it.wikipedia.org/wiki?curid=1685115", "title": "Ascesso cerebrale", "text": "L'ascesso cerebrale \u00e8 un ascesso causato da un'infiammazione e accumulo di materiale infetto che pu\u00f2 originare da otiti o sinusiti (per contiguit\u00e0) oppure da ascessi dentari, endocarditi, polmoniti (emboli settici).\nSintomatologia.\nI sintomi possono includere: crisi epilettica, cefalea e, nei casi pi\u00f9 gravi, ipertensione endocranica.\nEsami.\nLa diagnosi si esegue per mezzo della TAC o con la RMN, mentre la terapia \u00e8 antibiotica o neuro-chirurgica.\nEziologia.\nNegli immunocompromessi gli ascessi sono multipli e per il 90% dei casi sono dovuti a toxoplasma e criptococco. Esistono anche altre cause che portano a tale manifestazione, come malattia delle ossa e del sistema nervoso centrale."}
{"id": "1685118", "revid": "767487", "url": "https://it.wikipedia.org/wiki?curid=1685118", "title": "C'era una volta un gatto", "text": "C'era una volta un gatto (\"Az prijde kocour\") \u00e8 un film del 1963 diretto da Vojt\u011bch Jasn\u00fd, vincitore del Premio speciale della giuria al 16\u00ba Festival di Cannes."}
{"id": "1685121", "revid": "1888309", "url": "https://it.wikipedia.org/wiki?curid=1685121", "title": "Settimana Santa di Siviglia", "text": "La Settimana Santa di Siviglia (\"Semana Santa\" in spagnolo) \u00e8 il pi\u00f9 importante avvenimento della tradizione religiosa che si tiene nella citt\u00e0 spagnola di Siviglia, e precede di qualche settimana l'altro grande appuntamento annuale della vita sivigliana: la Fiera di Aprile. La Settimana Santa di questa citt\u00e0 \u00e8 una delle pi\u00f9 importanti dell'intero panorama mondiale.\nLa manifestazione inizia il giorno della Domenica delle Palme e termina in corrispondenza della Pasqua, e fino a 60 confraternite portano in processioni immagini relative alla Passione di Cristo.\nSono molti gli abitanti di Siviglia che accompagnano le immagini vestendo l'abito di \"Nazareno\" e indossando in testa il \"capirote\", cio\u00e8 il caratteristico copricapo a punta. Alcuni portano ceri, croci, turiboli dove brucia l'incenso; altri detti \"costaleros\" si portano sulle spalle le \"andas\", su cui poggiano statue sacre.\nLa Settimana Santa viene vissuta durante tutto l'anno, le confraternite lavorano giorno per giorno attraverso quelli che vengono definiti i suoi tre pilastri fondamentali: Formazione, Culto e Carit\u00e0. Sono molteplici le opere assistenziali che le confraternite portano avanti in citt\u00e0 ed in provincia. I riti della passione sono il culmine delle attivit\u00e0 che per\u00f2 si protraggono per tutto l'anno, la differenza pi\u00f9 evidente \u00e8 che i primi sono i soli effettuati in ambiente esterno.\nEsiste un Consiglio Generale delle Fratellanze e delle Confraternite i cui membri sono eletti ogni quattro anni dai Confratelli Anziani delle distinte Fratellanze che si incarica dell'organizzazione della Settimana Santa tramite accordi con le autorit\u00e0 pubbliche.\nStoria.\nI riti fondati sulla commemorazione della passione, morte e risurrezione di Ges\u00f9 sono praticati gi\u00e0 nel Medioevo ma, \u00e8 solo nel XVI secolo che le confraternite di passione o di penitenza rievocano i sacri eventi con processioni e seguendo costumanze consolidate.\nIn principio le confraternite facevano stazioni di penitenza presso le chiese e i conventi vicini il proprio tempio rionale. Nel Sinodo del 1604 il cardinale Fernando Ni\u00f1o de Guevara stabilisce e codifica le regole che formano il germe della corrente Settimana Santa di Siviglia: secondo le nuove disposizioni le corporazioni sono obbligate a effettuare stazioni di penitenza presso la cattedrale e alla Chiesa di Santa Anna del quartiere Triana.\nNel corso del XVIII secolo le rievocazioni pasquali attraversano una profonda crisi, causa il declino economico e demografico della citt\u00e0 tali da far profilare il tramonto e la scomparsa definitiva delle corporazioni. Nel 1850 sono documentate in strada solo confraternite nelle giornate di Giovedi Santo, durante la mattina e il pomeriggio del Venerd\u00ec Santo.\nAlla fine del XIX secolo, nel periodo della restaurazione borbonica sono riproposte confraternite in numero elevato e splendore pertanto, l'economia cittadina comincia a prendere in considerazione l'attrattiva turistica e il ritorno economico derivanti.\nIn questo nuovo boom hanno un ruolo centrale le figure di Luisa Ferdinanda di Borbone-Spagna, sorella della regina Isabella II di Spagna e di suo marito Antonio d'Orl\u00e9ans, duca di Montpensier. La loro opera favorisce la celebrazione della Pasqua, la nascita di nuove confraternite come la \"\"Hermandad de Montserrat\" e la \"Hermandad de la Lanzada\", creando in quegli anni la tradizione del \"Santo Entierro Magno\" (\"Santa Sepoltura Magna\"), evento effettuato senza una periodicit\u00e0 fissa.\nNel 1919, 1932 e 1933 durante la Seconda Repubblica spagnola, in una fase di aspri confronti sociali e politici, si verificano alcune interruzioni, in particolare nel 1932, quando solo la \"Confraternita di Nostra Signora della Stella\" (\"Hermandad de Nuestra Se\u00f1ora de Estrella\"\") sfila solitaria in contrasto con l'accordo del \"Consiglio Direttivo Generale delle Fratellanze e Confraternite\" (\"Consejo General de Hermandades y Cofrad\u00edas de Sevilla\"); L'incidente pi\u00f9 grave \u00e8 compiuto da un militante anarchico che spara durante il passaggio della Vergine.\nL'istituzione di un percorso regolamentato (\"Carrera Oficial\") e l'incremento delle confraternite passate a 57 rendono la manifestazione fra le pi\u00f9 famose nell'Andalusia, dell'intera Spagna e tra le pi\u00f9 celebri del novero dei riti pasquali a livello mondiale.\nLe vare - \u00abLos pasos\u00bb.\nI \"pasos\", in italiano vare, sono gli elementi peculiari delle processioni, costituiti da statue o gruppi di immagini che raffigurano la Passione. Cos\u00ec chiamati perch\u00e9 trasportati al lento incedere dei passi dei portatori posti all'interno della struttura. Comunemente le corporazioni trasportano almeno due \"pasos\": un primo simulacro raffigurante il Cristo, che pu\u00f2 essere un \"Nazareno\", generalmente un \"Ges\u00f9 con la Croce\"\" o un \"Ges\u00f9 crocifisso\" o un \"mistero\" rappresentante un episodio della Passione di Cristo, e un secondo simulacro della Madonna Addolorata con baldacchino. Raramente la Vergine \u00e8 accompagnata da un'altra figura, come l'immagine della Vergine della \"Hermandad de la Amargura\" accompagnata da San Giovanni Evangelista.\nAlcune fratellanze partecipano con tre ordini o sezioni di simulacri, altre con la sola Santa Marta o il Sudario. La misura corrente della vara varia tra i 2,20 e 2,40 metri di larghezza e i 3,50 - 5,5 metri di lunghezza.\nIl \"pasos\" \u00e8 strutturalmente costituito da una barella ricoperta da balze di velluto. Sulla barella con cavalletti \u00e8 costruito un piedistallo in legno massiccio, recante un basso vano chiamato catino scolpito in stile barocco, raramente alcuni in stile gotico o rinascimentale o romantico. Il catino ospita gli addobbi floreali, l'illuminazione costituita da lampadari o fiaccole o lanterne, al centro, fra scene coreografiche, sono poste le immagini sacre.\nSu una mensola anteriore \u00e8 posizionato il \"caller\" ovvero uno strumento chiamante a forma di martello dotato di battente in metallo con il quale si effettua la \"chiamata\" dei portatori. \u00c8 spesso decorato con motivi religiosi legati alla confraternita.\nTutti i pasos delle Madonne Addolorate nelle varie accezioni presentano monumentali baldacchini. La struttura ricopre l'intero impianto ed \u00e8 sostenuta generalmente da 12 aste ripartite su ciascun fianco. Le esili colonnine sono riccamente ricoperte in lamina d'argento sbalzata, esse sostengono la copertura costituita da drappi e cortine in tessuto, spesso abbinati al manto della Vergine. Panneggi decorati con preziosi ricami, trafori, passamanerie, nappe, pendagli, motivi trapunti, arabeschi e trame realizzati in materiali preziosi che includono figure di santi, corone, stemmi o emblemi di confraternite.\nPercorso ufficiale - \u00abRecorrido y carrera oficial\u00bb.\nIn origine il percorso prevedeva solo l'itinerario dei luoghi di culto del rione d'appartenenza. Dal 1604 le regole dispongono la sosta di penitenza presso la cattedrale, salvo quelle del quartiere Triana ubicato oltre il corso del fiume Guadalquivir.\nNel 1830 anche le fratellanze del rione Triana affrontano l'attraversamento del ponte di barche inserendo la cattedrale nel proprio circuito cittadino.\nSi chiama \"Percorso Ufficiale\" (\u00abRecorrido y Carrera Oficial\u00bb) l'itinerario comune che seguono tutte le organizzazioni nel loro percorso verso la cattedrale. \u00c8 stabilito ufficialmente dal \"Consiglio delle Confraternite di Siviglia\", prevede l'attraversamento della \"Puerta de San Miguel\", \"Plaza de la Campana\", prosegue lungo la principale strada commerciale denominata \"Sierpes\", \"Plaza de San Francisco\", \"Avenida de la Costituci\u00f3n\", include la sosta alla cattedrale e il transito per la \"Plaza Virgen de los Reyes\".\nL'ordine di transito per il percorso ufficiale \u00e8 regolato dall'anzianit\u00e0 delle confraternite, criterio invertito durante le processioni mattutine. Spesso motivi organizzativi, l'entrata in vigore dell'ora solare impongono la modifica dell'ordine delle sfilate.\nChiedere il \u00abconsenso d'accesso\u00bb - Pedir \u00abla venia\u00bb.\nIn \"Plaza de la Campana\" ogni confraternita effettua il \"Pedir \u00abla venia\u00bb\" ovvero, nel rispetto dei regolamenti e degli orari, richiede e sollecita verbalmente il \u00abconsenso d'accesso\u00bb per inserirsi nell'itinerario del \"Circuito Ufficiale\" e continuare il percorso con le previste stazioni di penitenza. La richiesta formale \u00e8 avanzata dal \"Diputado Mayor\" e \"Diputado de Cruz\" al rappresentante del \"Consiglio delle Confraternite\" che vigila i programmi di conformit\u00e0 del paso e registra eventuali problemi che possono sorgere. Solo la \"Hermandad de El Silencio\" (\u00abConfraternita del Silenzio\u00bb) \u00e8 l'unica a rendere la richiesta per iscritto, in adempimento del voto di silenzio durante il periodo di penitenza.\n\u00abCabildo de Toma de Horas\u00bb.\nPer organizzare il passaggio delle corporazioni nel centro della citt\u00e0 esiste il protocollo chiamato \u00abCabildo de Toma de Horas\u00bb che regolamenta la base canonica di ogni confraternita, il giorno, l'ora d'uscita e l'itinerario proprio in modo tale che collimi col percorso previsto dalla \"Carrera Oficial\" compatibile coi percorsi della totalit\u00e0 delle confraternite partecipanti.\nIn origine la procedura era sviluppata nella \"Capilla de las Doncellas\" della Cattedrale il marted\u00ec Santo. Tra il 1844 e il 1880 ha avuto luogo un Antecabildo nella cattedrale, tenutosi dal 1880 il Sabato di Passione. Nel corso del XX secolo \u00e8 stato tenuto in diverse parti della cattedrale, attualmente si riunisce nella Cappella Reale della \"Virgen de los Reyes\" e la prima convocazione avviene la domenica precedente la Domenica delle Palme. Partecipano tutti i deputati maggiori, i membri e i maggiordomi che costituiscono il \"Consiglio delle Confraternite\".\nIl corteo processionale.\nLe processioni della Settimana Santa si aprono con la \"Croce Guida\" (\u00abCruz de Gu\u00eda\u00bb), spesso accompagnata da una coppia di Nazareni con lanterne. Seguono nel corteo i nazareni che portano cilici, candele e croci come atto di penitenza, una sezione di Nazareni \u00e8 chiamata Senatus e rievoca l'esercito romano a guardia di Cristo; bandiere che accompagnano ogni paso dai colori della passione o mariani; la \"Simpecado\" o vessilli in rappresentanza del dogma dell'Immacolata Concezione; la Regola e gli stendardi. La processione di penitenti di solito finisce con le trombe che annunciano il passaggio delle sezioni costituite dalla presidenza, dagli accoliti e dai pasos.\nCroce guida - \u00abCruz de gu\u00eda\u00bb.\nLa \"Croce Guida\" \u00e8 il distintivo che apre le processioni. \u00c8 portata da uno dei fratelli nazareni alla testa del corteo. In alcune confraternite \u00e8 una splendida opera d'arte, come la Croce Guida della \"Hermandad del Gran Poder\" realizzata nel XVII secolo, in essa sono raffigurate tutti gli strumenti della Passione.\nRegola - \u00abLibro de Reglas\u00bb.\nLa Regola \u00e8 l'insegna fondamentale della Fratellanza o Confraternita o Congregazione, \u00e8 il libro di regole o statuto della Confraternita. \u00c8 portato da un confratello nelle vesti di Nazareno, di solito si trova nelle retrovie della seconda sezione. Il libro o volume \u00e8 riccamente decorato con angoli d'argento e stemma della corporazione o confraternita al centro, alcuni sono molto antichi e risalgono al XVIII secolo, spesso gli originali sono conservati e rappresentati con copie recenti, sempre d'alto valore artistico.\nStendardi.\nGli stendardi sono fra le insegne pi\u00f9 caratteristiche, formate da un grande telo, solitamente di velluto e del colore rappresentante la Confraternita. Spesso includono cornici, ovali e decorazioni in rilievo, montati su aste d'argento e sempre sormontati da una croce o piccoli crocifissi. Il tessuto \u00e8 riccamente ricamato a mano a cura degli esponenti della Confraternita.\nSenatus.\nSi tratta di un vessillo di origine romana dalle lettere ricamate SPQR (\"Senatvs PopvlvsQve Romanvs\" - \"il Senato e il popolo di Roma\"). Si ispira alla bandiera usata dall'esercito romano chiamata signum.\nBocinas.\nHanno significato storico, non liturgico. Sono grandi trombe intagliate, ornate con drappi pendenti in velluto riccamente ricamati e decorati. Hanno solo funzione decorativa in quanto non producono alcun suono, vestigia e retaggio delle primitive \"Trombe di rammarico\" (\u00abTrompetas de Lamento\u00bb), che in tempi passati erano suonate dai penitenti. Solitamente sono trasportate da una o due coppie di Nazareni davanti ai pasos.\nI nazareni.\nI Nazareni sono i confratelli che accompagnano i pasos nell'itinerario delle \"Stazioni di Penitenza\". Ogni Confraternita stabilisce le regole delle caratteristiche riguardanti il guardaroba dei Nazareni in merito all'abito, alle scarpe, i distintivi e gli accessori. Il Nazareno pu\u00f2 portare una candela o un bastone o delle insegne o una croce sulla spalla.\nGli accoliti - \u00abLos ac\u00f3litos\u00bb.\nSono coloro che indossano la dalmatica o la tonaca o la cotta, hanno il compito votivo di illuminare il percorso o incensare le immagini. Essi possono essere di diversi tipi:\nI costalero.\nIl costalero, equivalente in italiano di portatore, \u00e8 un termine andaluso derivante da costale. Sono coloro che trasportano le immagini che fanno parte dei riti processionali della Settimana Santa. I portatori sostengono il peso sulle spalle nascosti nella parte inferiore del pasos nell'incastellatura denominata \"Trabajadera\", per attutire il carico del peso proteggono il collo - spalla - braccio con un panno chiamato \"costal\" costituito da tela di juta ripiegata. Nel passato era compito dei membri provenienti dalla corporazione degli scaricatori del porto di Siviglia. Si chiama \"Chicot\u00e1\" il tragitto percorso tra una partenza (\"Levanta\") e un arrivo (\"Arria\").\nI capataz.\nIl \"capataz\" o caposquadra \u00e8 il responsabile della conduzione di un paso in processione, quindi di \"costaleros\", conosce le regole e ordini. \u00c8 sempre in grado di visualizzare sul gradino anteriore l'andatura del paso, cura la \"chiamata\" e impartisce gli ordini. Ci sono \"capataz\" famosi che hanno creato una scuola e uno stile per la codifica delle operazioni. Questo ha permesso la formazione di famose famiglie e generazioni di capataz.\nSaeta.\nLa \u00absaeta\u00bb \u00e8 un canto religioso generalmente improvvisato e senza accompagnamento, eseguito nelle processioni della Settimana Santa e ha le sue origini nel folklore andaluso. Si tratta di una melodia di esecuzione libera e piena di lirismo, il canto \u00e8 costituito da strofe di 4 o 5 ottonari. Di solito \u00e8 cantata da Seguiriya o martinete e la sua interpretazione richiede la conoscenza dello stile del cante jondo proprio della tradizione musicale del flamenco.\nEseguito nel momento pi\u00f9 inaspettato, improvviso (da cui deriva il nome, dardo, freccia, saetta) in uno dei luoghi legati alla fratellanza o confraternita, nei trasferimenti alla casa hermandad, al tempio o durante il percorso processionale, dai balconi, dalle finestre o sulla strada (dirimpetto ai pasos o troni) fra silenzio assoluto e totale raccoglimento.\nMantilla - mantiglia.\nLa mantiglia \u00e8 l'accessorio indossato dalle donne iberiche, nel caso specifico, espressamente di colore nero in segno di lutto per la morte di Cristo.\nL'abbigliamento consiste in un raffinatissimo ampio drappo di pizzo opportunamente acconciato su un pettine di tartaruga riccamente intagliato e traforato. Altrimenti ottenuto da conchiglia, osso o altro materiale in imitazione, sorregge il tessuto in pizzo che scende liberamente sulle spalle e alla bisogna, avvolge l'intera figura femminile. L'impalcatura \u00e8 applicata alla chioma con pettini, forcine, con l'aggiunta di spille e fermagli decorati. L'abito complementare \u00e8 nero, sempre molto al di sotto del ginocchio, con calze, scarpe, guanti eventualmente ventaglio in egual tinta. Completano gli accessori distintivi tipici della confraternita.\nSculture e Pasos.\nXVI e XVII secolo.\nIl Concilio di Trento promuove il culto e le immagini sacre. Alcune di quelle processionate a Siviglia sono opere dei maggiori scultori del barocco spagnolo:\nGiorni di Passione.\nIn rispetto della lingua spagnola e della ricchezza etimologica delle definizioni sono mantenute le denominazioni originali delle Confraternite, dei nomi dei simulacri e degli etimi prettamente sivigliani.\nVenerd\u00ec di Dolore.\n\u00c8 il primo giorno delle processioni:\nDomenica delle Palme.\nLa Domenica delle Palme segna l'inizio della Settimana Santa. Nel 1880 i primi cortei aprono i percorsi processionali in questo giorno. Spetta alla \"Hermandad de \"La Paz\"\" del barrio di Porvenir il diritto d'apertura del corteo e costituisce una delle uscite pi\u00f9 emotive. La Chiesa rievoca col rito delle Palme l'ingresso trionfale di Ges\u00f9 a Gerusalemme.\nLuned\u00ec Santo.\nIl Luned\u00ec di Pasqua si commemora l'opera di evangelizzazione di Ges\u00f9. La prima processione in questo giorno risale al 1924 e ricorda alcune scene della vita di Ges\u00f9.\nMarted\u00ec Santo.\nDurante il Marted\u00ec Santo le Confraternite evocano episodi della vita di Ges\u00f9.\nMercoled\u00ec Santo.\nNel 1905 hanno inizio le processioni nella giornata di Mercoled\u00ec Santo. Le processioni continuano evocando episodi della vita di Ges\u00f9 nella consapevolezza dell'imminenza della fine irrimediabile.\nGioved\u00ec Santo.\nIn questo giorno si rievoca l'Ultima Cena di Ges\u00f9 e l'istituzione dell'Eucaristia, la lavanda dei piedi ai suoi discepoli. Dopo il tradimento di Giuda Iscariota, Ges\u00f9 \u00e8 arrestato e processato da Caifa. Le corporazioni fanno stazione nella Cattedrale dopo il memoriale eucaristico.\nLa Madrugada.\n\"La Madrug\u00e1\" a Siviglia \u00e8 la notte pi\u00f9 speciale. \u00c8 il periodo di tempo compreso tra la notte di Gioved\u00ec e il mattino del Venerd\u00ec Santo. L'ordine di passaggio delle confraternite all'alba si svolge in relazione alla loro anzianit\u00e0, sfila per prima la \"Hermandad de El Silencio\", la Confraternita pi\u00f9 antica. Tutte le confraternite fanno stazione di penitenza in Cattedrale. All'alba del Venerd\u00ec il processo davanti Ponzio Pilato, la flagellazione e incoronazione di spine, la condanna a morte di Ges\u00f9 e la salita con la croce verso il Golgota o Monte Calvario.\nVenerd\u00ec Santo.\nIl pomeriggio del Venerd\u00ec Santo si commemora la passione e morte di Ges\u00f9. La Croce del Signore \u00e8 simbolo di salvezza. Ges\u00f9 \u00e8 inchiodato sulla croce tra due ladroni Dismas e Gestas.\nSabato Santo.\nDurante il Sabato Santo Ges\u00f9 \u00e8 deposto dalla Croce grazie a Giuseppe d'Arimatea, segue la deposizione nel Santo Sepolcro. Al termine della giornata \u00e8 prevista la Resurrezione. Nel 1956, dopo una riforma liturgica le processioni riprendono in questa giornata. Dal 1973 le confraternite del Sabato percorrono l'itinerario in senso inverso a partire dalla Cattedrale in direzione \"Plaza de la Campana\".\nDomenica di Resurrezione.\nChiamata anche Domenica di Pasqua \u00e8 il giorno di gioia per la resurrezione di Ges\u00f9 Cristo. I Vangeli raccontano la mattina della Domenica quando le donne visitano il sepolcro rendendosi conto che Ges\u00f9 \u00e8 risorto.\n\u00c8 l'unica e l'ultima Confraternita in processione non dolorosa che chiude ufficialmente i riti della Settimana Santa di Siviglia.\nCorrelazioni e curiosit\u00e0.\nLo studio delle tradizioni e delle contaminazioni iberiche a Palermo ed in Sicilia consente di risalire alle origini etimologiche della definizione \"Madonna dell'\u00abO\u00bb\" e dei termini afferenti. Tutti riferimenti, titoli, invocazioni sono legati al tema e al culto dell'\u00abAspettazione del Parto della Vergine Maria\u00bb.\nLa matrice comune trova fondamento nelle antiche antifone che iniziano con l'esclamazione vocativa \"O\" recitate negli ultimi sette giorni di Avvento ove all'\"O\" segue un appellativo riferito al Messia: \"O Sapienza\", \"O Signore\", \"O Radice di Iesse\", \"O Chiave di Davide\", \"O Astro Sorgente\", \"O Re delle Genti\", \"O Emmanuele\".\nIn passato tra le antifone in \"O\" dell'Avvento figurava anche quella indirizzata alla Vergine: \"O Virgo Virginum, quomodo fiet istud ?\" ed era l'antifona d'introduzione propria del \"Magnificat\"."}
{"id": "1685122", "revid": "1982", "url": "https://it.wikipedia.org/wiki?curid=1685122", "title": "2309 Mr Spock", "text": ""}
{"id": "1685123", "revid": "729019", "url": "https://it.wikipedia.org/wiki?curid=1685123", "title": "Sviblovo (metropolitana di Mosca)", "text": "Sviblovo () \u00e8 una stazione della Metropolitana di Mosca situata sulla Linea Kalu\u017esko-Ri\u017eskaja. Costruita secondo un design standard nel 1978, la stazione presenta pilastri ricoperti in marmo bianco e con strisce verticali di alluminio anodizzato. Le mura sono anch'esse in marmo bianco e sono decorate con fregi recanti i nomi e gli stemmi delle varie citt\u00e0 che circondano Mosca. L'architetto di Sviblovo fu Robert Pogrebnoi.\nGli ingressi della stazione sono situati su entrambi i lati di Ulica Sne\u017enaja, a sud dell'incrocio con Ulica Amundsena."}
{"id": "1685124", "revid": "767487", "url": "https://it.wikipedia.org/wiki?curid=1685124", "title": "Luciano Su\u0161anj", "text": "Fu uno dei maggiori specialisti mondiali sugli 800 metri negli anni settanta.\nCarriera sportiva.\nNel 1974, gareggiando con la maglia della Jugoslavia, vinse la medaglia d'oro ai Campionati europei di Roma con oltre 10 metri di vantaggio sugli altri concorrenti e facendo segnare il tempo di 1'44\"07, che allora fu la terza miglior prestazione mondiale di sempre.\nVinse anche due campionati europei indoor: nel 1973 sui 400 metri e nel 1974 sugli 800. Giunse sesto nella finale degli 800 m alle Olimpiadi di Montr\u00e9al del 1976.\nNel 2001 \u00e8 stato eletto presidente della federazione croata di atletica leggera. \u00c8 stato inoltre componente del Comitato olimpico croato.\nCarriera politica.\nIn occasione delle elezioni parlamentari del 1990 fu eletto al Consiglio socio-politico (\"Dru\u0161tveno politi\u010dko vije\u0107e\") nelle file della Lega dei Comunisti di Croazia/Partito dei Cambiamenti Democratici, vincendo al ballottaggio nel collegio uninominale di Fiume II.\nVicesindaco di Fiume, fu rieletto al Parlamento alle parlamentari del 2000 per l'Alleanza Litoraneo-montana; rassegn\u00f2 le dimissioni nel 2001."}
{"id": "1685131", "revid": "465169", "url": "https://it.wikipedia.org/wiki?curid=1685131", "title": "Starmania (opera)", "text": "Starmania \u00e8 un'opera rock creata nel 1976 con le musiche del francese Michel Berger e i testi dell'autore franco-canadese Luc Plamondon ed \u00e8 ormai un vero culto all'interno della musica francofona, tanto che la maggior parte dei brani in essa contenuti sono diventati famosissime canzoni pop. La prima edizione \u00e8 del 1978 e s'intitolava \"Starmania, o la passione di Johnny Rockfort secondo i vangeli televisivi\", per poi debuttare nel 1979 a Parigi ed essere oggetto di molte repliche negli anni ottanta e novanta.\nNel 1992 venne creata la versione inglese, intitolata \"Tycoon\", con i testi del celebre autore Tim Rice ed interpreti del calibro di C\u00e9line Dion, Cyndi Lauper, Tom Jones, Nina Hagen, Kim Carnes, Willy Deville ma non \u00e8 mai stata messa in scena in un paese anglofono.\nNel 2004 per celebrare il 25\u00ba anniversario dell'opera, venne messa in scena una versione concerto, a Montr\u00e9al e a Parigi.\nLa trama.\nAlle porte del terzo millennio, il mondo occidentale \u00e8 diventato un unico paese, schiacciato dal terrorismo e dal totalitarismo. Monopolis, nuova capitale dell'Occidente, \u00e8 vittima degli attacchi terroristici delle Stelle Nere (\"\u00c9toiles Noires\"), una banda capeggiata da Johnny Rockfort che agisce su ordine di Sadia, una studentessa rivoluzionaria dalle origini facoltose, che la sera si maschera e scende nei sotterranei della citt\u00e0 per comunicare con i terroristi. Luogo d'incontro \u00e8 l\"'Underground Caf\u00e9\", sotto lo sguardo di Marie-Jeanne, la cameriera-robot.\nAl di sopra del bar sotterraneo si erge la Torre Dorata (\"Tour Dor\u00e9e\"), un palazzo di 121 piani in cima al quale si trova l'ufficio di Z\u00e9ro Janvier, uomo d'affari miliardario entrato in politica, candidato alla presidenza dell'Occidente. La sua campagna si basa sul ritorno all'ordine e sulla nascita di un Nuovo Mondo atomico. Z\u00e9ro Janvier \u00e8 il nemico giurato di Johnny Rockfort e delle Stelle Nere.\nIn questo contesto si sviluppano tre storie d'amore:\nCristal, presentatrice di punta della trasmissione televisiva \"Starmania\", viene contattata da Sadia, che le propone un'intervista esclusiva e clandestina con Johnny Rockfort, di cui nessuno conosce l'identit\u00e0. L'incontro avviene all\u2019\"Underground Caf\u00e9\". Tra Crystal e Johnny \u00e8 un colpo di fulmine, e la giornalista entra in clandestinit\u00e0 assieme al terrorista. Sadia perde cos\u00ec il controllo su Johnny.\nCristal decide di diventare portavoce delle Stelle Nere inviando dei messaggi pirata grazie ad una videocamera a neutroni che le permette di penetrare nelle trasmissioni televisive.\nSadia, folle di gelosia, corrompe Ziggy, il quale abbandona Marie-Jeanne per diventare DJ del Naziland, una gigantesca discoteca rotante che sovrasta Monopolis dalla cima della Torre Dorata di Z\u00e9ro Janvier. Sadia lo coinvolge nella sua vendetta. La donna denuncia Johnny e Cristal a Z\u00e9ro Janvier la sera in cui questi festeggia il suo fidanzamento con Stella Spotlight al Naziland, sera in cui le Stelle Nere hanno deciso di far esplodere una bomba nella Torre Dorata.\nGli uomini armati di Z\u00e9ro Janvier catturano le Stelle Nere. Cristal muore nello scontro. Z\u00e9ro Janvier viene eletto presidente dell'Occidente.\nJohnny, imprigionato, si d\u00e0 alla meditazione e alle domande filosofiche sul senso della vita, rivelando il suo malessere di fronte all'esistenza e alla societ\u00e0. Marie-Jeanne, quando si reca a trovare Johnny in carcere, dichiara che il mondo \u00e8 \"stone\" (\"di pietra\").\nStella Spotlight, disgustata dal potere, si rifugia nel sogno dell'immortalit\u00e0. Marie-Jeanne, delusa e con il cuore infranto, abbandona il mondo sotterraneo alla ricerca del sole. In superficie la ragazza-robot assiste impotente al suicidio di Stella.\nLa grande tematica del musical \u00e8 il contrasto tra il terrorismo e il totalitarismo, le grandi minacce del mondo moderno.\nPersonaggi.\nNella versione del 1978 vi era un altro personaggio, il gran guru, sparito nelle edizioni successive.\nAnalisi dell'opera.\nIn occasione della prima versione del 1978, alcuni osservatori hanno evidenziato come Monopolis, con la sua citt\u00e0 sotterranea e i suoi grattacieli, ricordi Montr\u00e9al, o ancora al forum des halles di Parigi, una vera e propria citt\u00e0 sotterranea inaugurata qualche anno prima. \nCome Plamondon stesso ha spiegato alla televisione francese France 2 nel corso delle celebrazioni del 25\u00ba anniversario dell'opera rock, esistono delle similutidini profetiche sconvolgenti tra \"Starmania\" e alcuni avvenimenti della nostra epoca, tra la torre di Z\u00e9ro Janvier e le torri gemelle. Nel DVD che racchiude lo spettacolo di Marigny, la rappresentazione fisica di Z\u00e9ro Janvier richiama certi leader politici moderni, che posseggono e sfruttano i mass media. Con le sue riflessioni sulla manipolazione dell'opinione pubblica attraverso i media, di come vengono utilizzati dai politici e dell'utilizzo della paura per rimanere al potere, la commedia musicale \"Starmania\" resta ancora attuale.\n\"Starmania\" non \u00e8 \"Star Acad\u00e9mie\".\nContrariamente a quanto si possa pensare, nella trama dell'opera la trasmissione \"Starmania\", presentata da Cristal, non ha niente a che vedere con i talent show francofoni \"Star Acad\u00e9mie\" o \"Nouvelle Star\". Michel Berger e Luc Plamondon l'hanno concepita piuttosto come una trasmissione che mostra i destini \"fuori dal comune\" o \"esemplari\". Come dice Cristal: \"Che cos'ha lui che tu non hai?\", e ancora \"Scrivetemi, raccontatemi la vostra vita e i vostri desideri, ditemi chi vorreste essere e, chi lo sa, potreste essere voi la star di una serata\".\nAll'interno dell'opera sono mostrati due episodi di \"Starmania\".\nL'ambiguit\u00e0 di Sadia.\nLa vera identit\u00e0 di Sadia \u00e8 discussa. La trama della storia lascia aperta una possibilit\u00e0: il personaggio di Sadia non sarebbe una ricca figlia borghese che si traveste in segno di ribellione, ma un uomo in panni femminili. Ci\u00f2 renderebbe ancora pi\u00f9 complesso il suo rapporto con Johnny Rockfort. La vera identit\u00e0 del personaggio resta misteriosa. La cantante Wenta, che ha interpretato Sadia nel 1988, ritiene che Sadia sia un uomo travestito, ma spiega che Michel Berger, che non se la sentiva di presentare la tematica dell'identit\u00e0 sessuale, la concepiva come una studentessa che per pura provocazione giocava con l'ambiguit\u00e0 sessuale.\nAl contrario il regista canadese Lewis Furey voleva un uomo per interpretare questo personaggio nel 1993, per poi scegliere la cantante qu\u00e9becchese Jasmine Roy. In ogni caso, nel corso della rappresentazione, il personaggio deve creare ambiguit\u00e0 e innestare dei dubbi nello spettatore circa il suo sesso, proprio come gli uomini che incontrano Sadia mormorano: \"Forse \u00e8 una star in crisi / Forse \u00e8 una stella del futuro?\" La stessa natura di Sadia resta indeterminata, cos\u00ec come la sua appartenenza \"politica\". La canzone \"Travesti\" pu\u00f2 essere interpretata come spia della sua duplicit\u00e0.Se nella genesi dell'opera rock non si \u00e8 voluto accentuare la \"vera natura\" di Sadia, \u00e8 forse perch\u00e9 si \u00e8 voluto venire incontro alle riserve di un pubblico pi\u00f9 conservatore. Ascoltare il testo della sua canzone di presentazione \"Travesti\" \u00e8 sufficiente:\nLa relazione tra Sadia e Ziggy, personaggio apertamente omosessuale, \u00e8 dichiarata tale solo a partire dal 1988. Precedentemente non era chiaro come egli avesse abbandonato Marie-Jeanne ne come fosse diventato il disc jockey del Naziland. Lo spettatore capisce meglio l'opportunismo del personaggio di Ziggy da questo suo dialogo con Marie-Jeanne:\nQuella tra Sadia e Ziggy potrebbe essere la quarta storia d'amore dell'opera, quella pi\u00f9 nascosta forse perch\u00e9 pi\u00f9 scomoda, ma non meno insolita delle altre tre. A partire dal 1993 \u00e8 stato suggerito che il ruolo di Sadia avrebbe dovuto essere interpretato da un uomo, ma l'idea \u00e8 stata abbandonata perch\u00e9 alcune sere lo spettacolo era recitato in inglese, e la versione anglofona non fa allusione all'ambiguit\u00e0 sessuale di Sadia.\nCritiche.\nInizialmente la critica accolse \"Starmania\" con delle riserve.\nNel 1979 la stampa ritenne che le tematiche sessuali dello spettacolo fossero troppo spiccate: vi si dice che Stella Spotlight \u00e8 apparsa nuda in tutti i suoi film (eccetto l'ultimo) e che partecipa a una terapia di gruppo sul sesso, emblematica della libert\u00e0 sessuale degli anni settanta. Furono poi criticati i costumi, giudicati brutti, e le coreografie, giudicate insulse."}
{"id": "1685132", "revid": "121349090", "url": "https://it.wikipedia.org/wiki?curid=1685132", "title": "Massimo De Stefanis", "text": "Caratteristiche tecniche.\nGiocatore.\nAveva un tiro molto potente con il piede destro ed era un discreto realizzatore.\nCarriera.\nAttivo dalla met\u00e0 degli anni settanta alla fine degli anni ottanta, \u00e8 cresciuto nella , portato dal dirigente biancoceleste Enrique Flamini, venendo lanciato agli inizi della carriera dal tecnico Roberto Lovati, che lo fa debuttare in Serie A. Ha poi militato prevalentemente in Serie B soprattutto con il , vestendo in seguito anche le casacche di , ed , chiudendo in quest'ultimo club l'attivit\u00e0 agonistica. \nDiventa poi allenatore soprattutto a livello di settori giovanili di societ\u00e0 dilettantistiche."}
{"id": "1685133", "revid": "1573940", "url": "https://it.wikipedia.org/wiki?curid=1685133", "title": "Hermatobates", "text": "Hermatobates , \u00e8 un genere di insetti dell'ordine dei rincoti eterotteri, infraordine Gerromorpha. \u00c8 l'unico genere della famiglia Hermatobatidae.\nDescrizione.\nIl genere comprende insetti di piccole dimensioni, con corpo lungo 3-4 mm, di colore scuro variabile dal bruno al nero, rivestito interamente da una fitta e corta peluria. Hanno capo breve e largo, con grandi occhi composti, torace con pronoto breve, mesonoto e metanoto fusi tra loro. L'addome \u00e8 molto corto, sovrastato dal metanoto nei maschi e con ovopositore ridotto nelle femmine.\nLe ali sono assenti e le zampe sono lunghe e slanciate Gerridi, con tarsi composti da 3 articoli. Le zampe anteriori dei maschi sono raptatorie, con femori ingrossati, usate per trattenere le femmine durante l'accoppiamento.\nBiologia.\nInsetti marini, sono zoofagi predatori e, secondariamente, fitofagi a spese di alghe. Si muovono sulla superficie dell'acqua, come gli altri Gerroidei, ma possono anche restare immersi in occasione dell'alta marea all'interno di cavit\u00e0, con il corpo circondato da bolle d'aria che sfruttano per la respirazione.\nDistribuzione e habitat.\nIl loro habitat \u00e8 esclusivamente marino e si rivengono nelle zone tropicali presso la costa e nella barriera corallina nei continenti, nelle isole e negli atolli.\nNonostante ogni specie abbia una diffusione circoscritta, il genere \u00e8 rappresentato in tutti e tre gli oceani (Atlantico, Indiano e Pacifico).\nTassonomia.\nCarpenter (1892) inser\u00ec inizialmente il genere \"Hermatobates\" nella famiglia Gerridae, successivamente separato in una famiglia distinta, Hermatobatidae (Couti\u00e8re &amp; Martin, 1892). Questa classificazione \u00e8 condivisa dagli Autori che si sono occupati fino ad oggi degli Gerromorfi marini.\nIl genere comprende le seguenti specie:"}
{"id": "1685136", "revid": "175886", "url": "https://it.wikipedia.org/wiki?curid=1685136", "title": "Passo Navene", "text": ""}
{"id": "1685139", "revid": "339392", "url": "https://it.wikipedia.org/wiki?curid=1685139", "title": "Yoruichi Shihouin", "text": ""}
{"id": "1685140", "revid": "339392", "url": "https://it.wikipedia.org/wiki?curid=1685140", "title": "Shihouin Yoruichi", "text": ""}
{"id": "1685141", "revid": "339392", "url": "https://it.wikipedia.org/wiki?curid=1685141", "title": "Shihoin Yoruichi", "text": ""}
{"id": "1685142", "revid": "729019", "url": "https://it.wikipedia.org/wiki?curid=1685142", "title": "Jonathan Davies (rugbista 1962)", "text": "Carriera.\nHa cominciato la sua carriera nel rugby XV al Neath. il 24 aprile 1985 ha fatto il suo esordio con la nazionale giocando contro l'. Dopo una grave sconfitta contro la nel dicembre 1988, della quale fu uno dei responsabili, decise di passare alla lega professionistica di rugby XIII dell'Inghilterra, unendosi ai Widnes Vikings. In seguito ha fatto parte della nazionale gallese di rugby XIII e di quella della Gran Bretagna. Ha poi proseguito la carriera in Australia nei club di Warrington Wolves, Canterbury Bulldogs e North Queensland Cowboys.\nDopo il passaggio del rugby XV al professionismo (1995) \u00e8 tornato al Cardiff RFC, club col quale finir\u00e0 la carriera, e a far parte della nazionale di rugby union.\nIl 15 marzo 1997 ha giocato la sua ultima partita internazionale, quella contro l'. Con il (rugby XV) ha disputato 32 partite, giungendo terzo nella Coppa del Mondo 1987 e vincendo il Cinque Nazioni 1988 con la Triple Crown.\nNel 1996 \u00e8 diventato membro dell'Impero Britannico."}
{"id": "1685143", "revid": "339392", "url": "https://it.wikipedia.org/wiki?curid=1685143", "title": "Yoruichi Shihoin", "text": ""}
{"id": "1685145", "revid": "115549", "url": "https://it.wikipedia.org/wiki?curid=1685145", "title": "Corporation of London", "text": ""}
{"id": "1685157", "revid": "6923", "url": "https://it.wikipedia.org/wiki?curid=1685157", "title": "Ernst-Reuter-Platz", "text": "Ernst-Reuter-Platz \u00e8 una piazza di Berlino, nel quartiere di Charlottenburg.\n\u00c8 dedicata ad Ernst Reuter, che fu il primo sindaco di Berlino Ovest, dal 1948 al 1953.\nAl posto dell'attuale piazza vi era originariamente il punto detto \"Knie\" (\"ginocchio\"), dove l'asse congiungente il castello di Berlino a quello di Charlottenburg svoltava verso nord-ovest (attuali Stra\u00dfe des 17. Juni e Otto-Suhr-Allee); nel XIX secolo la \"Knie\" divenne punto d'incontro di importanti arterie cittadine. La zona fu infine devastata dai bombardamenti della seconda guerra mondiale.\nL'attuale piazza fu realizzata dal 1956 al 1960 su progetto degli architetti Werner D\u00fcttmann e Bernhard Hermkes; lo schema, con una struttura viaria ad anello ed edifici a stecca indipendenti dai contorni stradali, si ispir\u00f2 al progetto dell'arch. Mies Van der Rohe per la ricostruzione di Alexanderplatz (1929). Il centro della piazza \u00e8 ornato da un'area verde con fontane e spazi pedonali.\nFra gli edifici, sorge sul lato occidentale il grattacielo Telefunken, di 22 piani; ad est della piazza vi \u00e8 il grande complesso dell'Universit\u00e0 Tecnica di Berlino.\nL'Ernst-Reuter-Platz rappresent\u00f2, insieme al quartiere Hansa, uno dei migliori esempi di ricostruzione urbanistica postbellica a Berlino Ovest, ed \u00e8 oggi sotto tutela monumentale (\"Denkmalschutz\")."}
{"id": "1685158", "revid": "1543377", "url": "https://it.wikipedia.org/wiki?curid=1685158", "title": "Germ\u00e1n \u00c1lvarez Algeciras", "text": "Biografia.\nStudi\u00f2 a Cadice e successivamente and\u00f2 a Roma a completare la sua formazione, motivo per cui \u00e8 designato pittore della Scuola spagnola di Roma. Espose a Madrid nel 1874.\nSub\u00ec l'influsso orientaleggiante di Fortuny."}
{"id": "1685159", "revid": "287204", "url": "https://it.wikipedia.org/wiki?curid=1685159", "title": "Toni Brunner", "text": "Di professione agricoltore, entra in politica nel 1995 nelle file dell'Unione Democratica di Centro.\nNel 1998 viene eletto presidente dell'UDC del Canton San Gallo.\nIl 1\u00ba marzo 2008 viene eletto presidente dell'UDC svizzera succedendo a Ueli Maurer."}
{"id": "1685164", "revid": "697352", "url": "https://it.wikipedia.org/wiki?curid=1685164", "title": "Abaya", "text": ""}
{"id": "1685165", "revid": "287204", "url": "https://it.wikipedia.org/wiki?curid=1685165", "title": "S\u0142upca", "text": "S\u0142upca \u00e8 una citt\u00e0 polacca del distretto di S\u0142upca nel voivodato della Grande Polonia.Ricopre una superficie di 10,31 km\u00b2 e nel 2006 contava 14.363 abitanti.\nS\u0142upca \u00e8 anche il capoluogo dell'omonimo comune rurale del quale fanno parte (tra le altre) le seguenti localit\u00e0:"}
{"id": "1685169", "revid": "6923", "url": "https://it.wikipedia.org/wiki?curid=1685169", "title": "LADE - Lineas A\u00e9reas del Estado", "text": ""}
{"id": "1685171", "revid": "124396684", "url": "https://it.wikipedia.org/wiki?curid=1685171", "title": "Alberto Spadolini", "text": "Artista tra i pi\u00f9 eclettici del XX secolo, attivo negli anni '30 nel panorama della scena d'avanguardia italiana ed europea.\nBiografia.\nOriginario di Ancona, a dodici anni Alberto Spadolini si trasferisce a Roma. Negli anni '20 collabora, in qualit\u00e0 di aiuto-scenografo, col \"Teatro degli Indipendenti\", diretto da Anton Giulio Bragaglia, luogo di riferimento della avanguardie artistiche italiane. E' allievo di Giorgio De Chirico, conosce artisti ed intellettuali come Alberto Moravia e Ivo Pannaggi, insieme a numerosi esponenti del Movimento Futurista. In qualit\u00e0 di attore debutta nella commedia \"Scalari e Vettori\" di Umberto Barbaro (1928), per la regia di Anton Giulio e Carlo Ludovico Bragaglia. \nSuccessivamente opera come decoratore presso il Vittoriale degli Italiani, ove si lega d'amicizia con Gabriele D'Annunzio. Dotato di una straordinaria bellezza e di grande personalit\u00e0, negli anni '30 Spadolini si trasferisce a Parigi dove si fa conoscere come pittore (apprezzato da Max Jacob e da Jean Cocteau), danzatore (con Serge Lifar, Mistinguett, Jos\u00e9phine Baker), attore (con Jean Marais e Jean Gabin) e coreografo (stimato da Maurice Ravel e da Paul Val\u00e9ry). Sar\u00e0 anche scultore, cantante, illustratore, sceneggiatore e regista di documentari, restauratore, giornalista, poeta, e persino agente segreto. \nIn Francia Spadolini ha una tempestosa storia d'amore con Jos\u00e9phine Baker. I due artisti hanno molti punti in comune: un'infanzia segnata dalla sofferenza e dalla povert\u00e0; emigrati in Francia, senza aver mai studiato nelle Accademie, diventano celebri danzatori; rivoluzionano la scena parigina con una ventata di novit\u00e0; operano nella Resistenza anti-nazista nel corso della Seconda Guerra Mondiale; per tutta la vita si battono contro la segregazione razziale. Secondo alcune testimonianze Spadolini continua nel dopoguerra la sua attivit\u00e0 di spionaggio a favore dei servizi segreti occidentali.\nNei suoi dipinti sono visibili numerosi riferimenti alla danza, all'esoterismo e alla sua terra natale: spesso appaiono infatti Ancona, il Monte Conero, Fermo, Porto San Giorgio ed altre localit\u00e0 marchigiane. Il Granduca Alex Wolfson sosterr\u00e0 la tesi secondo cui alcuni di questi dipinti, ricchi di simboli misteriosi, conterrebbero un codice segreto col quale Spadolini forniva alla Resistenza informazioni sulle attivit\u00e0 dei nazisti .\nNegli anni '60 Alberto Spadolini restaura il night-club del Grand Hotel di Rimini ed inaugura un Atelier a Riccione . Continuer\u00e0 fino all'ultimo ad esporre i suoi dipinti in tutto il mondo (l'ultima mostra si tiene a Stoccolma il 12 maggio 1972).\nRiscoperta.\nLa figura di \"Spad\u00f2\" resta semi-sconosciuta fino al 2005, quando viene riscoperto il suo archivio e presentata, in varie rassegne, una raccolta delle sue opere e del materiale a lui collegato.\nFra le manifestazioni dedicate ad Alberto Spadolini si ricorda la Rassegna \"Bolero-Spad\u00f2. Cinema, danza, musica, pittura nella Parigi anni Trenta\", allestita nel maggio 2005 presso il Castello degli Agolanti di Riccione, col patrocinio dell'Ambasciata di Francia e dell'Ambasciata di Svezia.\nDal 30 giugno al 30 settembre 2012 il Comune di Ancona organizza, presso la Mole Vanvitelliana, una mostra celebrativa dal titolo \"Spad\u00f2. L'artista eclettico che incant\u00f2 l'Europa\".\nNel 2015 \u00e8 inaugurata un'esposizione virtuale nel Castello di Brignac, in Francia, dal titolo \"Spadolini alla corte di Jos\u00e9phine Baker\" (nel 40\u00b0 della scomparsa della \"Venere Nera\").\nNato da un'idea di Pupi Avati, il documentario \"Spad\u00f2, il danzatore nudo\", diretto da Riccardo De Angelis e Romeo Marconi, viene presentato nel 2019 al Vittoriale di Gabriele d'Annunzio, finalista del Bellaria Film Festival 2020. Di grande interesse le interviste a Giordano Bruno Guerri, presidente del Vittoriale degli Italiani, Stefano Papetti, storico dell'arte, e Antonio Luccarini, filosofo e scrittore.\nNel 2022, in occasione del 50\u00b0 anniversario della scomparsa di Spadolini, verr\u00e0 allestita la mostra DANZA, PAESAGGIO, ERMETISMO NEI DIPINTI DI SPADO'"}
{"id": "1685172", "revid": "6923", "url": "https://it.wikipedia.org/wiki?curid=1685172", "title": "LADE", "text": ""}
{"id": "1685180", "revid": "767487", "url": "https://it.wikipedia.org/wiki?curid=1685180", "title": "Masi (gruppo musicale)", "text": "I Masi furono un gruppo heavy metal statunitense fondato nel 1987 a Los Angeles, dal virtuoso chitarrista italiano Alex Masi.\nStoria.\nI Masi vennero fondati dal virtuoso chitarrista veneziano Alex Masi. Prima di questo progetto, Masi era impegnato nei Dark Lord, band italiana che aveva gi\u00e0 ottenuto diversi consensi in Europa. Nel 1986 venne invitato dalla Metal Blade Records a spostarsi a Los Angeles e raggiungere la band Sound Barrier. I Soundbarrier erano una heavy metal band fondata nel 1980 a L.A. da componenti di colore, ed avevano alle spalle due album, di cui il primo edita per la \"major\" MCA, e l'ultimo con la Metal Blade. Nel 1986 il gruppo, dopo la pubblicazione del secondo album in studio, si ritrov\u00f2 abbandonato dal chitarrista, che verr\u00e0 cos\u00ec sostituito da Masi. Questo progetto per\u00f2 fin\u00ec presto per sciogliersi, e dalle sue ceneri nacquero i Masi nel 1987. La formazione era composta da Masi, il cantante Bernie K., proveniente dai Soundbarrier, il bassista Chris Marxx, ed il batterista dei Soundbarrier Dave Brown. Il disco di debutto, edito per la Metal Blade nel 1987, venne intitolato \"Fire In The Rain\", e venne distribuito in Europa per la Roadrunner. Il secondo album dei Masi \"Downtown Dreamers\" vedr\u00e0 la luce l'anno successivo. In occasione di questo disco la formazione venne rivoluzionata con il cantante David Fefolt (ex Valhalla, Hawk), il bassista Claus Wildt ed il batterista Jonathon McKeighan. In seguito, Alex decise di accantonare il titolo \"Masi\" per proseguire con la vera e propria carriera solista, pubblicando nel 1989 il disco \"Attack of the Neon Shark\". Questo disco venne registrato con la partecipazione di diversi volti noti del panorama heavy metal statunitense, e vedeva Jeff Scott Soto (ex Yngwie Malmsteen) alla voce, David Michael Philips (ex Keel, King Kobra) alla chitarra ritmica, Allan Holdsworth e Frankie Banali (Quiet Riot, W.A.S.P.) alla batteria, con la partecipazione del guitar hero giapponese Kuni. Questo disco venne inoltre nominato per un Grammy Award quello stesso anno. Nel 1997, dopo aver dato alle stampe un altro paio di dischi solisti, il musicista riprese il vecchio nome dei Masi per pubblicare \"The Watcher\", al quale parteciparono Kyle Michaels (voce) e Tim McCardell (basso), musicisti che gi\u00e0 avevano registrato del materiale con Alex in precedenza. Questo disco includeva le reinterpretazioni degli Uriah Heep \"Easy Livin\" e \"Living For The City\" di Stevie Wonder. Dopo altro materiale solista, Alex pubblic\u00f2 un ultimo disco sotto il nome di Masi, \"Eternal Struggle\" nel 2001. Anche in occasione di queste sessioni figuravano Kyle Michaels e Tim McCardell, con l'aggiunta del batterista Paul Marangoni. Il disco presenta anche la reinterpretazione dei Foreigner \"Blue Morning Blue Day\"."}
{"id": "1685181", "revid": "21880", "url": "https://it.wikipedia.org/wiki?curid=1685181", "title": "Ovulo (botanica)", "text": "Nelle piante il termine ovulo indica il macrosporangio, cio\u00e8 lo sporangio della linea femminile, che origina e contiene le cellule riproduttive femminili.\nNelle gimnosperme (piante a seme che non sviluppano fiori o frutti) l'ovulo \u00e8 costituito dal tegumento, dal macrosporangio e dal tessuto che unisce questo allo sporofito materno.\nNelle angiosperme (piante a seme che sviluppano fiori e frutti) l'ovulo ed i semi vengono racchiusi in una foglia modificata denominata carpello (con funzione di protezione e per impedire l'autoimpollinazione).\nL'ovulo \u00e8 rivestito da uno o due involucri, detti tegumenti, formati di uno o pi\u00f9 strati di cellule; si distingue un tegumento esterno o primina e un tegumento interno o secondina. Nella porzione apicale dell'ovulo i tegumenti creano un canale, detto micropilo, attraverso il quale si inserisce il tubo pollinico. L'ovulo \u00e8 collegato alla placenta all'interno dell'ovario mediante il funicolo. Il funicolo termina alla base dell'ovulo in una regione detta calaza ove si arrestano le ultime terminazioni del fascio vascolare. La parte interna dell'ovulo, da cui prende origine il sacco embrionale, viene definita nocella o nucella. All'interno della nocella, che \u00e8 diploide (2n), una sola cellula (cellula madre della macrospora) subisce meiosi, originando quattro spore aploidi, di cui in genere tre degenerano e una soltanto resta vitale. Questa macrospora germina all'interno dell'ovulo dando origine ad un gametofito femminile (definito anche sacco embrionale) che si sviluppa interamente entro la parete della stessa macrospora chiusa nel macrosporangio.\nA seconda delle rispettive posizioni della nocella (1), della calaza (2) e del funicolo (3) si distinguono tre tipi di ovulo: ortotropo, anatropo e campilotropo. "}
{"id": "1685192", "revid": "1543377", "url": "https://it.wikipedia.org/wiki?curid=1685192", "title": "Municipio di Steglitz", "text": "Il municipio di Steglitz (in tedesco \"Rathaus Steglitz\") si trova nel quartiere omonimo della citt\u00e0 tedesca di Berlino, sulla Schlo\u00dfstra\u00dfe. \u00c8 posto sotto tutela monumentale (\"Denkmalschutz\").\nOspita uffici del distretto di Steglitz-Zehlendorf e una biblioteca pubblica di quartiere.\nStoria.\nIl \"Rathaus\" fu realizzato nel 1896-97, come municipio dell'allora comune rurale di Steglitz, su progetto degli architetti Heinrich Reinhardt e Georg S\u00fc\u00dfenguth (autori anche dei municipi di Spandau e Charlottenburg); gli architetti si rifecero allo stile gotico tipico della Marca di Brandeburgo, con una torre a dominare l'edificio.\nDal 1920, con la creazione della \"Grande Berlino\", il municipio ospit\u00f2 la sede del distretto di Steglitz, il dodicesimo della citt\u00e0 (solo di rappresentanza dal 1980, essendosi spostate le funzioni amministrative allo \"Steglitzer Kreisel\").\nDal 2001, con la riforma amministrativa dei distretti berlinesi, il \"Rathaus\" ha perso le sue funzioni; il nuovo distretto di Steglitz-Zehlendorf ha sede al municipio di Zehlendorf."}
{"id": "1685202", "revid": "599013", "url": "https://it.wikipedia.org/wiki?curid=1685202", "title": "Germ\u00e1n Alvarez Algeciras", "text": ""}
{"id": "1685206", "revid": "287204", "url": "https://it.wikipedia.org/wiki?curid=1685206", "title": "Pietro Magni", "text": ""}
{"id": "1685213", "revid": "729019", "url": "https://it.wikipedia.org/wiki?curid=1685213", "title": "Saint Catherine (Somerset)", "text": "St Catherine \u00e8 un paese del Somerset, in Inghilterra.\nLa chiesa di Santa Caterina risale al XII secolo ed \u00e8 compresa nel complesso cinquecentesco di St Catherine's Court."}
{"id": "1685216", "revid": "599013", "url": "https://it.wikipedia.org/wiki?curid=1685216", "title": "Ivano Bosdaves", "text": "Carriera.\nAttaccante utilizzato come ala sinistra, cresce nell'Udinese, con cui debutta in Serie B a 19 anni. Con i friulani disputa anche le due successive stagioni in Serie C. Passa poi alla SPAL di Paolo Mazza, in Serie A, quindi si trasferisce al Napoli, con cui disputa due stagioni nel massimo campionato, intervallate da un anno in prestito al Brescia nella serie cadetta.\nPassa quindi all'Atalanta e poi al Foggia, per concludere la carriera in Serie C tra Prato e Riccione.\nIn seguito \u00e8 divenuto allenatore e fa crescere squadre giovanili a livello dilettantistico, per cui ha ottenuto anche riconoscimenti. "}
{"id": "1685221", "revid": "155613", "url": "https://it.wikipedia.org/wiki?curid=1685221", "title": "Piombino Marittima", "text": ""}
{"id": "1685227", "revid": "1543377", "url": "https://it.wikipedia.org/wiki?curid=1685227", "title": "Municipio di Lichtenberg", "text": "Il municipio di Lichtenberg (in tedesco \"Rathaus Lichtenberg\") \u00e8 la sede amministrativa del distretto berlinese di Lichtenberg. \u00c8 posto sotto tutela monumentale (\"Denkmalschutz\").\nSi trova nel quartiere omonimo, in M\u00f6llendorffstra\u00dfe.\nFu realizzato nel 1896-98, come municipio dell'allora citt\u00e0 indipendente di Lichtenberg, che in quegli anni stava vivendo un impressionante sviluppo demografico ed edilizio. L'architetto, Ernst Kippling, progett\u00f2 un edificio neogotico dominato da una guglia.\nDal 1920, con la creazione della \"Grande Berlino\", il municipio ospita la sede del distretto di Lichtenberg, l'undicesimo della citt\u00e0."}
{"id": "1685238", "revid": "57342", "url": "https://it.wikipedia.org/wiki?curid=1685238", "title": "Rocco Caccavari", "text": "Biografia.\nPrimo responsabile nel 1976 del Servizio per le Tossicodipendenze di Parma dopo la legge 685/75. Primario di Medicina interna, ha collaborato per molti anni con il Ministero dell'Interno e della Sanit\u00e0 in qualit\u00e0 di consulente.\nConsigliere comunale per 14 anni, nel 1992 \u00e8 stato eletto alla Camera dei deputati dove \u00e8 stato presente per tre legislature (XI, XII, XII).\nSono legate al suo nome in particolare la legge sul riordino del sistema termale del 2000, la legge 125/2001 su alcolismo e patologie correlate e la legge 130/2001 sulla cremazione delle salme e dispersione delle ceneri.\nHa fondato l'Associazione \"Marino Savini\" per la difesa della Sanit\u00e0 Pubblica e la Societ\u00e0 di Cremazione SO.CREM di Parma.\n\u00c8 stato presidente di \"Natura-D\u00e8i-Teatri\", associazione del Teatro Lenz Rifrazioni di Parma che organizza tra l'altro un importante Festival con spettacoli interpretati da attrici e attori sensibili con vissuti difficili per disagi fisici e psichici.\n\u00c8 stato componente della giuria che assegna ogni anno il premio letterario nazionale \"Flaminio Musa\" per medici scrittori italiani."}
{"id": "1685244", "revid": "933835", "url": "https://it.wikipedia.org/wiki?curid=1685244", "title": "Procopio di Gaza", "text": "Biografia.\nEbbe tre fratelli e una sorella. Ricevette l'educazione iniziale nella sua citt\u00e0 natale, prima di recarsi ad Alessandria d'Egitto dopo essere divenuto orfano di padre. Ad Alessandria studi\u00f2 probabilmente sotto Olimpiodoro il Vecchio e divenne sofista. Si dedic\u00f2 all'insegnamento della retorica, in Pamfilia, a Cesarea e infine a Gaza: qui, nel 491/495 succedette ad Enea di Gaza nella direzione della scuola di retorica. Rimase a Gaza fino alla vecchiaia, quando si ritir\u00f2 a vita privata facendosi succedere alla guida della scuola dal proprio discepolo Coricio di Gaza.\nProcopio trascorse la maggior parte della sua vita a Gaza senza prendere parte alle discussioni teologiche del suo tempo. Invece, scrisse scritti retorici, tra cui un panegirico sull'imperatore Anastasio I Dicoro, una descrizione di Hagia Sophia e un lamento sulla sua parziale distruzione in un terremoto. Le sue 162 lettere a personalit\u00e0 per lo pi\u00f9 di alto livello danno un'idea del suo tempo e anche del suo carattere. La polemica a lui attribuita contro il neoplatonico Proclo fu probabilmente scritta dall'arcivescovo Nicola di Metone (XII secolo). Inoltre, scrisse commentari sui libri dell'Antico Testamento, che sono tra i primi esempi dei cosiddetti commentari catenici.\nLa fonte pi\u00f9 importante per la vita di Procopio \u00e8 il suo discepolo Coricio di Gaza."}
{"id": "1685247", "revid": "217830", "url": "https://it.wikipedia.org/wiki?curid=1685247", "title": "Gran Premio motociclistico del Giappone", "text": "Il Gran Premio motociclistico del Giappone \u00e8 una delle prove che compongono il motomondiale. \nStoria.\nSi svolge dal 1962 e dopo che la prima edizione non fu valida per il motomondiale, si svolse tra il 1963 e il 1967, sempre quale gara conclusiva della stagione, utilizzando per tre volte il circuito di Suzuka e per due il circuito del Fuji. In queste prime edizioni non corsero mai n\u00e9 la classe 500, n\u00e9 la classe sidecar.\nNel 1968, anno in cui due case motociclistiche giapponesi, Honda e Suzuki, decisero di ritirarsi dalle competizioni, anche il gran premio, inizialmente in calendario, non venne disputato.\nLa gara sub\u00ec quindi un'interruzione per quasi un ventennio, riprendendo validit\u00e0 iridata dal 1987 (senza ospitare neppure in questo caso le motocarrozzette); fino al 2003 si svolse nuovamente sul circuito di Suzuka e dal 2004 (dopo l'incidente che caus\u00f2 la morte, nel GP del 2003, di Daijir\u014d Kat\u014d) si spost\u00f2 sul circuito di Motegi. Quest'ultimo circuito aveva tra l'altro gi\u00e0 ospitato dal 2000 al 2003 una seconda gara che si svolgeva in territorio giapponese, con la denominazione di GP del Pacifico. Le edizioni 2020 e 2021 sono state cancellate a causa della pandemia di COVID-19."}
{"id": "1685248", "revid": "287204", "url": "https://it.wikipedia.org/wiki?curid=1685248", "title": "Onkel-Toms-H\u00fctte", "text": "La Gro\u00dfsiedlung Onkel-Toms-H\u00fctte (\"grande insediamento \"Capanna dello Zio Tom\"\") \u00e8 un complesso residenziale di Berlino, nel quartiere di Zehlendorf.\nDeriva il suo curioso nome da quello di una nota osteria fuori porta che sorgeva nella zona.\nLa \"Onkel-Toms-H\u00fctte\" costitu\u00ec, insieme alla \"Hufeisensiedlung\", uno dei maggiori interventi edilizi della Repubblica di Weimar a Berlino.\nL'insediamento fu realizzato dal 1926 al 1932 su progetto urbanistico dell'arch. Bruno Taut, che progett\u00f2 anche gli edifici della fascia centrale. Gli altri edifici furono disegnati dagli architetti Hugo H\u00e4ring (zona nord) e Otto Rudolf Salvisberg (zona sud). L'architetto Alfred Grenander progett\u00f2 la stazione della metropolitana, curiosamente integrata in un centro commerciale.\nLa costruzione della \"Onkel-Toms-H\u00fctte\" fu osteggiata dall'amministrazione distrettuale di Zehlendorf, che si opponeva all'insediamento di ceti medi e medio-bassi in un quartiere a struttura sociale elevata.\nAnche lo stile architettonico del quartiere, ispirato alla scuola del \"Bauhaus\", suscit\u00f2 polemiche, per l'uso di colori vivaci (tipico di molte opere di Taut) e dei tetti piani. Il dibattito (definito scherzosamente \"la guerra dei tetti di Zehlendorf\") contrapponeva la \"Onkel-Toms-H\u00fctte\" al limitrofo insediamento sperimentale \"Am Fischtalgrund\", realizzato dall'arch. Heinrich Tessenow in stile tradizionale.\nLa \"Onkel-Toms-H\u00fctte\" ha comunque goduto di fortuna critica ed \u00e8 oggi sotto tutela monumentale (\"Denkmalschutz\"). Un monumento ricorda l'arch. Taut, morto in esilio a Istanbul nel 1938."}
{"id": "1685251", "revid": "287204", "url": "https://it.wikipedia.org/wiki?curid=1685251", "title": "Pordoi", "text": ""}
{"id": "1685252", "revid": "339392", "url": "https://it.wikipedia.org/wiki?curid=1685252", "title": "Chanel No. 5", "text": ""}
{"id": "1685255", "revid": "15056178", "url": "https://it.wikipedia.org/wiki?curid=1685255", "title": "Collegia", "text": ""}
{"id": "1685257", "revid": "174063", "url": "https://it.wikipedia.org/wiki?curid=1685257", "title": "Iveco EuroTech", "text": ""}
{"id": "1685258", "revid": "33751", "url": "https://it.wikipedia.org/wiki?curid=1685258", "title": "Calciatori con almeno 100 presenze in nazionale", "text": "La lista di calciatori con almeno 100 presenze in nazionale comprende l'elenco dei calciatori che hanno disputato almeno 100 partite nella rispettiva rappresentativa nazionale maggiore di calcio.\nIl primo calciatore a raggiungere tale soglia fu l'inglese Billy Wright l'11 aprile 1959 contro la , mentre il pi\u00f9 giovane fu il sudcoreano Cha Bum-kun che gioc\u00f2 la 100\u00aa partita con la propria nazionale il 9 ottobre 1977 a 24 anni, 4 mesi e 17 giorni.\nPremi.\nLa FIFA inserisce i giocatori nell'albo d'oro chiamato \"FIFA Century Club\", ma non consegna nessun trofeo fisico. Dal 2011 la UEFA invece consegna al giocatore alla centesima presenza un cappello commemorativo in velluto con un pendaglio in cima e lo stemma della federazione d'appartenenza del giocatore, oltre ad una medaglia d'argento con laccetto azzurro.\nClassifica.\nI giocatori in grassetto sono tuttora in attivit\u00e0 in nazionale. Il numero di presenze riportate pu\u00f2 differire da quello indicato dalla FIFA per stilare il \"FIFA Century Club.\"\n\"Statistiche aggiornate al 2 febbraio 2022.\""}
{"id": "1685259", "revid": "125494741", "url": "https://it.wikipedia.org/wiki?curid=1685259", "title": "Francesca Faiella", "text": "Biografia.\nDiplomata come attrice alla Civica scuola di teatro Paolo Grassi di Milano e laureata in architettura a Genova, sotto la direzione dell'architetto urbanista Stefano Boeri e dello storico dell'architettura Marco Biraghi. Ottiene l'abilitazione alla professione di architetto nel 2003. Debutta a teatro nel 1999 con Shakespeare nel \u00abMacbeth Remix\u00bb di Andrea Liberovici, scritto dal poeta Edoardo Sanguineti per il Festival dei Due Mondi di Spoleto. Dopo esperienze teatrali di rilievo, in contemporanea con il debutto alla regia inizia anche la carriera di attrice di cinema e televisione. Nel 2005, mette in scena come regista lo spettacolo \u201dTucholsky Cabaret, impara a ridere senza piangere\u201d, adattamento inedito degli scritti politici e satirici dello scrittore tedesco Kurt Tucholsky. Nel 2008 porta in scena lo spettacolo musicale \"Rahel Levin Varnhagen, una donna ebrea ai tempi di Goethe\" con il violoncellista Giovanni Scaglione.\n\u00c8 divenuta nota grazie alla parodia della dottoressa Cameron di \"Dr. House\" nei programmi della Gialappa's Band. In \"Sensualit\u00e0 a corte\" interpretava il personaggio di Eva Kant. Interessata alla geografia urbana e alla storia orale, si appassiona alle nuove tecnologie e alla drammaturgia contemporanea interpretando nel 2001 al Teatro Malibran, per la Biennale Musica di Venezia, lo spettacolo sperimentale \u00abPer voce preparata\u00bb, e seguendo nel 2002, il laboratorio di drammaturgia con lo sceneggiatore francese Jean-Claude Carri\u00e8re, e il corso di perfezionamento in drammaturgia contemporanea organizzato da Tiziana Bergamaschi per il Teatro dei Filodrammatici di Milano, il RESAD di Madrid e l'Istituto del Teatro di Barcellona. Diplomata come regista/producer al programma internazionale di co-produzione EURODOC 2021."}
{"id": "1685260", "revid": "858648", "url": "https://it.wikipedia.org/wiki?curid=1685260", "title": "Platz der Vereinten Nationen", "text": "Platz der Vereinten Nationen (lett. \"piazza delle Nazioni Unite\") - fino al 1992 \"Leninplatz\" (\"piazza Lenin\") - \u00e8 una piazza di Berlino, situata nel quartiere di Friedrichshain, urbanisticamente caratteristica per la distribuzione sia delle superfici che dell'edificato.\nLa piazza, importante punto di snodo, \u00e8 attraversata in direzione Est-Ovest dall'asse viario Mollstra\u00dfe \u2013 Landsberger Allee. Il quadrante nord-orientale \u00e8 delimitato dalla Friedenstra\u00dfe, mentre a sud si sviluppa fino a Lichtenberger Stra\u00dfe e Palisadenstra\u00dfe\nLa piazza fu realizzata nel 1968-70, in concomitanza con la ricostruzione delle zone circostanti, su progetto degli architetti Hermann Henselmann e Heinz Mehlan. La piazza \u00e8 contornata da due edifici curvi, concavi e convessi, decorati a colori vivaci, che inquadrano un edificio a torre alto fino a 24 piani. Sfondo del complesso \u00e8 il \"Volkspark Friedrichshain\". \"Platz der Vereinten Nationen\", costituisce uno dei pi\u00f9 interessanti esempi di architettura moderna nell'ex Berlino Est, ed \u00e8 sotto tutela monumentale (\"Denkmalschutz\").\nAl centro della piazza era originariamente prevista una biblioteca pubblica, disegnata in forme scultoree simili ad una bandiera rossa; al suo posto venne invece eretta una grande statua di Lenin, in granito rosso, opera dello scultore Nikolai Tomski. La rimozione della statua nel 1992 ha ispirato una scena del film \"Good Bye, Lenin!\"; al suo posto \u00e8 stata realizzata una fontana.\nIn considerazione della sua importanza storica e architettonica, la piazza \u00e8 posta sotto tutela monumentale (\"Denkmalschutz\").\nStoria.\nLe origini della piazza sono da ricercare nella porta berlinese di Landsberger Tor, eretta al termine dell'omonima strada e smontata nel corso del 1863. L'anno seguente l'area liberatasi venne denominata \"Landsberger Platz\". Durante la Seconda guerra mondiale, le aree edificate a sud del parco pubblico \"Volkspark Friedrichshain\" furono particolarmente soggette ad attacchi e distruzioni: all'interno del parco sono ancor oggi presenti due \"Tr\u00fcmmerberge\" - \"colline di macerie\" - costituite dall'accatastamento di macerie di guerra per liberare le strade. Anche Landsberger Platz sub\u00ec lo stesso destino e divenne nuovamente sgombra solo nel 1950, allorquando venne rinominata \"Leninplatz\".\nDurante gli anni Sessanta del XX secolo seguirono in citt\u00e0 altre opere di demolizione tra Friedrichshain ed Alexanderplatz. Nel 1970, venne realizzato in occasione del centesimo anniversario della nascita di Lenin un nuovo quartiere facente perno su di una rinnovata \"Leninplatz\", la quale ora occupava non solo l'area dell'antica \"Landsberger Platz\", ma anche la vicina \"B\u00fcschingplatz\". L'area risultante venne contornata da Plattenbauten - tra i pi\u00f9 alti di Berlino Est e realizzati con varie tipologie di prefabbricazione - mentre l'insieme venne caratterizzato da un'imponente statua in granito rosso del rivoluzionario sovietico cui la piazza era dedicata.\nDopo la riunificazione tedesca, venne smontato nel 1992 il monumento dedicato a Lenin in concomitanza con la ridenominazione della piazza alle Nazioni Unite.\nSintesi delle dedicazioni della piazza:\nProgettazione della piazza attuale.\nIl 31 gennaio 1967 il Politb\u00fcro del Partito Socialista Unificato di Germania indisse un concorso per la ricostruzione della piazza, vinto da un collettivo guidato dagli architetti Hermann Henselmann e Heinz Mehlan. La cerimonia di posa della prima pietra - a dimostrare l'importanza del progetto - venne patrocinata da Walter Ulbricht in persona e dal sindaco di Berlino Est Herbert Fechner, il 7 novembre 1968.\nCon la ricostruzione della piazza non si veniva a realizzare solamente un nuovo esempio di architettura della citt\u00e0 socialista, ma veniva dimostrata la possibilit\u00e0 di applicare le tecniche della prefabbricazione anche alla realizzazione di strutture di forma e destinazione particolari. Gli edifici realizzati ospitano all'incirca 1250 unit\u00e0 abitative. Si tratta di uno degli esempi pi\u00f9 importanti di architettura della Repubblica Democratica Tedesca, in cui avviene la transizione dagli edifici di antica concezione - come l'ospedale \"St\u00e4dtische Krankenhaus Am Friedrichshain\" - posti in Landsberger Allee a quelli moderni realizzati per il nuovo centro cittadino intorno ad Alexanderplatz.\nTutta la porzione denominata \u201eWohnkomplex Leninplatz\u201c (ad eccezione dell'ala sud-orientale) \u00e8 posta sotto vincolo monumentale ed ambientale, ed \u00e8 incluso nella lista curata dalla locale sovrintenenza. In aggiunta, sono inseriti nello stesso elenco anche i singoli edifici. L'inaugurazione ufficiale venne celebrata il 19 aprile 1970, insieme allo svelamento della statua dedicata a Lenin, il \"Lenindenkmal\".\nNon \u00e8 stato previsto per alcun edificio della piazza il numero civico 13.\nEdifici.\n\"Turmhochhaus\" (Civici 1\u20132).\nL'edificio, progettato da Heinz Mehlan per occupare l'angolo nordorientale della piazza, misura 75 metri in lunghezza e si sviluppa su tre differenti altezze da Nord verso Sud: rispettivamente per 25, 21 e 17 piani. Alcuni appartamenti sono dotati di balcone, mentre il piano terra presenta una porzione aggiuntiva destinata ad accogliere attivit\u00e0 commerciali di quartiere (Birrerie, negozi di fiori, poste, ecc.). Degna d'interesse \u00e8 anche l'area di ingresso del grattacielo. La Hochhausturm rappresenta un'ulteriore evoluzione del tipo prefabbricato WHH GT, per la precisione della versione 18.\nDal 1999 la propriet\u00e0 - \"Berliner Wohnungbaugesellschaft Mitte (WBM)\" - ha dotato il complesso di Concierge-Service, destinato a raccogliere le richieste degli inquilini e a soddisfare le loro esigenze.\nU-Block, detto anche \"Bumerang\" (Civici 3-12).\nL'edificio si sviluppa su dieci piani fuori terra ed \u00e8 una variazione del tipo prefabbricato P2/11, prolungata con elementi del tipo WBS 70: si tratta, nello specifico, dei civici 11 e 12, che chiaramente si distinguono in facciata dalle restanti porzioni e che vennero consegnati nel 1987.\nI civici dal 6 all'8 sono costituite anche di elementi angolari, tramite i quali gli edifici non dotati di cortile interno furono caratterizzati da geometrie meno consuete: di conseguenza alcune abitazioni presentano stanze di forma trapezoidale. La disposizione e l'aspetto esterno dell'edificio ha rapidamente ispirato la fantasia popolare, che lo ha in breve ribattezzato \"Bumerang\" (in tedesco). Ogni abitazione \u00e8 dotata di balcone verso la piazza. Ai piani superiori si trovano abitazioni-atelier, con in pi\u00f9 un atelier completamente vetrato e la terrazza sul tetto. Particolare \u00e8 anche la forte connotazione cromatica dell'edificio, inusuale - soprattutto durante gli anni Settanta del XX secolo - per costruzioni prefabbricate. Pareti bianche e davanzali delle loggia in pannelli di \"Waschbeton\" sono posti in contrasto con elementi in lamiera blu. Ogni tre piani (precisamente al quarto, settimo e decimo piano) le balconate sono tamponate. Le pareti esterne degli edifici trapezoidali sono evidenziate da un rivestimento giallo in piastrelle di ceramica; le logge tamponate negli edifici in curva sono ulteriormente caratterizzate orizzontalmente da rossi davanzali. L'edificio nel suo complesso \u00e8 stato rinnovato tra il 1994 ed il 1997.\nIl \"Gr\u00fcner Block\" (Civici 15\u201322).\nIl \"Blocco verde\" \u00e8 costituito da dieci piani fuori terra ed occupa l'angolo sudoccidentale della piazza. Si tratta di un edificio prefabbricato del tipo QP. Solamente poche abitazioni sono dotate di balcone (verso sud); per contro, sono dotate di ampie superfici vetrate, soprattutto nelle zone giorno. In origine il blocco era ricoperto da un rivestimento in ceramica verde, tema ripreso anche nell'attuale configurazione.\nS-Block, detto anche \"Schlange\" (Civici 23-32).\nL'edificio si sviluppa per dieci piani in altezza, nell'angolo nordoccidentale della piazza. \u00c8 composto dagli stessi tipi edilizi che costituiscono il \"Bumerang\". Cambia per\u00f2 la distribuzione in pianta, con l'inserimento di un secondo blocco curvilineo che conferisce al palazzo la caratteristica sagoma a \"S\". Al centro della curva che costeggia la strada corre un passaggio pedonale che permette l'attraversamento del complesso, lungo nella sua totalit\u00e0 300 metri.\nTutti gli appartamenti sono dotati di balcone, prospiciente sulla piazza. Come nel \"Bumerang\", l'ultimo piano \u00e8 dotato di numerose abitazioni-atelier. Le facciate riprendono inoltre gli stessi motivi costruttivi e decorativi dell'U-Block. Gli ingressi sono stati mantenuti in conformit\u00e0 alla realizzazione originaria.\nKaufhalle (Civico 14).\nFu previsto per i nuovi abitanti della piazza un centro commerciale (\"Kaufhalle\"), posizionato nei pressi dell'incrocio sudoccidentale. L'edificio, libero su tutti i lati, offre una superficie commerciale di circa 1100\u00a0m\u00b2.All'epoca del suo completamento, si trattava di uno dei pi\u00f9 moderni esemplari di Kaufhalle nella Repubblica Democratica Tedesca. Vi vennero ambientate anche numerose scende del film Die Legende von Paul und Paula, di Heiner Carow. Nei locali di ingresso \u00e8 ospitata, dagli inizi degli anni Novanta del XX secolo, una filiale delle Deutsche Post. La struttura in s\u00e9 dell'edificio non \u00e8 stata modificata, ma solo otticamente molto appensatita da un involucro isolante.\nInfrastrutture.\nTrasporti.\nLa piazza \u00e8 ubicata in zona centrale e ben collegata con il resto della citt\u00e0. La pi\u00f9 nota Alexanderplatz si trova, infatti, nelle immediate vicinanze. Tre linee della rete tranviaria ed una di autobus, gestite dalla locale BVG, attraversano la piazza, che diverr\u00e0 inoltre sede di stazione per la futura Linea U11 della metropolitana.\nScuola e servizi.\nGli abitanti della piazza hanno a disposizione un edificio scolastico ed un asilo.\nAll'interno della \"Turmhochhaus\", si trovano un negozio di acconciature e alcune gastronomie, tra le quali la pi\u00f9 celebre durante l'epoca DDR era la Gastst\u00e4tte\"Baikal\".\nLenindenkmal.\nProgetto e realizzazione.\nIl Monumento a Lenin venne progettato da Nikolai Vasilyevich Tomsky - presidente all'epoca dell'Accademia Sovietica di Belle Arti - e realizzato ad opera di un collettivo. I lavori ebbero inizio il 19 aprile 1970, tre giorni prima del Centenario della nascita del rivoluzionario russo, con il via dato dal presidente della Repubblica Walter Ulbricht. Alla cerimonia presero parte circa 200.000 persone, tra i quali numerosi rappresentanti di paesi socialisti, delegati delle principali aziende della Repubblica e molti berlinesi.\nLa figura di Lenin, altra 19 metri, si stagliava al di sopra di uno zoccolo a base circolare dal diametro di 26 metri.\nIl monumento venne realizzato in un particolare granito rosso proveniente dall'Ucraina, il Capustino. Tomsky voleva con questo materiale creare un effetto di contrasto con le verdi colline del Volkspark Friedrichshain, posto a Nord della piazza.\nOriginariamente, l'architetto Hermann Henselmann aveva previsto, in luogo del monumento, una biblioteca, concepita come un padiglione a spirale replicante l'immagine di una bandiera rossa arrotolata. Con questo, intendeva rendere il monumento contemporaneamente una struttura percorribile ed un edificio culturalmente utile e fruibile.\nDemolizione e studi successivi.\nIl Distretto (\"Bezirk\") di Friedrichshain, decise nel 1991, con una maggioranza di 40 voti a 13, la demolizione del monumento, che dal 1979 figurava nella lista dei monumenti sotto tutela della DDR. Il senatore incaricato dello sviluppo cittadino Volker Hassemer fece togliere, a seguito della decisione, il monumento da tale lista, al fine di semplificare le operazioni di demolizione.\nIn segno di protesta, numerosi residenti diedero di conseguenza vita all'iniziativa popolare \"B\u00fcrgerinitiative Lenindenkmal\" e cercarono di impedire la rimozione dell'opera, considerata da questi come parte integrante del complesso della piazza. Tale movimento fu sostenuto da artisti - come il collettivo \" B\u00fcro f\u00fcr ungew\u00f6hnliche Ma\u00dfnahmen\" - e politici. Si unirono alla contestazioni anche i nipoti di Tomski, il progettista. Il tutto risult\u00f2, ciononostante, inutile.\nLa demolizione ebbe inizio l'8 novembre 1991. Il giorno 13 ebbe luogo la fase pi\u00f9 simbolica dell'intera opera di smontaggio: venne rimossa la testa della statua, pesante 3,5 tonnellate. Le operazioni si prolungarono in seguito fino a febbraio dell'anno successivo. Molti tentarono di impedire o rallentare l'opera di rimozione e ci\u00f2 caus\u00f2 tale durata dei lavori, costati alla fine oltre 100.000 Marchi.\nLe 129 parti del monumento vennero interrati nella fossa di Seddinberg, nel quartiere di M\u00fcggelheim; non \u00e8 ancora chiaro cosa se ne intenda fare. Nel luglio 2009, venne alla luce il piano di dissotterrare la testa granitica di Lenin, per esporla nel 2012, insieme ad altre porzioni di monumenti nella mostra \u201eEnth\u00fcllt \u2013 Berlin und seine Denkmale\u201c prevista nella Cittadella di Spandau.\nLa fontana attuale.\nIn luogo del Lenindenkmal, sorge - dal 1994 - una fontana, disegnata da Adalbert Maria Klees, collaboratore del \"Gr\u00fcnfl\u00e4chenamt\" (\"Ufficio aree verdi\"). Al di sopra di un basamento in pietra naturale sono sistemati 14 grandi massi, il cui pesante dei quali raggiunge le 24 tonnellate. Al centro del complesso si trovano cinque grandi blocchi di granito sbozzati, con getti d'acqua. Esse rappresentano i continenti e da ognuno di essi provengono, com'\u00e8 chiarito anche da targhette su questi apposte."}
{"id": "1685267", "revid": "149727", "url": "https://it.wikipedia.org/wiki?curid=1685267", "title": "Leninplatz", "text": ""}
{"id": "1685268", "revid": "93556", "url": "https://it.wikipedia.org/wiki?curid=1685268", "title": "Joaqu\u00edn Botero", "text": "Carriera.\nClub.\nDopo 133 reti nel Bol\u00edvar che lo rendono il secondo miglior marcatore nella storia del club, di cui 49 in una sola stagione, quella del 2002, in cui si classific\u00f2 al primo posto nel mondo per numero di gol segnati, lasci\u00f2 la squadra per giocare all'estero.\nTrasferitosi ai Pumas, segn\u00f2 tre reti in diciassette gare alla sua prima stagione, tre in nove gare alla seconda e undici in diciannove nell'Apertura 2004; nel 2006 si trasfer\u00ec al San Lorenzo, in Primera Divisi\u00f3n Argentina e nel 2007 al Deportivo T\u00e1chira in Venezuela. Nel 2008, svincolato, torn\u00f2 al Bol\u00edvar, passando al Correcaminos UAT per il campionato di Clausura 2009 della Liga de Ascenso de M\u00e9xico. Nel 2010 ha firmato un contratto con l'Al-Arabi Kuwait.\nIl 30 gennaio 2012 viene acquistato dalla societ\u00e0 indiana del Barasat per 180.000 dollari.\nNazionale.\nA partire dal 1999, Botero venne convocato regolarmente per la , partecipando a competizioni come FIFA Confederations Cup 1999, Copa Am\u00e9rica 2001 e Copa Am\u00e9rica 2004. Il 1\u00ba aprile 2009 Botero segn\u00f2 una tripletta nella storica partita vinta per 6-1 dalla Bolivia in casa contro l', ma il 15 maggio dello stesso anno comunic\u00f2 il proprio ritiro dalla nazionale, causato dalla mancanza di stimoli e motivazione. Con 48 presenze e 20 reti, \u00e8 il secondo migliore marcatore della storia della nazionale boliviana, dopo Marcelo Moreno."}
{"id": "1685270", "revid": "3831", "url": "https://it.wikipedia.org/wiki?curid=1685270", "title": "Hera", "text": ""}
{"id": "1685285", "revid": "767487", "url": "https://it.wikipedia.org/wiki?curid=1685285", "title": "Julio C\u00e9sar Baldivieso", "text": "Carriera.\nAllenatore.\nIl 19 luglio 2009 ha fatto esordire il figlio dodicenne Mauricio in una partita della massima serie boliviana, ma proprio a causa di ci\u00f2 la societ\u00e0 Aurora lo ha sollevato dall'incarico 5 giorni dopo."}
{"id": "1685290", "revid": "287204", "url": "https://it.wikipedia.org/wiki?curid=1685290", "title": "Luciano Susanj", "text": ""}
{"id": "1685291", "revid": "647919", "url": "https://it.wikipedia.org/wiki?curid=1685291", "title": "Beppe Suolavecchia", "text": ""}
{"id": "1685293", "revid": "647919", "url": "https://it.wikipedia.org/wiki?curid=1685293", "title": "Anselmo Lunghigna", "text": ""}
{"id": "1685295", "revid": "599013", "url": "https://it.wikipedia.org/wiki?curid=1685295", "title": "Luis Cristaldo", "text": ""}
{"id": "1685306", "revid": "179980", "url": "https://it.wikipedia.org/wiki?curid=1685306", "title": "Julio Baldivieso", "text": ""}
{"id": "1685309", "revid": "729019", "url": "https://it.wikipedia.org/wiki?curid=1685309", "title": "Philippe Saint-Andr\u00e9", "text": "Intrapresa la carriera tecnica, allen\u00f2 le inglesi Gloucester e e, dal 2009 al 2011, il ; tra il 2011 e il 2015 fu il C.T. della nazionale francese e, dal 2020, \u00e8 tecnico del \nBiografia.\nNativo di Romans-sur-Is\u00e8re (Rodano-Alpi), crebbe sportivamente nell'US Romains e a 21 anni debutt\u00f2 in campionato maggiore nelle file del Montferrand; arriv\u00f2 nel 1994 alla finale del campionato francese, sconfitto tuttavia dal Tolosa.\nNel 1996 si trasfer\u00ec in Inghilterra al Gloucester, club nel quale termin\u00f2 la sua carriera da giocatore e inizi\u00f2 quella da allenatore.\nDebutt\u00f2 in Nazionale francese nel corso della Coppa FIRA 1989-90 ad Auch, contro la ; a giugno 1990 disput\u00f2 il suo primo \"test match\" di alto livello, contro l'.\nDisput\u00f2 anche le Coppe del Mondo del 1991 in Inghilterra (4 incontri, quarti di finale) e del 1995 in Sudafrica (6 incontri, terzo posto) e partecip\u00f2 a sei edizioni consecutive del Cinque Nazioni, dal al , vincendo quella del .\nFurono in totale 69 gli incontri internazionali di Saint-Andr\u00e9, di cui 32 da capitano, inclusi quelli del \"tour\" del 1994, in cui la batt\u00e9 due volte in altrettanti \"test match\" la .\nDivenuto allenatore, prese la conduzione tecnica del Gloucester, squadra che diresse per un biennio portandolo a primeggiare nella classifica finale della English Premiership, perdendo tuttavia la finale per il titolo.\nDal 2002 al 2005 allen\u00f2 il e dal 2005 fu di nuovo in Inghilterra, al Sale Sharks.\nNella sua prima stagione al Sale riport\u00f2 la vittoria finale in Premiership, sconfiggendo a Twickenham il Leicester.\nIl 4 dicembre 2008 annunci\u00f2 la cessazione del suo incarico al termine della stagione sportiva 2008-09, per poi assumere quello di tecnico del Tolone in Top 14 dalla stagione successiva.\nAd agosto 2011 Saint-Andr\u00e9 fu designato commissario tecnico della nazionale francese in luogo di Marc Li\u00e8vremont che aveva annunciato le sue dimissioni al termine della ; in tale veste accompagn\u00f2 la squadra fino alla "}
{"id": "1685310", "revid": "767487", "url": "https://it.wikipedia.org/wiki?curid=1685310", "title": "Stazione meteorologica di Oppeano", "text": "La stazione meteorologica di Oppeano \u00e8 la stazione meteorologica di riferimento relativa alla localit\u00e0 di Oppeano.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Verona, nel comune di Oppeano, a 26 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,0\u00a0\u00b0C, quella del mese pi\u00f9 caldo, luglio, \u00e8 di +23,4\u00a0\u00b0C.\nLe precipitazioni medie annue, distribuite in modo irregolare, si aggirano tra i 450 e i 500\u00a0mm e sono distribuite mediamente in 57 giorni ."}
{"id": "1685311", "revid": "599013", "url": "https://it.wikipedia.org/wiki?curid=1685311", "title": "Kirk McCarthy", "text": "Carriera.\nPer quanto riguarda le competizioni del motomondiale ha preso parte ai Gran Premi della stagione 1997 alla guida inizialmente di una ROC Yamaha per passare ad una Yamaha nelle ultime tappe dell'anno, prendendo il via in 14 occasioni ed essendo classificato 21\u00ba al termine della stagione con 20 punti totali.\nPer la maggior parte della sua carriera si \u00e8 dedicato alle competizioni delle Superbike, diventando campione australiano. Partecipando inoltre a diverse gare del campionato mondiale Superbike in varie occasioni, nel 1996 invece, disputa l'intera stagione come pilota titolare in sella ad una Suzuki. Chiude al tredicesimo posto in classifica piloti. Nel 1998 disputa cinque gare nella Supersport World Series in sella ad una Honda.\n\u00c8 deceduto proprio durante una competizione del campionato australiano Superbike il 15 agosto 2004 sul Queensland Raceway nelle vicinanze di Ipswich."}
{"id": "1685312", "revid": "124639159", "url": "https://it.wikipedia.org/wiki?curid=1685312", "title": "Mircea Rednic", "text": "Carriera.\nGiocatore.\nClub.\nDebutt\u00f2 nella Divizia A del campionato rumeno nel 1980 con la maglia della squadra della sua citt\u00e0, il Corvinul Hunedoara, cui si era unito gi\u00e0 nel 1976. Nel 1979 pass\u00f2 al Luceaf\u0103rul Bucure\u015fti e nello stesso anno fece rientro al Corvinul, dove rest\u00f2 sino al 1983. Seguirono sette anni nelle file della Dinamo Bucarest. Nel 1991 vest\u00ec la maglia del Bursaspor, nel campionato turco, e dopo 14 partite si trasfer\u00ec allo , formazione del campionato belga. Nel 1996 fu ceduto al Sint-Truiden. Chiuse la carriera nel , con cui gioc\u00f2 dal 1997 al 2000.\nNazionale.\nNazionale rumeno dal 1981 al 1991, conta 83 presenze e 2 reti con la sua selezione. Partecip\u00f2 al e al .\nAllenatore.\nDopo aver annunciato il ritiro dal calcio giocato quando indossava la divisa del , nello stesso anno (2000) inizia la sua carriera da allenatore proprio nel Rapid, dove allena fino al 2003 a parte una parentesi di una stagione nel Bac\u0103u.\nNel 2003 prova l'esperienza mediorientale nell'Al-Nasr, in Arabia Saudita, ma poi torna in Romania dove allena Universitatea Craiova e Vaslui, per poi tornare, dal 2006, nel calcio nazionale che conta con Dinamo Bucarest e .\nNel marzo 2008 Rednic decise di dimettersi dalla guida del , che lo rimpiazza con il portoghese Jos\u00e9 Peseiro. \nDopo aver annunciato il ritiro dal calcio giocato quando indossava la divisa del , nello stesso anno (2000) inizia la sua carriera da allenatore proprio nel Rapid, dove allena fino al 2003 a parte una parentesi di una stagione nel Bac\u0103u.\nNel 2003 prova l'esperienza mediorientale nell'Al-Nasr, in Arabia Saudita, ma poi torna in Romania dove allena Universitatea Craiova e Vaslui, per poi tornare, dal 2006, nel calcio nazionale che conta con Dinamo Bucarest e .\nNel marzo 2008 Rednic decise di dimettersi dalla guida del , che lo rimpiazza con il portoghese Jos\u00e9 Peseiro. .\nProva un'esperienza in Russia nell Alanija Vladikavkaz, poi nel 2011 in Azerbaijan con il X\u0259z\u0259r-L\u0259nk\u0259ran, e dopo essere tornato in Romania con i due club di Ploie\u0219ti nel 2012-2013 va in Belgio con lo .Dopo una breve parentesi con il Cluji torna in Belgio con il Gent nel campionato 2013-2014.\nL'anno successivo torna al Petrolul Ploie\u0219ti e nel 2015-2016 allena ancora la Dinamo Bucarest.\nIl 7 dicembre 2016 \u00e8 ingaggiato nel campionato belga sulla panchina del ."}
{"id": "1685313", "revid": "122973722", "url": "https://it.wikipedia.org/wiki?curid=1685313", "title": "Victor Lustig", "text": "Considerato uno dei migliori artisti della truffa di inizio secolo, tra la fine degli anni dieci del XX secolo e il 1935 mise in atto decine di raggiri in Europa e negli Stati Uniti d'America, il pi\u00f9 famoso dei quali fu la vendita come ferro vecchio della Torre Eiffel, che mise in atto per ben due volte. Fu infine catturato dai servizi segreti statunitensi e condannato a 20 anni di carcere ad Alcatraz. \nBiografia.\nI primi anni.\nVictor Lustig nacque il 4 gennaio 1890 a Hostinn\u00e9, cittadina boema al tempo appartenente all'Impero austro-ungarico e oggi facente parte della Repubblica Ceca. La sua vera identit\u00e0 \u00e8 in realt\u00e0 un mistero: Lustig non era il suo vero nome ma uno degli pseudonimi che utilizz\u00f2 per compiere le imprese criminali che lo resero famoso. Nei registri della prigione di Alcatraz, dove trascorse gli ultimi anni di vita, era chiamato Robert V. Miller, ma \u00e8 possibile che anche quello fosse un nome d'arte. Durante gli anni raccont\u00f2 di provenire da una famiglia della media borghesia e che suo padre era il borgomastro del paese natale, ma in alcuni documenti ritrovati nella prigione egli descrive i suoi genitori come poveri contadini e racconta che inizi\u00f2 a rubare per poter sopravvivere. \nDotato di prontezza di spirito e grande intelligenza, era in grado di parlare fluentemente in ceco, tedesco, inglese, francese e italiano. All'et\u00e0 di 19 anni si trasfer\u00ec a Parigi per frequentare l'universit\u00e0, ma trascorreva pi\u00f9 tempo a scommettere a poker e bridge e a giocare a biliardo. Conosceva alla perfezione tutti i trucchi con le carte da gioco e, secondo un articolo contemporaneo della rivista \"True Detective Mysteries\", grazie alla sua abilit\u00e0 era in grado di \"far fare ad un mazzo di carte qualunque cosa tranne parlare\". Durante il soggiorno francese si procur\u00f2 anche una cicatrice allo zigomo sinistro, causatagli da un uomo geloso delle attenzioni che stava dedicando alla moglie, segno che lo accompagner\u00e0 per il resto della vita.\nBen presto lasci\u00f2 gli studi e inizi\u00f2 a commettere decine di truffe e piccoli crimini in tutta Europa, grazie all'uso di una moltitudine di pseudonimi. Fu arrestato diverse volte ma non trascorse mai molto tempo in prigione. \nSuccessivamente inizi\u00f2 a frequentare i lussuosi ambienti dei transatlantici che facevano la spola tra la Francia e gli Stati Uniti d'America sui quali, con l'identit\u00e0 del conte Victor Lustig, giocava a carte e raggirava i ricchi passeggeri.\nLa prima guerra mondiale port\u00f2 a una battuta d'arresto dei viaggi di piacere attraverso l'oceano e nel 1920 Lustig si trasfer\u00ec negli Stati Uniti, dove era entrato in vigore il proibizionismo e dove mise nuovamente all'opera le proprie abilit\u00e0 come truffatore.\nNel 1922 venne a sapere di un ranch in Missouri che era stato espropriato e offr\u00ec all'American Savings Bank una somma di dollari in Liberty bond per acquistarlo; convinse inoltre i funzionari della banca a cambiargli altri dollari di bond in denaro, in modo da poter disporre di un capitale sufficiente a gestire il ranch. L'accordo fu siglato e titoli e denaro furono messi all'interno di due buste. Con un gioco di mani Lustig riusc\u00ec per\u00f2 ad effettuare uno scambio di buste e ad andarsene con sia il denaro che i titoli. Scoperto l'inganno, fu inseguito fino a Kansas City dove venne arrestato, ma riusc\u00ec ad ottenere un rinvio a giudizio e a fuggire.\nLa vendita della Torre Eiffel.\nNel maggio 1925 si trasfer\u00ec nuovamente a Parigi. La citt\u00e0 si stava riprendendo dai danni della guerra e i giornali davano risalto alle cattive condizioni della Torre Eiffel. La torre infatti, costruita per l'esposizione universale del 1889, avrebbe dovuto essere smantellata o spostata in un altro sito nel 1909, ma i tempi e i costi necessari all'operazione, oltre all'utilit\u00e0 dimostrata dalla struttura come torre per le comunicazioni, fecero s\u00ec che l'operazione non avesse mai luogo. Anni di scarsa manutenzione avevano per\u00f2 ridotto la torre in pessime condizioni, al punto da far nuovamente pensare alla sua demolizione o completa ricostruzione.\nDopo aver letto uno di tali articoli Lustig ide\u00f2 la sua truffa. Con l'aiuto di un complice di nome Robert Tourbillon si procur\u00f2 della carta da lettera con l'intestazione del Ministero delle Poste e dei Telegrafi, ente responsabile della torre, e fingendosi un funzionario del governo francese affitt\u00f2 una camera all'H\u00f4tel de Crillon, uno degli alberghi pi\u00f9 eleganti della citt\u00e0. Scrisse quindi una lettera ai pi\u00f9 importanti commercianti di rottami di ferro del paese spiegando loro che, a causa delle sue cattive condizioni, si era resa necessaria la demolizione della Torre Eiffel, e invitandoli nell'hotel per fare un'offerta per l'acquisto dei rottami metallici. La segretezza di tutta l'operazione era resa necessaria dal desiderio di evitare proteste da parte dei cittadini prima che gli accordi fossero ultimati. \nUno dei compratori, un uomo di nome Andr\u00e9 Poisson, cadde nell'inganno e accett\u00f2 di consegnare a Lustig una valigia con la cifra richiesta di franchi, l'equivalente di circa un milione di euro odierni. Inoltre, credendo Lustig un funzionario governativo corrotto, gli diede anche una generosa mazzetta al fine di assicurarsi l'affare. Quando, alcuni giorni dopo, Poisson si rec\u00f2 agli uffici del Ministero, dove i veri funzionari erano ovviamente all'oscuro di tutta la storia, cap\u00ec di essere stato truffato, ma fu cos\u00ec imbarazzato dall'accaduto che rifiut\u00f2 di denunciare il fatto alla polizia. Nel frattempo Lustig e il suo complice avevano fatto perdere le loro tracce.\nVisto il successo ottenuto la prima volta, alcuni mesi dopo il truffatore prov\u00f2 a ripetere l'impresa. Questa volta per\u00f2 la vittima dopo essersi accorta dell'inganno denunci\u00f2 tutto alla polizia e, per sfuggire all'arresto, Lustig fu costretto a lasciare in fretta la citt\u00e0 e a trasferirsi nuovamente negli Stati Uniti. \nAltre truffe.\nUn'altra delle sue truffe pi\u00f9 celebri fu quella della Rumanian Box, una macchina in grado di produrre copie autentiche di banconote di grosso taglio: Lustig invitava la vittima designata a inserire una banconota da dollari in una fessura del marchingegno, insieme ad un foglio di carta bianca, e dopo aver girato una serie di manopole la macchina restituiva una seconda banconota apparentemente perfetta. L'unico problema del congegno era che, a causa del complicato procedimento di copiatura, era necessario attendere sei ore prima di poter stampare una seconda nuova banconota. Atteso il tempo necessario, ed ottenuta la nuova banconota, il truffatore invitava la vittima a recarsi presso una banca per provare l'autenticit\u00e0 delle banconote cos\u00ec prodotte. In realt\u00e0 si trattava proprio di veri pezzi da dollari, che Lustig aveva precedentemente nascosto in un cassetto della macchina. Se la vittima, attirata dalla possibilit\u00e0 di un facile profitto, accettava a quel punto di comprare ad alto prezzo il congegno moltiplicatore, dopo aver concluso l'affare Lustig faceva rapidamente perdere le proprie tracce e ovviamente la macchina non produceva pi\u00f9 nessuna nuova banconota. \nGli inganni di Lustig non risparmiarono neppure il famigerato gangster Al Capone. Il truffatore convinse Capone ad investire dollari in un'operazione a cui stava lavorando, promettendogli lauti profitti dopo sessanta giorni. In realt\u00e0 Lustig si limit\u00f2 a mettere da parte il denaro e dopo due mesi torn\u00f2 da Capone per restituirglielo spiegando che l'affare era sfumato. Impressionato dall'apparente onest\u00e0 di Lustig, che avrebbe potuto semplicemente fuggire con il denaro, il gangster lo ricompens\u00f2 con una banconota da dollari, facendo ottenere al truffatore proprio ci\u00f2 che aveva sperato. \nGli ultimi anni.\nAll'inizio degli anni trenta Lustig si alle\u00f2 con il falsario William Watts ed entr\u00f2 nel giro della produzione di banconote false. I loro lavori erano di ottima qualit\u00e0 e iniziarono a circolare per tutto il paese, attirando l'attenzione dei servizi segreti statunitensi. In particolare si dedic\u00f2 al caso l'agente Peter A. Rubano, che per anni studi\u00f2 e segu\u00ec gli spostamenti del truffatore.\nIn pi\u00f9 occasioni Lustig riusc\u00ec a sfuggire alla cattura grazie alle sue abilit\u00e0 nel travestirsi e nell'usare false identit\u00e0, ma il 10 maggio 1935 Rubano riusc\u00ec finalmente a catturarlo in una strada di New York. \nIl 1\u00ba settembre 1935, mentre era in attesa del processo, Lustig riusc\u00ec a fuggire dal centro federale di detenzione di Manhattan, calandosi dalla finestra con una corda di lenzuola arrotolate e fingendosi un lavavetri per non attirare l'attenzione dei passanti in strada. La libert\u00e0 per\u00f2 non dur\u00f2 a lungo e venne nuovamente catturato a Pittsburgh il 28 settembre successivo. Il 5 dicembre dello stesso anno Lustig fu condannato a 15 anni di carcere per contraffazione, pi\u00f9 altri 5 per la sua evasione, da scontare nel carcere di Alcatraz. Il truffatore trascorse in carcere gli ultimi anni di vita e mor\u00ec per le complicanze di una polmonite l'11 marzo 1947 nel centro medico per prigionieri federali di Springfield, in Missouri, dove era stato trasferito per ricevere cure mediche."}
{"id": "1685325", "revid": "287204", "url": "https://it.wikipedia.org/wiki?curid=1685325", "title": "Atalanta Bergamasca Calcio 1969-1970", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1969-1970.\nStagione.\nNella stagione 1969-1970 l'Atalanta disputa il campionato di Serie B, con 33 punti in classifica si \u00e8 salvata per differenza reti dalla retrocessione in Serie C, \u00e8 retrocessa la Reggiana con gli stessi punti dei bergamaschi, del Catanzaro e del Taranto. Con la Reggiana retrocedono anche il Piacenza con 32 punti ed il Genoa con 29 punti. Salgono in Serie A il Varese con 49 punti, il Foggia ed il Catania con 48 punti, gi\u00f9 dal podio, quarto il Mantova con 47 punti.\nDopo la retrocessione dell'anno precedente, il presidente Mino Baracchi decide di voltare pagina e puntare a un immediato ritorno nel massimo campionato, puntando sull'allenatore Corrado Viciani.\nI risultati non arrivano, e a rimetterci \u00e8 l'allenatore, esonerato e sostituito da Renato Gei. Anche il presidente si dimette, lasciando il mandato ad Achille Bortolotti, con la situazione sempre pi\u00f9 preoccupante, con la squadra ai margini della zona retrocessione. L'ultimo avvicendamento in panchina porta Titta Rota alla guida dei neroazzurri, che si salvano dalla serie C solo per migliore differenza reti rispetto alla Reggiana.\nIn Coppa Italia il cammino dei neroazzurri si interrompe al primo turno a gironi nel quinto girone vinto dalla Juventus, a causa della sconfitta interna con il , il pareggio con la Juventus e la vittoria con il Brescia.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1685327", "revid": "712828", "url": "https://it.wikipedia.org/wiki?curid=1685327", "title": "Stazione meteorologica di Malcesine", "text": "La stazione meteorologica di Malcesine \u00e8 la stazione meteorologica di riferimento relativa alla localit\u00e0 di Malcesine.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Verona, nel comune di Malcesine, a 90 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,7\u00a0\u00b0C, quella del mese pi\u00f9 caldo, luglio, \u00e8 di +23,7\u00a0\u00b0C.\nLe precipitazioni medie annue, distribuite in modo irregolare con un minimo in inverno, si aggirano sui 650\u00a0mm e sono distribuite mediamente in 69 giorni.\nValori estremi.\nTemperature estreme mensili dal 1961 ad oggi.\nNella tabella sottostante sono riportati i valori delle temperature estreme mensili registrate presso la stazione meteorologica dal 1961 ad oggi. Nel periodo esaminato, la temperatura minima assoluta ha toccato i -1,0\u00a0\u00b0C nel febbraio 2012 mentre la massima assoluta ha raggiunto i +41,0\u00a0\u00b0C nel luglio 1983."}
{"id": "1685334", "revid": "216538", "url": "https://it.wikipedia.org/wiki?curid=1685334", "title": "Trinidad &amp; Tobago", "text": ""}
{"id": "1685335", "revid": "599013", "url": "https://it.wikipedia.org/wiki?curid=1685335", "title": "Fr\u00e9d\u00e9ric Protat", "text": "Carriera.\nHa ottenuto le prime vittorie in campo nazionale all'et\u00e0 di 20 anni nel trofeo nazionale monomarca Yamaha. \u00c8 successivamente passato ai campionati europeo e francese in classe 250 prima con Honda e poi con Aprilia (moto con la quale ha conquistato il titolo nazionale nel 1991). Negli anni seguenti ha partecipato a numerose altre edizioni del campionato francese classificandosi per due volte in testa al campionato superbike, entrambe con una Ducati.\nIl suo esordio nel motomondiale \u00e8 avvenuto nella stagione 1989 in cui \u00e8 stato al via di due gran premi in classe 250 alla guida di un'Aprilia; nelle due occasioni \u00e8 giunto al traguardo al 22\u00ba e al 28\u00ba posto.\nLe presenze successive, in maniera pi\u00f9 continuata, sono avvenute nel motomondiale 1991, corso sempre nella medesima classe e con la stessa motocicletta; in questo caso, al termine della stagione ha ottenuto 4 punti nella classifica generale. \u00c8 restato a competere sempre in 250 per le tre stagioni successive, dapprima con moto Aprilia e, nel 1994, su una Honda del team Tech 3. Solo nel motomondiale 1993 \u00e8 riuscito per\u00f2 ad ottenere piazzamenti validi per ottenere punti nella classifica iridata.\nNel 1995 \u00e8 passato a competere nella classe 500 guidando una ROC Yamaha con la quale, in quella e nella stagione successiva, ottiene alcuni piazzamenti validi per le classifiche tra cui il migliore \u00e8 l'ottavo posto in occasione del Gran Premio motociclistico di Francia 1996.\nL'ultima stagione corsa nel motomondiale \u00e8 quella del 1997 dove per\u00f2 non riesce ad ottenere punti per le classifiche mondiali.\n\u00c8 passato poi a competere nel campionato mondiale Superbike dove risulta nelle classifiche dal 1998 al 2000 e in seguito in quella del 2003. Nelle prime quattro stagioni ha gareggiato con una Ducati in una squadra di sua propriet\u00e0 (FP Racing) e nell'ultima con una Yamaha.\nNel 2006 ha vinto la 24 Ore di Le Mans motociclistica valida per il campionato mondiale Endurance.\nLe ultime apparizioni sono in trofei minori, quali il campionato Protwin francese nel quale conquista la sua ultima vittoria nel 2010 sul circuito di Magny-Cours in sella a una Ducati 1098."}
{"id": "1685340", "revid": "339392", "url": "https://it.wikipedia.org/wiki?curid=1685340", "title": "Offensive di primavera", "text": ""}
{"id": "1685344", "revid": "348618", "url": "https://it.wikipedia.org/wiki?curid=1685344", "title": "Stazione meteorologica di Cologna Veneta", "text": "La stazione meteorologica di Cologna Veneta \u00e8 la stazione meteorologica di riferimento relativa alla localit\u00e0 di Cologna Veneta.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Verona, nel comune di Cologna Veneta, a 24 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,0\u00a0\u00b0C, quella del mese pi\u00f9 caldo, luglio, \u00e8 di +23,6\u00a0\u00b0C."}
{"id": "1685345", "revid": "228587", "url": "https://it.wikipedia.org/wiki?curid=1685345", "title": "Elmo (disambigua)", "text": ""}
{"id": "1685360", "revid": "24443", "url": "https://it.wikipedia.org/wiki?curid=1685360", "title": "Passo di Lanza", "text": ""}
{"id": "1685362", "revid": "2373", "url": "https://it.wikipedia.org/wiki?curid=1685362", "title": "Riccardo Polizzy Carbonelli", "text": "Biografia.\nNipote del pianista e cantante de I Romans Ignazio Polizzy Carbonelli, uno degli autori musicali della celebre canzone \"Torner\u00f2\" dei Santo California nel 1975, Riccardo Polizzy Carbonelli ha frequentato la scuola di teatro La Scaletta di Roma, fondata da Michele Mario Iorio e diretta da Giovanbattista Diotajuti e Tonino Pierfederici. Inoltre, nella sua lunga carriera, ha lavorato per il cinema e in svariate produzioni televisive. Il ruolo che lo ha reso celebre \u00e8 quello di Roberto Ferri, imprenditore senza scrupoli, che interpreta dal 2001 nella soap opera italiana di maggior successo \"Un posto al sole\". Ha recitato al fianco di attori come Terence Hill, Stefania Sandrelli ed Elena Sofia Ricci nelle rispettive fiction \"Un passo dal cielo\", \"Una grande famiglia\" e \"Che Dio ci aiuti\".\nIl 13 dicembre 2014 \"L'arte della felicit\u00e0\", film nel quale Riccardo Polizzy Carbonelli presta la sua voce, vince per la prima volta nella storia del cinema italiano agli \"European Film Awards\" il premio come Miglior film d'animazione.\nNel 2015 \u00e8 protagonista insieme a Vanessa Gravina e Edoardo Siravo, della commedia teatrale \"Nina\", per la regia di Patrick Rossi Castaldi.\nVita privata.\n\u00c8 sposato dal 13 aprile 2006 con l'attrice Marina Lorenzi."}
{"id": "1685363", "revid": "290948", "url": "https://it.wikipedia.org/wiki?curid=1685363", "title": "Rocca Falluca", "text": "Rocca Falluca \u00e8 una citt\u00e0 fantasma in Italia, fondata attorno alla met\u00e0 dell'XI secolo e abbandonato alla fine del XVI secolo, i cui ruderi sono localizzati nel territorio comunale di Tiriolo, al confine con il territorio di Settingiano.\nEtimologia.\nIl toponimo deriva dal nome italianizzato della nobile famiglia normanna \"Faloch,\" \"Falloc\" o \"Falluch\" che nell'XI secolo si insedi\u00f2 nell'Italia meridionale e divenne feudataria di un territorio nei pressi di Catanzaro, in Calabria, comprendente anche Rocca Falluca, localit\u00e0 che da loro prese il nome.\nStoria.\nIl borgo era costruito attorno a un castello normanno posto sulla sommit\u00e0 di un ripido colle, a 350 m s.l.m., sul versante di destra della bassa valle del Corace, in posizione ottimale per il controllo del fiume e dell'istmo di Catanzaro. I primi Falloc/Falluca noti, Ugo ed Erberto, erano entrambi cavalieri normanni al seguito di Roberto il Guiscardo a cui rimasero fedeli anche durante la ribellione di Abelardo d'Altavilla, figlio del conte Umfredo. Il castello sarebbe stato uno dei tre costruiti nel 1071 per ordine del Guiscardo, il quale era intento all'assedio di Palermo, per contrastare il ribelle Abelardo d'Altavilla che si era asserragliato nella rocca di Santa Severina.\nNel 1088 Miera di Falluca, il figlio di Ugo, coinvolto nella lotta che oppose gli eredi di Roberto il Guiscardo, Ruggero e Boemondo, fu costretto ad abdicare a favore del proprio figlio Adamo. Adamo non riusc\u00ec tuttavia a conservare il feudo di famiglia che nello stesso 1088 fu diviso fra il conte Ruggero e Rodolfo di Loritello. Nel 1096 il castello di Rocca Falluca fu donato dal conte Ruggero al vescovo latino di Squillace e nel 1128 fu incorporato alla diocesi di Catanzaro; infine, all'epoca di Federico II Rocca Falluca pass\u00f2 ai Ruffo. Nonostante l'evidente finalit\u00e0 difensiva del castello, Rocca Falluca fu assalita dai Saraceni. Nel XVI secolo fu una delle pochissime localit\u00e0 calabresi dove la popolazione, invece che aumentare, diminu\u00ec (da 141 \"fuochi\", ossia nuclei familiari, ad appena 18). La maggior parte degli abitanti si trasferirono nella vicina collina dove \u00e8 posta l'odierna Settingiano.\nIn prossimit\u00e0 del borgo vi era il monastero di San Giuliano di Rocca Falluca, diocesi di Squillace. Nato come monastero basiliano attorno al X secolo, divenne poi abbazia benedettina e, alla fine del XII secolo, abbazia cisterciense.\nRocca Falluca diede i natali all'umanista Agazio Guidacerio (1477-1542)."}
{"id": "1685365", "revid": "767487", "url": "https://it.wikipedia.org/wiki?curid=1685365", "title": "La mia vita fino ad oggi", "text": "La mia vita fino ad oggi \u00e8 un film del 1999 diretto da Hugh Hudson basato sulle memorie di Denis Forman. Il film racconta le vicende di una famiglia in Scozia negli anni successivi alla Prima guerra mondiale, il tutto visto attraverso gli occhi di un bambino di dieci anni."}
{"id": "1685366", "revid": "110157", "url": "https://it.wikipedia.org/wiki?curid=1685366", "title": "Microregione di Bel\u00e9m", "text": "La Microregione di Bel\u00e9m \u00e8 una microregione dello Stato del Par\u00e1 in Brasile, appartenente alla mesoregione Metropolitana de Bel\u00e9m.\nComuni.\nComprende 6 comuni:"}
{"id": "1685369", "revid": "767487", "url": "https://it.wikipedia.org/wiki?curid=1685369", "title": "Hinder", "text": "Gli Hinder sono un gruppo hard rock statunitense dell'Oklahoma formato nel 2001 dal batterista Cody Hanson, dal chitarrista Joe Garvey e dal cantante Austin Winkler. La band fa parte della Oklahoma Music Hall of Fame dal 2007.\nStoria del gruppo.\nPrimi anni (2001-2004).\nPrima di formare il gruppo, Austin Winkler ha cantato in una cover band di Oklahoma City fino al luglio 2001, quando ha conosciuto il batterista Cody Hanson e il chitarrista Joe Garvey a una festa del college. In seguito all'incontro i tre formarono gli Hinder e iniziarono a suonare in un locale di Oklahoma City, chiamato The Blue Note, attirando i primi fan. I guadagni dei concerti sono serviti alla band per pubblicizzare, oltre che a pagarsi, il primo lavoro, un EP intitolato \"Far from Close\". L'album \u00e8 stato pubblicato nel 2003 per l'etichetta indipendente Brickden Records e ha venduto circa 5,000 copie. Due anni dopo, il bassista Mike Rodden e il chitarrista ritmico Mark King si sono uniti al gruppo. Winkler scrive la maggior parte della musica della band insieme al batterista Cody Hanson.\n\"Extreme Behavior\" (2004-2007).\nDopo l'uscita di \"Far from Close\", gli Hinder hanno ricevuto offerte da Atlantic Records, Roadrunner Records e Universal Records, firmando alla fine con quest'ultima nel 2005; pi\u00f9 tardi in quell'anno \u00e8 uscito il loro disco di debutto per una major, \"Extreme Behavior\". L'album \u00e8 stato prodotto da Brian Howes che, insieme a Cody Hanson e Austin Winkler, ha scritto molto del materiale dell'album. Il disco ha vinto tre dischi di platino, ma All Music Guide ha definito \"Extreme Behavior\" uno dei peggiori album del 2005.\nGli Hinder sono andati in tour e hanno pubblicato singoli in supporto al loro primo album. Il loro singolo di debutto, \"Get Stoned\", \u00e8 stato pubblicato nell'ottobre 2005. Il secondo singolo, \"Lips of an Angel\", \u00e8 apparso nelle classifiche di Stati Uniti, Canada, Australia, Nuova Zelanda e Singapore: la canzone \u00e8 rimasta nelle classifiche neozelandesi per 41 settimane, di cui due alla numero 1. Il terzo singolo \"How Long\" \u00e8 stato pubblicato a settembre 2006 arrivando alla numero 6 della US Billboard Hot Mainstream Rock Tracks chart.\nCome regalo di Natale per la Hinder Army, il fanclub ufficiale, il gruppo ha registrato la propria versione della canzone di pubblico dominio \"A Little Drummer Boy\", pubblicata sul sito del fanclub.\nLa seconda canzone a essere uscita in Nuova Zelanda \u00e8 stata Better Than Me, rimasta in classifica per tre settimane e arrivando al massimo alla numero 16.\nNel 2007, gli Hinder sono entrati nella Oklahoma Music Hall of Fame, e nell'ottobre dello stesso anno hanno pubblicato un'edizione limitata CD/DVD di \"Extreme Behavior\" intitolata \"You Can't Make This Shit Up\".\nIl 21 dicembre 2007 Winkler \u00e8 stato arrestato a Jonesboro, Arkansas in sospetto di guida in stato di ebbrezza di ritorno dalla sua festa di fidanzamento.\n\"Take It to the Limit\" (2008-2009).\nIl primo singolo, \"Use Me\", estratto dal secondo album della band, \u00e8 uscito il 15 luglio 2008 arrivando alla numero 3 nella chart US Mainstream Rock Tracks. Il nuovo disco, \"Take It to the Limit\", \u00e8 stato pubblicato il 4 novembre 2008; l'album ha segnato un cambiamento di stile nella musica degli Hinder portando la band in una direzione leggermente pi\u00f9 influenzata dal rock anni '80. Il gruppo ha annunciato la pubblicazione del secondo singolo, \"Without You\", il 13 settembre 2008 sulla propria pagina MySpace. \"Take It to the Limit\" \u00e8 entrato alla n. 4 nella Billboard 200 con 81,000 copie vendute nella prima settimana.\nVerso la fine del 2008, gli Hinder sono stati gli headliner dello J\u00e4germeister Music Tour, con Trapt e Rev Theory anch'essi in scaletta.\nWinkler e l'attrice e modella Jami Miller si sono sposati a fine luglio 2008, dopo essersi conosciuti sul set del video della cover di \"Born to Be Wild\" per la NASCAR.\nAll'inizio del 2009, gli Hinder hanno partecipato al Motley Crue's Saints of Los Angeles Tour al quale hanno preso parte anche Theory of a Deadman e The Last Vegas.\nA luglio, gli Hinder hanno partecipato al Nickelback's Dark Horse Tour, organizzato da Live Nation in arene all'aperto: altre band impegnate nel tour sono state Papa Roach e Saving Abel.\n\"All American Nightmare\" (2010-2012).\nNei primi mesi del 2010 la band \u00e8 stata impegnata nella scrittura e nella registrazione del materiale per il suo terzo disco, intitolato \"All American Nightmare\", uscito il 7 dicembre 2010, con il primo singolo, la title track, pubblicato il 14 settembre 2010. Nonostante l'album dovesse essere inizialmente prodotto da Howard Benson, Kevin Churko \u00e8 stato poi annunciato come produttore.\nWinkler ha dichiarato che la band ha iniziato a registrare durante il tour di \"Take It To The Limit\". \"Abbiamo scritto circa 70 canzoni, di cui circa 50 registrate. fino ad arrivare a 12\", ha spiegato il cantante. \"\u00c8 qualcosa che non abbiamo mai fatto, quindi \u00e8 come se fosse il nostro ultimo figlio. Molte delle [altre] canzoni potrebbero fare anche schifo, non lo sappiamo. Non lo sai veramente fino a quando non esci allo scoperto e hai pi\u00f9 di due opinioni\". Sia lui e il batterista Cody Hanson hanno fatto l'esempio del brano \"Memory\" come uno che \u00e8 stato molto vicino a far parte dell'album. \"Parla dello stare con la tua donna - quella con la quale stai insieme da tanto, non una qualsiasi che hai incontrato per strada - e del riuscire ancora a divertirti con tua moglie o ragazza\", ha affermato Hanson. \"Io stesso ho avuto una relazione per nove anni, perci\u00f2 \u00e8 stato figo scrivere una canzone del genere\".\n\"Welcome to the Freakshow\" (2012-2013).\nIl 9 agosto 2012, gli Hinder hanno annunciato tramite i social network Facebook e Twitter che il nuovo album si intitoler\u00e0 Welcome to the Freakshow. L'album dovrebbe essere pubblicato 4 dicembre 2012. Gli Hinder, tra l'altro, avevano gi\u00e0 pubblicato il primo singolo, \"Save Me\", il 30 agosto 2012.\nIl 20 novembre 2013 il gruppo annuncia la separazione dal cantante Austin Winkler. Il suo posto viene preso da Nolan Neal.\n\"When the Smoke Clears\" (2014-presente).\nIl 4 novembre 2014 il gruppo annuncia la firma di un contratto con la The End Records e l'uscita di un nuovo singolo, intitolato \"Hit the Ground\", pubblicato il 24 novembre 2014.\nIl 22 gennaio 2015, dopo l'abbandono del nuovo cantante Nolan Neal, il gruppo annuncia che Marshal Dutton \u00e8 il nuovo cantante del gruppo, gi\u00e0 collaboratore del gruppo durante i tour del 2012 e produttore degli album del gruppo.\nIl 16 aprile 2015 il gruppo pubblica il videoclip del brano \"Hit the Ground\"."}
{"id": "1685370", "revid": "110157", "url": "https://it.wikipedia.org/wiki?curid=1685370", "title": "Microregione di Castanhal", "text": "La Microregione di Castanhal \u00e8 una microregione dello Stato del Par\u00e1 in Brasile, appartenente alla mesoregione Metropolitana de Bel\u00e9m.\nComuni.\nComprende 5 comuni:"}
{"id": "1685371", "revid": "339392", "url": "https://it.wikipedia.org/wiki?curid=1685371", "title": "Marco Ivan Lukacic", "text": ""}
{"id": "1685372", "revid": "984922", "url": "https://it.wikipedia.org/wiki?curid=1685372", "title": "Stazione meteorologica di Agordo", "text": "La stazione meteorologica di Agordo \u00e8 la stazione meteorologica di riferimento relativa alla localit\u00e0 di Agordo.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Agordo, a 611 metri s.l.m.\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -1,0\u00a0\u00b0C, mentre quella del mese pi\u00f9 caldo, luglio, \u00e8 di +19,1\u00a0\u00b0C ."}
{"id": "1685377", "revid": "122489503", "url": "https://it.wikipedia.org/wiki?curid=1685377", "title": "Liga II", "text": "La Liga 2, conosciuta in precedenza come Divizia B, \u00e8 la seconda divisione del campionato rumeno di calcio. A carattere semiprofessionistico e gestita da un comitato delegato dalla Federazione rumena del calcio, per importanza \u00e8 preceduta solo dalla Liga I.\nFormato.\nIn Romania il torneo cadetto, come tutto il sistema del calcio di club, non \u00e8 stato mai stabile. Numerosi sono stati i cambi di formato, e svariati i fallimenti di squadre. La Divizia B nacque due anni dopo il massimo campionato, ma non fu mai a girone unico, arrivando a comprendere anche nove gruppi.\nNei primi anni Duemila, la Liga II era divisa in due gironi paralleli (Seria I e Seria II, Ovest ed Est) con 16 squadre ciascuno. Ottenevano la promozione in Liga I le prime due squadre di ogni girone. Le ultime quattro classificate di ciascuna divisione retrocedevano in Liga III.\nSolo dal 2016-2017, e a titolo sperimentale, la categoria \u00e8 composta da un girone unico da 20 squadre. Le prime due classificate sono promosse in massima divisione, mentre le ultime cinque retrocedono in terza serie. La terza classificata accede al play-off promozione con un club di massima serie.\nSquadre.\nStagione 2021-2022."}
{"id": "1685378", "revid": "1543377", "url": "https://it.wikipedia.org/wiki?curid=1685378", "title": "Microregione di Araripina", "text": " \nAraripina \u00e8 una microregione dello Stato del Pernambuco in Brasile, appartenente alla mesoregione di Sert\u00e3o Pernambucano.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 10 comuni:"}
{"id": "1685381", "revid": "287204", "url": "https://it.wikipedia.org/wiki?curid=1685381", "title": "Trindade", "text": ""}
{"id": "1685386", "revid": "984922", "url": "https://it.wikipedia.org/wiki?curid=1685386", "title": "Stazione meteorologica di Caprile", "text": "La stazione meteorologica di Caprile \u00e8 la stazione meteorologica di riferimento relativa all'omonima localit\u00e0 del territorio comunale di Alleghe.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Alleghe, in localit\u00e0 \"Caprile\", a 1.008 metri s.l.m.\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -3,3\u00a0\u00b0C, mentre quella del mese pi\u00f9 caldo, luglio, \u00e8 di +17,2\u00a0\u00b0C ."}
{"id": "1685387", "revid": "15058401", "url": "https://it.wikipedia.org/wiki?curid=1685387", "title": "Scavi archeologici", "text": ""}
{"id": "1685389", "revid": "666668", "url": "https://it.wikipedia.org/wiki?curid=1685389", "title": "Gran Premio motociclistico di Spagna", "text": "Il Gran Premio motociclistico di Spagna \u00e8 una delle prove che compongono il motomondiale. Si svolge dal 1950, anche se la prima edizione valevole per il motomondiale \u00e8 quella del 1951.\nStoria.\nLa gara \u00e8 entrata a far parte del calendario iridato dalla terza edizione del motomondiale nel 1951 il 7 e 8 aprile ed ha subito un'interruzione nella presenza dal 1956 al 1960.\nIn passato diversi circuiti hanno ospitato il GP. Dal 1951 al 1955, dal 1961 al 1968, nel 1970, 1972, 1974 e nel 1976 si svolse sul circuito di Montjuich, negli anni 1969, 1971, 1973, 1975, dal 1977 al 1986 e nel 1988 sul circuito di Jarama, nel 1987 e dal 1989 ad oggi sul circuito di Jerez de la Frontera."}
{"id": "1685393", "revid": "37401", "url": "https://it.wikipedia.org/wiki?curid=1685393", "title": "Fatimida", "text": ""}
{"id": "1685394", "revid": "287204", "url": "https://it.wikipedia.org/wiki?curid=1685394", "title": "Fascio (matematica)", "text": ""}
{"id": "1685395", "revid": "1543377", "url": "https://it.wikipedia.org/wiki?curid=1685395", "title": "Microregione di Salgueiro", "text": " \nSalgueiro \u00e8 una microregione dello Stato del Pernambuco in Brasile, appartenente alla mesoregione di Sert\u00e3o Pernambucano.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 7 comuni:"}
{"id": "1685396", "revid": "1543377", "url": "https://it.wikipedia.org/wiki?curid=1685396", "title": "Microregione di Sert\u00e3o do Moxot\u00f3", "text": " \nSert\u00e3o do Moxot\u00f3 \u00e8 una microregione dello Stato del Pernambuco in Brasile, appartenente alla mesoregione di Sert\u00e3o Pernambucano.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 7 comuni:"}
{"id": "1685397", "revid": "37401", "url": "https://it.wikipedia.org/wiki?curid=1685397", "title": "Fatimita", "text": ""}
{"id": "1685399", "revid": "984922", "url": "https://it.wikipedia.org/wiki?curid=1685399", "title": "Stazione meteorologica di Falcade", "text": "La stazione meteorologica di Falcade \u00e8 la stazione meteorologica di riferimento relativa alla localit\u00e0 di Falcade.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Falcade, a 1.150 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -3,3\u00a0\u00b0C, mentre quella del mese pi\u00f9 caldo, luglio, \u00e8 di +15,5\u00a0\u00b0C ."}
{"id": "1685400", "revid": "15058579", "url": "https://it.wikipedia.org/wiki?curid=1685400", "title": "Macchinari", "text": ""}
{"id": "1685402", "revid": "15058590", "url": "https://it.wikipedia.org/wiki?curid=1685402", "title": "Macchinario", "text": ""}
{"id": "1685403", "revid": "729019", "url": "https://it.wikipedia.org/wiki?curid=1685403", "title": "Toby Flood", "text": "Biografia.\nNipote di due attori, Flood crebbe a Morphet (Northumberland). In giovane et\u00e0 entr\u00f2 nella scuola rugby del Newcastle, l\u00ec portato dal suo concittadino Jonny Wilkinson, che all'epoca allenava la squadra della scuola superiore dove Flood studiava.\nDal 2004 professionista nelle file dello stesso Newcastle, nel 2006 fu fatto esordire dal C.T. Andy Robinson in Nazionale maggiore in un \"test match\" contro l'. Quando vi fu l'avvicendamento tecnico alla guida della Nazionale, il nuovo C.T. Brian Ashton gli conferm\u00f2 la fiducia e lo convoc\u00f2 per il Sei Nazioni 2007.\nPrese poi parte ai \"test\" di preparazione alla Coppa del Mondo 2007 di Francia, alla quale partecip\u00f2 come convocato di riserva e, poi, ufficiale: da subentrato disput\u00f2 i tre incontri a eliminazione diretta, compresa la finale, persa, contro il .\nPassato al Leicester nel 2008, con tale club ha vinto due Premiership consecutive nel 2009 e nel 2010, ed \u00e8 giunto alla finale di Heineken Cup 2008-09.\nHa fatto inoltre parte della selezione inglese alla ."}
{"id": "1685404", "revid": "1318658", "url": "https://it.wikipedia.org/wiki?curid=1685404", "title": "Rovine", "text": "Le rovine (talvolta al singolare rovina) sono i resti di strutture architettoniche costruite dall'uomo. Le strutture una volta completate, con il passare del tempo, sono cadute in uno stato di abbandono dovuto non per forza o non solo alla mancata manutenzione, ma anche a causa di disastri naturali, guerra, atti deliberati di distruzione o spopolamento. Naturalmente anche la meteorizzazione gioca un ruolo fondamentale nel progressivo deterioramento dei monumenti e quindi nella formazione delle rovine. \nFamose rovine sono presenti in tutto il mondo: Cina, India, Zimbabwe, Grecia, bacino del Mediterraneo, Messico, Sud America sono le zone pi\u00f9 ricche di questo tipo di testimonianze architettoniche che sono enormemente importanti per lo studio della storia, dell'archeologia, dell'antropologia e di altre discipline.\nLe rovine possono essere rappresentate da luoghi che precedentemente erano adottati a diversi tipi di ambienti: fortificazioni, luoghi di culto, case, interi villaggi o citt\u00e0, edifici di utilit\u00e0 pubblica e non solo. Nel caso di citt\u00e0, spesso le guerre hanno portato alla distruzione di interi insediamenti: basti pensare alle citt\u00e0 di Sarajevo, Dresda, Kabul, Beirut, Baghdad e altre che, in anni recenti, hanno conosciuto diversi conflitti armati che hanno causato notevoli rovine.\nLa citt\u00e0 di Pompei antica \u00e8 stata ridotta a rovine dopo l'eruzione del Vesuvio del 79.\nUn altro tipo di rovine, determinato da atti deliberati di distruzione, si \u00e8 creato dopo la dissoluzione dei monasteri in Inghilterra nel 1500.\nMolte rovine sono diventate patrimonio dell'umanit\u00e0, una denominazione adottata dall'UNESCO al fine di identificare e preservare quei siti che rappresentano una particolare importanza da un punto di vista culturale e naturale."}
{"id": "1685407", "revid": "799790", "url": "https://it.wikipedia.org/wiki?curid=1685407", "title": "Belle et Sebastien", "text": ", successivamente reintitolata Belle e Sebastien, \u00e8 una serie TV anime creata dalla MK Company nel 1981 e mandata in onda dall'emittente NHK. In Italia \u00e8 stata trasmessa per la prima volta a partire dall'aprile del 1981 su Italia 1 (all'epoca ancora come Antenna Nord). La serie in seguito \u00e8 stata replicata sulle emittenti televisive Euro TV, Canale 5, Boing, Hiro, DeA Kids e Man-ga.\nLa storia \u00e8 basata su \"Belle e Sebastien\", una raccolta di racconti dell'autrice francese C\u00e9cile Aubry da cui nel 1965 era gi\u00e0 stata realizzata in Francia una serie televisiva in 13 episodi in bianco e nero con attori in carne e ossa, poi trasmessa in Italia nel 1967, e due seguiti tra il '68 e il '70.\nDal medesimo soggetto sono stati prodotti in Francia tre film live action; nel 2013 \"Belle &amp; Sebastien\", nel 2015 \"Belle &amp; Sebastien - L'avventura continua\" ed un altro nel 2018 intitolato \"Belle &amp; Sebastien - Amici per sempre\", e una serie animata remake nel 2017.\nTrama.\nLa vicenda \u00e8 ambientata alla met\u00e0 del XX secolo: in un paesino francese di alta montagna posto sulle pendici dei monti Pirenei, proprio a ridosso del confine con la Spagna, un bambino di sette anni di nome Sebastien vive assieme al nonno adottivo e accudito dalla nipote di lui. Il piccolo non ha molti amici e viene tenuto a distanza in quanto, non avendo la madre e non frequentando le scuole, \u00e8 spesso preso crudelmente in giro dagli altri ragazzini.\nUn giorno Sebastien incontra un enorme cane da montagna dei Pirenei bianco accusato ingiustamente di terribili misfatti e che tutti gli abitanti del villaggio mostrano di temere, pertanto cercano di catturarlo. Il cane, che si rivela essere una femmina, verr\u00e0 chiamato Belle (Jolie nella versione originale dell'anime) dal bambino e diventer\u00e0 subito il suo migliore amico.\nPer salvare il cane pastore da un ingiusto destino di morte, Sebastien lascer\u00e0 la sua famiglia adottiva ed inizier\u00e0 un lungo viaggio verso la Spagna in compagnia di Belle e dell'altro suo cagnolino Pucci; vivr\u00e0 quindi numerose avventure nascondendosi dalla polizia, alla ricerca della madre da lungo tempo perduta, sicuro del fatto che sia ancora viva.\nI due amici dovranno via via vedersela con tutta una serie di tipi poco raccomandabili, imbroglioni e ladri, che tenteranno di far loro del male e di rubare il grande cane al bambino con l'intento di rivenderlo o per altri loschi scopi. Ma conosceranno altres\u00ec lungo il cammino anche una variet\u00e0 di buone persone che sinceramente cercheranno d'aiutarli.\nColonna sonora.\nLa prima sigla italiana, dal titolo \"Belle et Sebastien\", \u00e8 stata incisa da Fabiana Cantini. La seconda sigla, per le trasmissioni dalla met\u00e0 degli anni novanta, si intitola \"Belle e Sebastien\" ed \u00e8 cantata da Cristina D'Avena.\nPer le trasmissioni del 2016 su Man-ga sono state utilizzate le sigle originali giapponesi."}
{"id": "1685410", "revid": "339392", "url": "https://it.wikipedia.org/wiki?curid=1685410", "title": "Patriarca Fozio I di Costantinopoli", "text": ""}
{"id": "1685414", "revid": "15756", "url": "https://it.wikipedia.org/wiki?curid=1685414", "title": "Stazione meteorologica di Forno di Zoldo - Campo", "text": "La stazione meteorologica di Forno di Zoldo - Campo \u00e8 la stazione meteorologica di riferimento relativa alla localit\u00e0 di Campo, frazione di Forno di Zoldo.\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -3,4\u00a0\u00b0C, mentre quella del mese pi\u00f9 caldo, luglio, \u00e8 di +17,2\u00a0\u00b0C ."}
{"id": "1685415", "revid": "4252", "url": "https://it.wikipedia.org/wiki?curid=1685415", "title": "Niceforo I", "text": ""}
{"id": "1685416", "revid": "124123", "url": "https://it.wikipedia.org/wiki?curid=1685416", "title": "Nati nel 1167", "text": ""}
{"id": "1685417", "revid": "124123", "url": "https://it.wikipedia.org/wiki?curid=1685417", "title": "Nati nel 1172", "text": ""}
{"id": "1685419", "revid": "599013", "url": "https://it.wikipedia.org/wiki?curid=1685419", "title": "Asad ibn al-Fur\u0101t", "text": ""}
{"id": "1685420", "revid": "984922", "url": "https://it.wikipedia.org/wiki?curid=1685420", "title": "Stazione meteorologica di Gosaldo", "text": "La stazione meteorologica di Gosaldo \u00e8 la stazione meteorologica di riferimento relativa alla localit\u00e0 di Gosaldo.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Gosaldo, a 1.141 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -2,6\u00a0\u00b0C, mentre quella del mese pi\u00f9 caldo, luglio, \u00e8 di +15,2\u00a0\u00b0C ."}
{"id": "1685421", "revid": "2178", "url": "https://it.wikipedia.org/wiki?curid=1685421", "title": "Senyera coronada", "text": ""}
{"id": "1685424", "revid": "15059056", "url": "https://it.wikipedia.org/wiki?curid=1685424", "title": "Sesto concilio ecumenico", "text": ""}
{"id": "1685426", "revid": "15059088", "url": "https://it.wikipedia.org/wiki?curid=1685426", "title": "Sesto Concilio Ecumenico", "text": ""}
{"id": "1685428", "revid": "1543377", "url": "https://it.wikipedia.org/wiki?curid=1685428", "title": "Miguel \u00c1ngel Longo", "text": "Carriera.\nGiocatore.\nGli inizi, la Juventus e le prime stagioni al Cagliari.\nNato a Buenos Aires, inizi\u00f2 a giocare a calcio nel Temperley, prima di trasferirsi in Italia entrando a far parte delle giovanili della : entr\u00f2 anche a far parte della prima squadra torinese nella stagione 1959-1960, ma non scese mai in campo.\nVenne quindi ceduto al Cagliari, al tempo militante in Serie C: nella sua prima stagione fece registrare 23 presenze e nella seconda, nel 1961-1962, le partite giocate salirono a 32 con il suo primo gol con la maglia dei sardi, contribuendo cos\u00ec alla promozione della squadra in Serie B.\nNella sua terza stagione al Cagliari (prima nella serie cadetta) marc\u00f2 18 presenze ed una rete (prima in Serie B ed ultima di tutta la sua carriera), con la squadra che termin\u00f2 al nono posto: nel 1963-1964 le sue presenze salirono a 33 e, anche grazie all'innesto di giocatori quali Ricciotti Greatti e Gigi Riva, il club conquist\u00f2 il secondo posto e la promozione in Serie A per la prima volta nella sua storia.\nCon il Cagliari in Serie A.\nNella prima stagione nella massima serie il Cagliari raccolse nove punti in tutto in girone d'andata. Il riscatto arriv\u00f2 nel girone di ritorno, con i sardi capaci di vincere 12 gare su 15 e terminare al sesto posto in classifica: in questa circostanza Longo raccolse 32 presenze, tutte come titolare.\nIl 1965-1966 fu un anno di transizione per la squadra sarda, che si ritrov\u00f2 a lottare per la salvezza, con il difensore argentino che marc\u00f2 29 presenze, seguite nell'annata successiva da altre 31 gare giocate.\nCon i cagliaritani Longo ha anche una esperienza nel campionato nordamericano organizzato nel 1967 dalla United Soccer Association e riconosciuto dalla FIFA, in cui i sardi giocarono nelle vesti del Chicago Mustangs, ottenendo il terzo posto nella Western Division.\nNel 1967-1968 Longo fu protagonista di uno spiacevole incidente: nella partita Inter-Cagliari del 14 gennaio 1968 fu colpito all'occhio da una monetina, fatto che port\u00f2 alla vittoria dei sardi a tavolino per 0-2. Il fatto ridusse le sue presenze da titolare, che scesero a 22 con i rossoblu che chiusero al settimo posto in campionato.\nNella stagione successiva Longo disput\u00f2 ulteriori 22 gare, in quella che fu la sua ultima stagione con la maglia del Cagliari (che termin\u00f2 al secondo posto) prima di essere ceduto all'Atalanta nell'operazione che port\u00f2 Corrado Nastasio in Sardegna.\nAll'Atalanta e il ritiro dal calcio giocato.\nLa stagione dei bergamaschi fu conclusa con un terzultimo posto e la conquista della salvezza solo grazie alla miglior differenza reti. Longo gioc\u00f2 comunque 32 partite da titolare senza segnare alcuna rete, prima di ritirarsi dal calcio all'et\u00e0 di 31 anni.\nAllenatore.\nTerminata la carriera da calciatore, l'argentino intraprese quella da allenatore, guidando prima il Pinerolo nel 1981-1982 e successivamente l'U.S. Giaveno (conosciuto ora come Lottogiaveno), che condusse in Prima Categoria dopo due promozioni consecutive.\nLa morte.\nMor\u00ec il 2 giugno 2001 a Orbassano, per via di una malattia incurabile."}
{"id": "1685433", "revid": "122509809", "url": "https://it.wikipedia.org/wiki?curid=1685433", "title": "Bogdan Stelea", "text": "Carriera.\nConta 91 presenze con la Nazionale rumena, con cui ha partecipato a tre edizioni della Coppa del mondo e a due della Coppa d'Europa."}
{"id": "1685434", "revid": "767487", "url": "https://it.wikipedia.org/wiki?curid=1685434", "title": "Sognando l'Africa", "text": "Sognando l'Africa \"(I Dreamed of Africa)\" \u00e8 un film del 2000 diretto da Hugh Hudson, tratto dal romanzo autobiografico di Kuki Gallmann \"Sognavo l'Africa\".\nFu presentato nella sezione Un Certain Regard del 53\u00ba Festival di Cannes.\nTrama.\n1970. Kuki \u00e8 una donna divorziata, che vive con il figlio Emanuele, di 7 anni, a Venezia, mentre il suo ex-marito \u00e8 rimasto negli Stati Uniti, con la sua nuova moglie. Una sera, lei esce con degli amici, ma rimane coinvolta in un incidente stradale; lei viene ricoverata in ospedale e l\u00ec conosce Paolo Gallman, di cui si innamora. Tempo dopo, i due si sposano e Kuki decide di andare a vivere in Africa, con il marito e il figlio.\nArrivati in Kenya, vanno ad abitare in una tenuta di 400\u00a0km quadrati, dove Kuki inizia la sua nuova vita da sogno, dove viene ben presto avvolta dal fascino del paese. L\u00ec, lei perder\u00e0 di vista Emanuele, che andr\u00e0 a studiare in collegio. Qualche anno dopo, Kuki rimane incinta di Paolo, da cui avr\u00e0 una figlia, Sveva. Ma prima di mettere al mondo la piccola, Paolo muore in un incidente stradale tra Mombasa e Nairobi. Anni dopo, Emanuele (ora diciassettenne) torna a vivere con la madre, ma morir\u00e0 per una tragica fatalit\u00e0.\nAnche se l'Africa le ha tolto le cose pi\u00f9 importanti della vita, Kuki rimane a vivere nelle terre che tanto l'avevano affascinata, creando nel 1984 la \"Gallmann Memorial Foundation\".\nProduzione.\n\"Sognavo l'Africa\", il romanzo biografico, da cui \u00e8 tratto il film, \u00e8 stato pubblicato nel 1991 dalla Arnoldo Mondadori Editore ed in seguito ripubblicato in occasione dell'uscita del film. Il film \u00e8 stato girato in Sudafrica, a Castelfranco Veneto, ad Asolo e a Venezia. Il film \u00e8 uscito in Italia il 26 maggio 2000."}
{"id": "1685435", "revid": "984922", "url": "https://it.wikipedia.org/wiki?curid=1685435", "title": "Stazione meteorologica di Andraz", "text": "La stazione meteorologica di Andraz \u00e8 la stazione meteorologica di riferimento relativa all'omonima localit\u00e0 del comune di Livinallongo del Col di Lana.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Livinallongo del Col di Lana, nella localit\u00e0 di \"Andraz\", a 1.520 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -3,0\u00a0\u00b0C, mentre quella del mese pi\u00f9 caldo, luglio, \u00e8 di +14,4\u00a0\u00b0C ."}
{"id": "1685441", "revid": "24443", "url": "https://it.wikipedia.org/wiki?curid=1685441", "title": "Croce d'Aune", "text": ""}
{"id": "1685442", "revid": "31886", "url": "https://it.wikipedia.org/wiki?curid=1685442", "title": "Santa Severa Nord", "text": "Santa Severa Nord, conosciuta come \u201cSecondo Battaglione\u201d, \u00e8 una frazione di Tolfa, legata nel nome e nella storia a Santa Severa (l'antica Pyrgi), frazione di Santa Marinella. La sua popolazione \u00e8 di oltre 600 abitanti.\nSanta Severa Nord \u00e8 divisa da Santa Severa dalla Ferrovia Tirrenica.\nGeografia fisica.\nSorge a 50 km a nord di Roma, suo capoluogo di citt\u00e0 metropolitana, compresa tra la SS 1 Via Aurelia e l'A12 Roma-Civitavecchia, l'Autostrada Azzurra, nei pressi del Castello di Santa Severa, ad 1 km dal Mar Tirreno ed 1,5 km circa da Santa Severa, a meno di 2 km dalla localit\u00e0 La Scaglia dello stesso comune. Dista, circa 15 km da Tolfa e sorge a 26 metri sul livello del mare.\nLa Frazione si estende agli estremi confini meridionali del Comune di Tolfa ed alle propaggini sud-orientali dei Monti della Tolfa appartenenti dell'Antiappennino Laziale, la pianura costiera su cui \u00e8 edificata fa parte della Maremma Laziale, una porzione di quella che una volta fu l'Etruria, a meno di 2 km a nord della Riserva Naturale Regionale di Macchiatonda. Dista, circa 15 km da Tolfa e sorge a 26 metri sul livello del mare.\nLungo Via delle Caravelle Pian Sultano \u00e8 stato creato un piccolo lago artificiale per abbeverare le mandrie di bovini di razza maremmana. Lo specchio acqueo \u00e8 anche un punto di sosta per varie specie di uccelli stanziali e di passo, in particolare Anatidi come il germano reale, diversi trampolieri tra cui gli aironi.\nLe cave minerarie e lo stabilimento produttivo.\nNell'area insistono diverse cave minerarie, tra cui una di gesso, ora chiusa, e una di caolino. Il territorio della frazione \u00e8 caratterizzato dalla pi\u00f9 alta concentrazione di caolino dell'intera penisola, particolarmente idoneo allo sfruttamento industriale per l'eccellente qualit\u00e0. I locali depositi di caolino sono presenti in aree di alterazione di rocce eterogenee che sono identificabili a lave quaternarie provenienti dai complessi vulcanici dei monti Sabatini, del vulcano Vicano e dall'apparato Vulsinio. Da diversi decenni \u00e8 presente uno stabilimento produttivo, inizialmente di propriet\u00e0 de \"La Societ\u00e0 Nazionale Caolino\", ma poi passato negli anni a diverse societ\u00e0 di rilevanza internazionale. Nel fabbrica del caolino si producano ceramiche, in particolare piastrelle e piatti.\nStoria.\nPreistoria.\nL'Insediamento dell'et\u00e0 del bronzo.\nLa presenza dell'uomo nel territorio di Santa Severa Nord \u00e8 attestata sin dalla media et\u00e0 del bronzo (2000\u20131550 a.C.). L'insediamento preistorico \u00e8 situato nella boscaglia a poche centinaia di metri alle spalle di Santa Severa Nord, lungo Via delle Caravelle Pian Sultano, sono stati rinvenuti manufatti ceramici quali vasellame, olle, doli, alcune ceramiche decorate con motivi geometrici puntinati riferibili alla cultura Appenninica, lame di selce marrone e lamelle di ossidiana, punta di freccia in selce grigia, reperti malacologici (molluschi).\nEpoca Etrusca.\nLa Necropoli di Pian Sultano.\nSullo stesso sito \u00e8 sorta in epoca etrusca la Necropoli di Pian Sultano. Tutta l'area fa parte dell'Ager Pyrgense, cio\u00e8 del territorio dell'antica citt\u00e0 di Pyrgi, l'odierna Santa Severa.\nPyrgi era una citt\u00e0 costiera fondata dagli Etruschi alle pendici dei Monti della Tolfae. Fu il porto principale di Caere (l'odierna Cerveteri da cui dista 13 km) ed il principale scalo di tutta l'Etruria, sede di un importante santuario dedicata alla dea Uni, l'Astarte semitica.\nLa necropoli appartiene ad un insediamento da ricercare negli immediati dintorni, forse in coincidenza di alcune ville romane dell'area, nell'ambito dello stesso Pian Sultano. Si sviluppa con diversi nuclei di sepolture scavate e costruite nel banco travertinoso sulla sponda orientale del fosso Eri. La maggior parte delle tombe sono concentrate in una fascia di terreno lunga circa 300 metri. Sono presenti tombe etrusche a tumulo con camera costruita ed a camera ipogea, tombe a fossa con sarcofago che vanno dal VII al V secolo a.C. Sono presenti poi anche le tombe a facciata rupestre di epoca arcaica o tardo arcaica, scavate interamente nel banco travertinoso, secondo schemi architettonici di chiara derivazione ceretana, adattati tuttavia alle differente conformazione della locale conformazione geologica.\nEpoca Romana.\nI Romani avevano un grande interesse a conquistare i territori etruschi dei Monti della Tolfa sotto\nl'influenza di Caere e Tarquinia per le sue risorse minerarie, nel 264 a.C. Pyrgi divenne colonia romana e quindi anche l'Ager Pyrgensi che comprendeva il\nterritorio dell'odierna Santa Severa Nord.\nDal quel periodo in poi si edificarono nella zona ville romane e sempre a Pian Sultano, nei pressi del Fontanile del Pietrone, era presente un'imponente fattoria sulla sponda occidentale del fosso Eri, opposta rispetto a quella dove sorgeva la Necropoli. Alcune tombe della Necropoli furono riutilizzate per lo stesso scopo anche in epoca romana.\nLa figlina Rustica.\nIl rinvenimento pi\u00f9 rilevante dal punto di vista storico ed archeologico di epoca romana \u00e8 la scoperta nel 1962 di una figlina rustica, cio\u00e8 un centro di produzione di terrecotte, ceramiche e laterizi, nei pressi della necropoli ed al confine con la Riserva di Pian Sultano. Successive ricognizione, nell'ambito del progetto Ager Caeretanus (Enei 2001), hanno portato alla portato alla scoperta nella boscaglia dei resti affioranti di almeno un grande forno con pareti in mattoni refrattari di forma rettangolare e con un lato breve tagliato obliquo. Nell'ambito della discarica del forno, estesa circa 3000 m\u00b2, sono stati\nrecuperati anche scarti pertinenti ad anfore di tipo greco-italico, pesi da\ntelaio, ceramica comune, tegole e cioppi. Di particolare interesse il rinvenimento di tre anse di anfore recanti tutte il medesimo bollo \"PVRG\" (ensium), entro cartiglio rettangolare con lati brevi arrotondati, riferibili alla locale produzione della colonia romana di Pyrgi.\nMedioevo.\nLa Massa Liciniana.\nCon l'incoronazione di Teodorico a Re d'Italia nel 491 d.C. l'intera penisola ebbe una rinascita che segu\u00ec a decenni di pestilenze ed invasioni barbariche. Su ordine di Teodorico, il Primo Ministro Cassiodoro rivendic\u00f2 l'intera massa Liciniana che evidentemente era di propriet\u00e0 dello Stato, espropriandola ai privati e riattivando per le riparazioni della mura di Roma la produzione era di 25000 mattoni e tegole all'anno.\nLa Chiesa di San Lorenzo ed il Feudo di Carcari.\nDopo che la Chiesa da semplici gestori di fondi si era trasformata in un organismo politico-amministrativo tra il VII e l'VIII secolo, i papi acquisirono tutti i beni statali nel territorio dello Stato della Chiesa. Papa Leone IV, in un documento dell'854 concesse al monastero di S.Martino, in cui aveva studiato, i beni del monastero di S.Sebastiano nel territorio della diocesi di Centumcellae e tra essi la chiesa di S.Lorenzo e l'oratorio di S.Lorenzo, ubicati nella Piane di San Lorenzo a nord della Frazione, lungo la strada Provinciale Tolfa-Santa. Questo \u00e8 l'ultimo documento che menziona la Massa Liciniana, probabilmente a causa delle incursioni saracene che spopolarono la costa laziale a Nord di Roma.\nIl territorio dell'attuale Santa Severa Nord poi fu parte del Feudo di Carcari, in localit\u00e0 \u201cPian Calcari\u201d, nei pressi de \u201cLa Scaglia\u201d, di pertinenza della Chiesa di San Lorenzo, appartenente alla Diocesi di Centumcellae.\nIl feudo di Carcari era costituito da una Rocca con annesso un borgo in cui vivevano pi\u00f9 di cento persone, stabilito in base ai consumi di sale, di grande importanza nello Stato Pontificio di cui era parte, menzionato in diversi documenti storici confinava a sud con il Feudo di Santa Severa ed a est con il Feudo del Sasso. Il nome Carcari \u00e8 riferibile allo sfruttamento di materiale calcareo nel luogo presso\ncui predomina la calcite, minerale usato nella antiche \u201ccarcare\u201d, le fornaci\ndove si cuoceva la pietra per la produzione di calce.\nCarcari viene menzionato per la prima volta nel 1066 in un documento concernente la donazione della chiesa di S.Lorenzo all'Abbazia di Farfa da\nparte del conte Raniero, figlio di Sassone, e sua moglie Stefania a redenzione delle proprie anime.\nEt\u00e0 moderna.\nDalla caduta del feudo di Carcari, l'area di Santa Severa Nord divenne un possedimento del feudo di Santa Severa che aveva nel Castello di Santa Severa il suo centro politico, religioso e sociale. Dal 1482 fino al 1980, il Castello di Santa Severa fece parte del vasto patrimonio agricolo del Pio Istituto Santo Spirito, formato da terreni, cave estrattive, palazzi, edifici un tempo in prevalenza rurali in diverse localit\u00e0 (Roma, Agro Romano, Civitavecchia, Monte Romano, Tarquinia, Tivoli, etc.) \u2013 che costituiva una delle principali entrate, tramite canoni, da cui il Pio Istituto Santo Spirito attingeva risorse per finanziare la propria Opera di beneficenza e per il mantenimento e restauro dell'Arcispedale di Santo Spirito in Saxia.\nEt\u00e0 contemporanea.\nI successivi insediamenti di cui si ha notizia sono quelli relativi alla Seconda Guerra Mondiale, durante la quale a Santa Severa Nord s'insedi\u00f2 il corpo d'\u00e9lite delle forze armate italiane, il II Battaglione del 10\u00ba Reggimento arditi dell'Esercito Italiano.\nI quartieri del II Battaglione era situato dove sono attualmente costruite le abitazioni pi\u00f9 vecchie di Santa Severa Nord, la piazza d'armi era situata dove attualmente sorge Piazza della Repubblica. Del periodo bellico rimangono alcune \u201ccasermette\u201d ad un piano che sono state trasformate in abitazioni. Con la circolare n. 40900\ndel 20 luglio 1942 dello SMRE fu costituito il Reggimento Arditi, con sede a Santa Severa; il 1\u00ba agosto vi conflu\u00ec il I Battaglione Speciale Arditi quale sua prima pedina operativa. Il 15 settembre l'unit\u00e0 assume la denominazione di X\nReggimento Arditi (circ. 0045130 in data 2.9.1942 dello S.M.R.E.) e venne posta\nal comando del colonnello Renzo Gazzaniga, che vantava l'Ordine militare di Savoia, oltre che una medaglia d'argento e due di bronzo al valor militare.\nLa colonia marina degli ospedalieri romani del Pio Istituto di Santo Spirito, inaugurata nel 1934 alla presenza del Principe di Piemonte Umberto di Savoia, costituiva il comando del X Reggimento Arditi e il I Battaglione era di stanza a Santa Severa, dove attualmente \u00e8 situato il Centro Esperienze Artiglieria Esercito, il II si sviluppava, come detto, dove attualmente \u00e8 Santa Severa Nord."}
{"id": "1685443", "revid": "124741319", "url": "https://it.wikipedia.org/wiki?curid=1685443", "title": "Ellen Albertini Dow", "text": "Biografia.\nNata in Pennsylvania, pi\u00f9 piccola di sette figli di due immigrati di origine italiana, Ellen e Oliver Albertini, provenienti dalla Val di Non in Trentino, studia pianoforte e danza dall'et\u00e0 di cinque anni. Diplomata alla Cornell University, si trasferisce a New York dove continua a studiare danza con le leggendarie ballerine Hanya Holm e Martha Graham. Parallelamente si interessa alla recitazione, seguendo i corsi di recitazione dell'emerito professore ed attore Michael Shurtleff e della diva del cinema muto Uta Hagen.\nMolto giovane comincia a lavorare a Broadway come ballerina, attrice, cantante e coreografa. Proprio qui conosce il marito, l'attore ed insegnante Eugene Dow, da cui prende il cognome, e con cui rimane indissolubilmente legata per cinquantatr\u00e9 anni, sino alla morte di lui, avvenuta nel 2004. Divenuta una delle migliori insegnanti di danza e recitazione del mondo, si ritira dall'insegnamento nel 1985, dando inizio alla sua fortunata carriera nel cinema e nella televisione.\nAppare in numerosi film di successo, come \"Sister Act - Una svitata in abito da suora\" (1992), di Emile Ardolino, \"Sister Act 2 - Pi\u00f9 svitata che mai\" (1993), di Bill Duke, \"Patch Adams\" (1998), di Tom Shadyac e \"2 single a nozze - Wedding Crashers\" (2005), di David Dobkin. Ritiratasi in un lussuosissimo attico di Los Angeles, continua la sua attivit\u00e0 di attrice in una moltitudine di lavori televisivi e cinematografici fino alla morte, avvenuta nel 2015 all'et\u00e0 di 101 anni per una polmonite."}
{"id": "1685452", "revid": "486946", "url": "https://it.wikipedia.org/wiki?curid=1685452", "title": "Master &amp; Commander", "text": ""}
{"id": "1685453", "revid": "984922", "url": "https://it.wikipedia.org/wiki?curid=1685453", "title": "Stazione meteorologica di Longarone Fortogna", "text": "La stazione meteorologica di Longarone Fortogna \u00e8 la stazione meteorologica di riferimento relativa all'omonima localit\u00e0 del territorio comunale di Longarone.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Longarone, in localit\u00e0 'Fortogna, a 435 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -0,3\u00a0\u00b0C, mentre quella del mese pi\u00f9 caldo, luglio, \u00e8 di +20,2\u00a0\u00b0C .\nMediamente si conta un solo giorno all'anno con temperatura massima uguale o superiore ai +30\u00a0\u00b0C, mentre si contano 85 giorni di gelo all'anno."}
{"id": "1685455", "revid": "1782831", "url": "https://it.wikipedia.org/wiki?curid=1685455", "title": "Elisabetta Carlotta di Borbone-Orl\u00e9ans", "text": "Tra i suoi figli vi furono Francesco Stefano, imperatore del Sacro Romano Impero, cofondatore del Casato degli Asburgo-Lorena\nBiografia.\nInfanzia.\nElisabetta Carlotta, che nacque al Castello di Saint-Cloud fuori Parigi, fu l'unica figlia femmina di Filippo I, Duca d'Orl\u00e9ans, \"Monsieur\", unico fratello del re Luigi XIV di Francia, e della sua seconda moglie Elisabetta Carlotta del Palatinato, \"Madame,\" figlia a sua volta di Carlo I Luigi, Elettore Palatino.\nCome \"petite-fille de France\", aveva il titolo di \"Altezza Reale\" cos\u00ec come il diritto di poter restare seduta in poltrona in presenza del Re.\nAlla nascita le fu dato il titolo di cortesia di \"Mademoiselle de Chartres\", preso da uno degli Appannaggi di suo padre. Dopo il matrimonio delle sue sorellastre maggiori Maria Luisa e Anna Maria, nate dal primo matrimonio di suo padre con Enrichetta Anna d'Inghilterra, divenne conosciuta come \"Madame Royale\" in base al suo status di principessa di pi\u00f9 alto rango non sposata in Francia.\nDa piccola fu definita dalla madre, \"terribilmente selvaggia\" e \"rude come un ragazzo\"; con dispiacere di suo padre, eredit\u00f2 i modi molto schietti di sua madre.\nMatrimonio.\nLa madre voleva che ella facesse un matrimonio di prestigio come quello delle sue sorelle. Quando la moglie di suo cugino la \"Dauphine\" sugger\u00ec che avrebbe potuto sposare suo fratello minore Giuseppe Clemente di Baviera, Elisabetta Carlotta disse:\n\"Non sono fatta, madame, per un figlio minore\" (\"je ne suis pas faite, madame, pour un cadet\").\nDato che come sua madre disprezzava i figli illegittimi del re, le probabilit\u00e0 di una tale alleanza erano remote, tuttavia, nel 1692, con 'orrore' della Duchessa d'Orl\u00e9ans, una tale unione si verific\u00f2 quando suo fratello, il Duca di Chartres spos\u00f2 Fran\u00e7oise Maria di Borbone, la figlia minore legittimata di Luigi XIV e \"Madame de Montespan\".\nLa madre di Elisabetta inizialmente voleva che sua figlia sposasse il re Guglielmo III d'Inghilterra, che era vedovo della regina Maria II d'Inghilterra ma, a causa delle differenze religiose poich\u00e9 Guglielmo era protestante, il matrimonio non si realizz\u00f2.\nAltri candidati considerati furono l'imperatore Giuseppe I, Giuseppe fu altamente considerato e il matrimonio poteva avere luogo, l'unione sarebbe stato un modo per riconciliare i Borbone e i loro tradizionali rivali, gli Asburgo. Anche il vedovo, suo cugino primo, \"Monseigneur\" Delfino di Francia, era tenuto in conto, cos\u00ec come suo figlio, Luigi di Francia, e un altro cugino, il legittimato Louis-Auguste de Bourbon, duca del Maine, figlio primogenito di Luigi XIV e \"Madame de Montespan\". Quest'ultima possibilit\u00e0, con grande sollievo di \"Madame\" non si verific\u00f2 in quanto il Duca del Maine spos\u00f2 \"Mademoiselle de Charolais\" nel maggio del 1692.\nElisabetta Carlotta, infine, il 13 ottobre 1698 presso il Castello di Fontainebleau spos\u00f2 Leopoldo, duca di Lorena, figlio di Carlo V, duca di Lorena, e dell'arciduchessa Eleonora Maria Giuseppina d'Austria.\nIl matrimonio era una conseguenza del Trattato di Ryswick, una delle sue condizioni \u00e8 che il Ducato di Lorena, che era stato per molti anni in possesso della Francia, venisse restituito a Leopoldo Giuseppe, figlio di Carlo V, duca di Lorena. Cos\u00ec, Elisabetta Carlotta non era che uno strumento per cementare il trattato di pace. Sua madre pi\u00f9 tardi disse di sua figlia \"\u00e8 stata una vittima di guerra\".\nDuchessa di Lorena.\nIl matrimonio era visto come un partito brillante dal Casato di Lorena, ma fu considerato da alcuni come un rango non meritato di una \"petite-fille de France\". Nonostante ci\u00f2, la Casa di Lorena ricevette una dote di 900.000 Livre. Cos\u00ec, molte onorificenze suscitarono la gelosia degli altri membri della famiglia reale, e, prendendo il pretesto della morte di un figlio del Duca di Maine, alcune principesse pretesero di partecipare alla cerimonia di matrimonio per procura in abito di lutto.\nDopo il matrimonio di Elisabetta Carlotta, la nipote Luisa Adelaide d'Orl\u00e9ans, nata il 13 agosto 1698, assunse lo stile di \"Mademoiselle de Chartres\".\nCon sorpresa di tutti, quella che era stata prevista come un'unione infelice si rivel\u00f2 essere un matrimonio d'amore e di felicit\u00e0. Con la nascita dei suoi figli, Elisabetta Carlotta mostr\u00f2 grande istinto materno e un carattere di natura assistenziale.\nIl matrimonio produsse tredici figli, cinque dei quali sopravvissuti fino all'et\u00e0 adulta. Tre di loro morirono entro una settimana nel maggio del 1711 a causa di un'epidemia di vaiolo scoppiata al Castello di Lun\u00e9ville, la residenza di campagna del Duca di Lorena.\nDopo dieci anni, per\u00f2, il marito rivers\u00f2 le sue attenzioni verso \"Anne-Marguerite de Lign\u00e9ville, princesse de Beauvau\". Imbarazzata, Elisabetta Carlotta, su consiglio della madre rimase in silenzio e continu\u00f2 a vivere nel castello di Lun\u00e9ville con il marito e la sua amante. Dopo che la \"liaison\" del marito fin\u00ec, la coppia ebbe altri cinque figli, uno dei quali, Francesco Stefano di Lorena, sarebbe diventato il consorte dell'imperatrice Maria Teresa d'Austria e il padre, fra gli altri, della regina Maria Antonietta.\nNel giugno del 1701, suo padre mor\u00ec dopo aver avuto un'accesa discussione con Luigi XIV a Versailles sul Duca di Chartres. Suo fratello divenne quindi il nuovo Duca di Orl\u00e9ans e capo della Casa d'Orl\u00e9ans. Sua madre fu lasciata in balia di Luigi XIV, che le proib\u00ec di recarsi all'estero [citazione necessaria]. Come risultato, Elisabetta Carlotta poteva far visita a sua madre quando andava a Versailles. Nonostante questo, Elisabetta Carlotta e la madre si incontravano e si mantenevano in contatto tramite lettere. La loro corrispondenza and\u00f2 distrutta in un incendio al castello di Lun\u00e9ville nel 1719.\nAlla morte di Luigi XIV di Francia nel 1715, suo fratello maggiore divenne il Reggente di Francia per il piccolo re Luigi XV di cinque anni. Nel 1718, durante una breve visita alla corte di Francia a Parigi, sua nipote, la Duchessa vedova di Berry, le fece una splendida accoglienza al \"Palais du Luxembourg,\" con una cena in suo onore che comprendeva 132 antipasti, 32 zuppe, 60 primi piatti, 130 \"entremets\" caldi, 60 \"entremets\" freddi, 72 \"ronds plats\", 82 piccioni, 370 pernici e fagiani e 126 animelle. Il dessert consisteva di 100 cestini di frutta fresca, 94 cesti di frutta secca, 50 piatti di frutta \"glac\u00e9e\" e 106 composte. L'evento fu considerato uno dei pi\u00f9 lussuosi della stagione.\nDopo aver lasciato la Francia, il marito ricevette il titolo di \"Altezza Reale\", dato a principi stranieri alla corte di Francia, la Casa di Lorena era considerata un Prince \u00e9tranger.\nLuigi XV fu incoronato re di Francia nella Cattedrale di Reims, il 25 ottobre 1722. L'occasione fu l'unica per Anna Carlotta, figlia minore di Elisabetta Carlotta, di conoscere la nonna che mor\u00ec poche settimane dopo, l'8 dicembre; il fratello di Elisabetta Carlotta mor\u00ec un anno dopo la morte della loro madre, il 2 dicembre 1723.\nReggente di Lorena.\nSuo marito mor\u00ec nel 1729, lasciando la moglie in qualit\u00e0 di Reggente di Lorena per il loro figlio, Francesco Stefano di Lorena. Dopo essere stato educato a Vienna, Francesco Stefano ritorn\u00f2 in Lorena nel 1737, ponendo fine al mandato di sua madre come reggente.\nElisabetta Carlotta cerc\u00f2 di fidanzare la figlia minore Anna Carlotta al re Luigi XV, questo progetto fall\u00ec a causa degli intrighi del Duca di Borbone; Elisabetta Carlotta tent\u00f2 poi di organizzare il matrimonio della figlia con il suo primo cugino Luigi, duca di Orl\u00e9ans, che era rimasto da poco vedovo, ma Luigi d'Orl\u00e9ans rifiut\u00f2.\nPrincipessa di Commercy.\nIncapace di impedre al figlio di rinunciare al Ducato di Lorena in favore di Stanislao Leszczy\u0144ski quando spos\u00f2 Maria Teresa d'Austria, erede degli Asburgo, Elisabetta Carlotta si trasfer\u00ec nello \"Ch\u00e2teau d'Harou\u00e9\" nella vicina Commercy, che per lei fu trasformato in un principato sovrano da godere durante i suoi anni di vedovanza.\nNel 1737, sua figlia Elisabetta Teresa spos\u00f2 Carlo Emanuele III di Sardegna. Elisabetta Teresa, mor\u00ec di parto nel 1741 dopo aver dato alla luce il nipote di Elisabetta Carlotta, Benedetto, duca di Chiablese.\nIl 7 gennaio 1744, il figlio minore, Carlo Alessandro di Lorena contrasse un \"matrimonio d'amore\" con l'Arciduchessa Maria Anna d'Austria, che mor\u00ec di parto il 16 dicembre 1744.\nMorte.\nElisabetta Carlotta mor\u00ec per un ictus il 23 dicembre 1744, una settimana dopo la sua nuora e nipote, all'et\u00e0 di sessantotto anni. Fu l'ultima dei suoi fratelli a morire ed era sopravvissuta a dieci dei suoi tredici figli. Nove mesi dopo la sua morte, suo figlio Francesco Stefano divenne imperatore del Sacro Romano Impero.\nFu sepolta nella cappella funeraria dei duchi di Lorena, nella chiesa di \"Saint-Fran\u00e7ois-des-Cordeliers\" a Nancy.\nEredit\u00e0.\nElisabetta Carlotta autorizz\u00f2 la costruzione di un ospedale nella citt\u00e0 di Bruy\u00e8res.\nNel 1730, offr\u00ec alla chiesa di Mattaincourt il santuario di legno dorato per le reliquie di Pierre Fourier, l'ex parroco che era stato beatificato il 29 gennaio 1730. La moderna \"basilique Saint-Pierre-Fournier\" \u00e8 stata costruita nel 1853 sul sito della ex chiesa.\nCuriosit\u00e0.\nNel 1696, lo scrittore francese Charles Perrault dedic\u00f2 \"Les Contes de ma m\u00e8re l'Oye, (\"I racconti di Mamma Oca\")\" ad Elisabetta Carlotta (designata come \"Mademoiselle\"), che allora aveva diciannove anni.\nDiscendenza.\nLeopoldo di Lorena ed Elisabetta Carlotta ebbero 15 figli:"}
{"id": "1685456", "revid": "1993454", "url": "https://it.wikipedia.org/wiki?curid=1685456", "title": "Nomadi dell'Aria", "text": "In \"Avatar - La leggenda di Aang\", i Nomadi dell'Aria costituivano una delle quattro nazioni del mondo di Aang. I Nomadi dell'Aria erano principalmente situati in quattro templi posti in direzione dei quattro punti cardinali, difficilmente accessibili per la loro collocazione sopra montagne ripide e rocciose. La Nazione del Fuoco stermin\u00f2 qualunque Nomade dell'Aria allora esistente, facendo estinguere il loro popolo e la loro cultura. Tutti i Nomadi dell'Aria esercitavano l'arte mistica della aerocinesi.\nEmblema nazionale.\nL'emblema nazionale dei Nomadi dell'Aria \u00e8 una specie di triscele formata da tre spirali che rappresentano un turbine d'aria.\nCultura.\nI Nomadi dell'Aria erano una societ\u00e0 pacifica, basata su un alto senso di spiritualit\u00e0 e armonia con la natura. Vivevano in templi posti su alture rocciose e viaggiavano per il mondo grazie ai loro bisonti volanti. I Dominatori dell'aria utilizzavano il loro Dominio prevalentemente per evitare gli attacchi e disarmare il nemico e renderlo inoffensivo, piuttosto che per attaccarlo e ferirlo.\nI Nomadi dell'Aria erano l'unico popolo composto interamente da Dominatori, grazie alla grande natura spirituale del loro stile di vita e in relazione alla popolazione in minor numero rispetto alle altre nazioni. La meditazione era una parte molto importante della vita quotidiana di un Dominatore dell'aria, permettendo di focalizzare le energie e capire le potenzialit\u00e0 del Dominio.\nI Nomadi dell'Aria erano conosciuti anche per il loro buon senso dell'umorismo.\nPrima dell'inizio della guerra i Nomadi dell'Aria erano soliti compiere lunghi viaggi intorno al mondo, facilitati dall'utilizzo dei bisonti volanti, visitando le citt\u00e0 e i luoghi delle altre nazioni e intrattenendo rapporti di amicizia con i loro abitanti, senza alcuna distinzione.\nA seguito della Guerra dei Cent'anni e della sconfitta di Ozai la cultura dei Nomadi dell'Aria verr\u00e0 preservata da Aang e dai suoi seguaci noti Accoliti dell'Aria, come visto nel fumetto \"The Promise\", che prenderanno il posto dei Nomadi dell'Aria come quarta nazione nel consiglio di Citt\u00e0 della Repubblica.\nIn \"La leggenda di Korra\" il ritorno dei Nomadi dall'Aria sar\u00e0 interamente sulle spalle di Tenzin, figlio terzogenito di Aang e unico Dominatore dell'Aria che avr\u00e0 a sua volta quattro figli, tre dei quali, Jinora, Ikki e Meelo, chiaramente presentati anch'essi come Dominatori dell'Aria.\nTuttavia, di rilevante importanza e caratterizzante il terzo libro, in seguito all'apertura di due portali spirituali al polo nord e al polo sud da parte dell'Avatar, il Dominio dell'Aria si svilupper\u00e0 tra la gente comune di qualunque nazione che, reclutata da Tenzin, nonostante non condivida la vita ascetica, permetter\u00e0 il ritorno della cultura dell'aria.\nDominio.\nCiascuna delle quattro nazioni \u00e8 influenzata dalla propria stagione dominante: quella dei Nomadi dell'Aria \u00e8 l'autunno. Il Dominio dell'aria \u00e8 inoltre particolarmente legato alla serenit\u00e0 data la grande spiritualit\u00e0 che lega gli individui che praticano questo Dominio col Dominio stesso.\nI Dominatori dell'aria hanno la particolarit\u00e0 di essere in costante contatto con il proprio elemento, riuscendo a sfruttarlo al meglio in luoghi aperti e ricchi di correnti ventose quali le vette montuose su cui edificarono i loro monasteri. Il Dominio dell'aria fu totalmente appreso dai Nomadi osservando i possenti bisonti volanti, che sfruttavano le correnti per volare e usavano le loro code per generare potenti raffiche.\nI Dominatori dell'aria possono usare le loro capacit\u00e0 in moltissimi modi diversi: possono aumentare la loro velocit\u00e0, generare turbini, getti d'aria, barriere, onde d'urto e lame di vento dall'elevato potere distruttivo, ma di norma non sfruttano mai completamente tutta la loro potenza preferendo ricorrere a tattiche pi\u00f9 difensive o disarmanti. Tuttavia ne \"La leggenda di Korra\", Zaheer mostra come col Dominio dell'aria sia riuscito ad imparare una nuova tecnica per privare l'avversario dell'aria nei polmoni per asfissiarlo fino alla morte. \nI Dominatori costruiscono anche bastoni speciali che possono essere trasformati in alianti e che usano per volare controllando mentalmente le correnti d'aria.\nNel quarto libro de \"La leggenda di Korra\" questi ultimi verranno sostituiti da nuove tute aderenti, simili a delle wingsuit.\n\u00c8 interessante notare che il Dominio dell'aria sia l'unico a non poter essere in alcun modo limitato dal luogo in cui ci si trova: i Domini dell'acqua e della terra sono inutili senza avere il loro elemento nelle vicinanze mentre il Dominio del fuoco pu\u00f2 essere annullato se si \u00e8 in un luogo abbastanza freddo.\nComunque, nel corso di \"Avatar - La leggenda di Aang\", cos\u00ec come nel sequel, il Dominio dell'aria sembra essere l'unico a non avere una forma di dominio pi\u00f9 raffinata, mentre con gli altri tre Domini si possono individuare il metallo e la lava per la terra, il sangue per l'acqua, e il fulmine per il fuoco. Tuttavia, durante il Libro Terzo de \"La leggenda di Korra\", viene mostrata abilit\u00e0 pi\u00f9 unica che rara appartenente ai Dominatori dell'aria: il volo; questa tecnica, di livello avanzatissimo, \u00e8 ottenibile solo quando un individuo ha perso ogni desiderio materiale e terreno, quindi elevando il proprio spirito ad un livello tale da rendere il corpo leggero come l'aria stessa. Ad oggi, solo il Guru Laghima e Zaheer sono riusciti ad ottenere questo potere.\nGoverno.\nA differenza delle altre nazioni, con un regime monarchico o tribale, i Nomadi dell'Aria, prima della loro distruzione causata dal Signore del fuoco Sozin, erano guidati da un ordine di monaci. I monaci pi\u00f9 anziani istruivano le generazioni future di Dominatori dell'aria ed erano responsabili dell'allenamento dell'Avatar, quando il ciclo dell'Avatar lo faceva rinascere tra di loro. Dopo la fine della guerra dei cent'anni, l'Avatar Aang agiva come guida spirituale di coloro che intendono portare avanti gli ideali di vita ascetica dei Nomadi dell'Aria, chiamandosi Accoliti dell'Aria. Con la Convergenza Armonica e il conseguente ritorno del Dominio dell'Aria, i nuovi Nomadi dell'Aria hanno cominciato ad agire sotto la guida della famiglia di Tenzin e a praticare il loro dominio sotto gli insegnamenti sempre di quest'ultimo e, in particolare, di sua figlia Jinora.\nRisorse naturali.\nI monaci vivevano di ci\u00f2 che dava loro la terra, in armonia e tranquillit\u00e0. Si cibavano di ci\u00f2 che producevano nei giardini dei loro templi, e avevano una dieta vegetariana, legata alle convinzioni sul rifiuto della violenza e sul rispetto verso tutte le forme di vita radicate nella loro cultura. Alcuni monaci erano esperti nel preparare torte e dolci, di cui erano golosi.\nForza militare.\nI monaci erano pacifici e non disponevano di una forza militare. Tuttavia, nei tre anni dopo la Convergenza Armonica, in cui l'Avatar Korra non ha potuto contribuire alla difesa del mondo a causa delle ferite riportate a causa del Loto Rosso, i dominatori dell'aria hanno agito in sua vece."}
{"id": "1685457", "revid": "110157", "url": "https://it.wikipedia.org/wiki?curid=1685457", "title": "Serie A2 2001-2002 (pallavolo maschile)", "text": "La Serie A2 italiana di pallavolo maschile 2001-2002 si \u00e8 svolta dal 29 settembre 2001 al 5 maggio 2002: al torneo hanno partecipato sedici squadre di club italiane e la vittoria finale \u00e8 andata per la prima volta alla Pallavolo Piacenza.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nLe squadre partecipanti.\nLe squadre partecipanti furono 16: la Conad Forl\u00ec proveniva dalla Serie A1 cos\u00ec come Palermo, che rinunci\u00f2 per\u00f2 alla partecipazione. Aesse VRB Verona, Gabeca Brescia, Pet Company Perugia e Tonno Callipo Vibo Valentia erano le neopromosse dalla Serie B. I posti liberi lasciati da Isola della Scala (che si fuse con la Aesse VRB Verona), Palermo e Torino furono occupati dalle ripescate Copra Piacenza e Salerno e dalla Senza Confini Trieste. Infine, Salerno cedette a sua volta il diritto a partecipare alla Com Cavi Multimedia Napoli."}
{"id": "1685458", "revid": "119991", "url": "https://it.wikipedia.org/wiki?curid=1685458", "title": "Stazione meteorologica di Longarone", "text": ""}
{"id": "1685465", "revid": "767487", "url": "https://it.wikipedia.org/wiki?curid=1685465", "title": "Robert Edward Freeman", "text": "Dopo aver conseguito il bachelor in matematica e filosofia presso la Washington University di St. Louis ed il Ph.D in filosofia presso la Duke University, ha insegnato presso l'Universit\u00e0 del Minnesota, quindi presso la Wharton School dell'Universit\u00e0 della Pennsylvania. Attualmente ricopre i seguenti incarichi: Elis and Signe Olsson Professor of Business Administration presso la Darden School of Business, Direttore del Business Roundtable Institute for Corporate Ethics, e guida l'Olsson Center for Applied Ethics della Darden School of Business.\nIl 28 agosto 2008 \u00e8 stato reso noto l'avvio di una sua collaborazione biennale con la Business School della George Washington University di Washington DC, come lecturer in etica, global business e leadership.\n\u00c8 noto soprattutto per la formulazione della teoria degli stakeholder (contenuta nella pubblicazione del 1984 \"Strategic Management: A Stakeholder Approach\"), teoria per la quale l'attivit\u00e0 di un'organizzazione aziendale deve garantire un minimum prestazionale a tutti i portatori di interesse ('stakeholders', quali gli azionisti, i clienti, i dipendenti, i fornitori, la comunit\u00e0 entro la quale l'organizzazione interagisce), i quali, in mancanza di detta prestazione minima, abbandonano l'azienda, rendendo di fatto impossibile la continuazione dell'attivit\u00e0. Un'anticipazione di tali concetti appare in una pubblicazione edita nel 1968 dall'economista italiano Giancarlo Pallavicini, ideatore del \"Metodo della scomposizione dei parametri\" per il calcolo dei risultati non direttamente economici dell'attivit\u00e0 d'impresa, riguardanti istanze etiche, morali, sociali, culturali ed ambientali."}
{"id": "1685466", "revid": "287204", "url": "https://it.wikipedia.org/wiki?curid=1685466", "title": "Ambrogio Pelagalli", "text": "Caratteristiche tecniche.\nTerzino ad inizio carriera, negli anni della maturit\u00e0 si converte in centrocampista abile nell'interdizione e dotato di buon senso tattico, schierato abitualmente a supporto di un regista. Nelle ultime stagioni arretra il proprio raggio d'azione trasformandosi in libero.\nCarriera.\nCalciatore.\nClub.\nDopo gli inizi nel Dagrada Manzoni, approda al settore giovanile del con cui vince due edizioni consecutive del Torneo di Viareggio (1959 e 1960). Debutta in Serie A a 20 anni, il 29 maggio 1960 nel successo interno sulla SPAL, e dopo una stagione in prestito all'Atalanta rientra al Milan, dove diventa un titolare inamovibile per cinque stagioni, in cui vince uno scudetto e una Coppa dei Campioni. A causa di un infortunio muscolare, tuttavia, non scende in campo nella finale vinta contro il Benfica, sostituito da Gino Pivatelli\nTorna quindi all'Atalanta, per poi disputare un campionato con la maglia della , richiesto dall'allenatore Oronzo Pugliese. Nella capitale disputa una sola stagione, offrendo un rendimento inferiore alle attese, e segnalandosi per un episodio accaduto nella partita contro il Milan: schierato in porta dopo l'espulsione di Alberto Ginulfi, evita la goleada milanista con una serie di parate che gli valgono le ovazioni dello Stadio Olimpico. A fine stagione ritorna all'Atalanta, con cui disputa altri due campionati.\nSeguono poi tre anni al in Serie B: in maglia rossoblu gioca 107 partite, ricoprendo anche il ruolo di allenatore-giocatore nel 1971, dopo l'esonero di Corrado Viciani. Nel 1973, per riavvicinarsi a casa, scende in Serie C al , e quindi conclude la carriera nella Polisportiva Medese tra i dilettanti, con il doppio ruolo di allenatore e capitano.\nIn carriera ha collezionato complessivamente 235 presenze e 6 reti in Serie A e 139 presenze in Serie B.\nNazionale.\nTra il 1959 e il 1960 ha disputato 8 partite (con zero gol) nella Nazionale Under 21, con cui ha vinto i Giochi del Mediterraneo nel 1959 e ha ottenuto il quarto posto ai Giochi Olimpici di Roma l'anno successivo.\nAllenatore e dirigente.\nCessata l'attivit\u00e0 agonistica, ha intrapreso quella di allenatore. Nel campionato di Promozione Lombardia 1975-1976 si divide tra Sannazzarese (fino a dicembre) e , dove subentra dopo Natale all'esonerato Dordoni; in seguito guida il Derthona, subentrando a Giuseppe Trinchero. Nella stagione 1983-1984 allen\u00f2 il , venendo sostituito a campionato in corso da Lucio Vinci.\nTra il 1985 e il 1987 ha allenato il Martina, con cui ha ottenuto la promozione in Serie C1 nel campionato 1985-1986 e l'anno seguente \u00e8 tornato alla guida del Derthona, dove \u00e8 rimasto fin al 1990. Nel successivo campionato di Serie C1 si alterna con Enrico Catuzzi e Sergio Carpanesi sulla panchina del (senza evitarne la retrocessione), e nel 1991 ha allenato la Vastese in Serie C2, esperienza conclusa con un esonero. Prosegue la carriera di allenatore sulla panchina dell'Oltrep\u00f2, nel campionato di Serie C2 1992-1993, alla Vogherese nelle battute finali del campionato di Serie C2 1993-1994, e al Cremapergo, nel finale della stagione 1995-1996.\nDopo aver svolto le mansioni di osservatore per il Milan, tra il 1997 e il 2009, tra il 2010 e il 2012 \u00e8 stato presidente del Derthona. Nell'ottobre 2015 assume il ruolo di direttore generale dell'area tecnica del Nibbiano, societ\u00e0 piacentina militante nel girone emiliano di Promozione."}
{"id": "1685470", "revid": "984922", "url": "https://it.wikipedia.org/wiki?curid=1685470", "title": "Stazione meteorologica di Perarolo di Cadore", "text": "La stazione meteorologica di Perarolo di Cadore \u00e8 la stazione meteorologica di riferimento relativa alla localit\u00e0 di Perarolo di Cadore.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Perarolo di Cadore, a 532 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -2,0\u00a0\u00b0C, mentre quella del mese pi\u00f9 caldo, luglio, \u00e8 di +18,5\u00a0\u00b0C ."}
{"id": "1685475", "revid": "37401", "url": "https://it.wikipedia.org/wiki?curid=1685475", "title": "Apostolica legazia", "text": ""}
{"id": "1685478", "revid": "1226", "url": "https://it.wikipedia.org/wiki?curid=1685478", "title": "Rocca di Gradara", "text": ""}
{"id": "1685481", "revid": "767487", "url": "https://it.wikipedia.org/wiki?curid=1685481", "title": "Luciano Poppi", "text": "Era soprannominato \"Cianino\".\nCarriera.\nTerzino destro cresciuto nel (prelevato dalla Milanese), con cui debutta in Serie A a 19 anni, in SPAL-Milan (2-4).\nDai rossoneri viene ceduto all'Alessandria e l'anno successivo il , entrambe in Serie B, per poi passare all'Atalanta, con la quale torna in serie A, categoria mantenuta per tre stagioni.\nIl quarto campionato retrocede con i bergamaschi in Serie B, categoria mantenuta con il passaggio alla in uno scambio con Bruno Divina, con cui disputa sei campionati chiudendovi anche la carriera.\nIn carriera ha totalizzato complessivamente 96 presenze in Serie A, con una rete all'attivo in occasione della sconfitta esterna dell'Atalanta contro la del 16 aprile 1967 e 200 presenze circa ed una rete in Serie B."}
{"id": "1685482", "revid": "125929040", "url": "https://it.wikipedia.org/wiki?curid=1685482", "title": "Castello di Gradara", "text": "Il castello di Gradara \u00e8 il complesso che sorge sulla sommit\u00e0 di una collina nel comune di Gradara, in provincia di Pesaro e Urbino, nelle Marche, costituito da un castello-fortezza medievale (la rocca) e dall'adiacente borgo storico, protetto da una cinta muraria esterna che si estende per quasi 800 metri, rendendo l'intera struttura imponente.\nGradara \u00e8 stata, per posizione geografica, un crocevia di traffici e genti; nel periodo medioevale la fortezza \u00e8 stata uno dei principali teatri degli scontri tra le milizie fedeli al Papato e le turbolente signorie marchigiane e romagnole. \nNel tempo il castello \u00e8 progressivamente diventato uno dei monumenti pi\u00f9 visitati della regione ed \u00e8 teatro di eventi museali, musicali ed artistici. Nel 2015 sono stati registrati 205\u00a0536 visitatori.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale delle Marche, nel dicembre 2019 divenuto Direzione regionale Musei.\nStoria e descrizione.\nLa fortezza sorge su una collina a 142 m s.l.m.: il mastio, torrione principale, si innalza per 30 metri, dominando l'intera vallata; \u00e8 possibile arrivare con lo sguardo fino al mare Adriatico, a nord, o verso il monte Carpegna, ad ovest.\nFu costruito attorno al 1150 dalla potente famiglia dei De Griffo: successivamente caduta in disgrazia presso il papato, venne sottratta loro l'investitura della \"Curte Cretarie\" e affidata al condottiero dei guelfi di Romagna, Malatesta da Verucchio (detto \"Mastin Vecchio\"), capostipite e fondatore della dinastia dei Malatesta, i grandi signori di Rimini, Cesena e Pesaro.\nFurono i Malatesta a decidere l'edificazione delle due cinte di mura, erette tra il XIII e il XIV secolo. Nel 1445 Galeazzo Malatesta decise di vendere Gradara a Francesco Sforza per 20.000 fiorini d'oro; quando per\u00f2 Francesco arriv\u00f2 a Gradara per entrarne in possesso, Sigismondo Pandolfo Malatesta, uomo d'arme e mecenate, si rifiut\u00f2 di consegnargliela e anche di restituire il denaro.\nA seguito di ci\u00f2 nel 1446 Francesco Sforza, alleato del duca Federico da Montefeltro, mosse verso Gradara per prendersela con le armi: il suo esercito, ben fornito di cannoni, bombarde e schioppi, cinse d'assedio ed attacc\u00f2 duramente per 40 giorni la fortezza, la quale sembrava destinata a cadere. Grazie alle intemperie e all'imminente arrivo dei rinforzi del Malatesta, Francesco Sforza fu tuttavia costretto a ritirarsi, lasciando Gradara nelle mani di Sigismondo.\nIl dominio del casato su Gradara fin\u00ec nel 1463 quando Sigismondo Pandolfo Malatesta, scomunicato da papa Pio II, si scontr\u00f2 direttamente con Federico da Montefeltro, che assedi\u00f2 Gradara per conto della Chiesa. La fortezza, che aveva resistito a numerosi assedi in passato, in quella circostanza dovette arrendersi, per poi essere consegnata in vicariato dal Papa agli Sforza di Pesaro, fedeli alleati della Chiesa.\nDurante la signoria di Giovanni Sforza il castello fu oggetto di importanti trasformazioni atte a renderlo un protetto e sicuro luogo di soggiorno e rappresentanza.\nNel corso degli secoli Gradara passer\u00e0 di mano diverse volte e alcune tra le pi\u00f9 importanti casate della penisola si contenderanno il suo possesso: oltre ai Malatesta ed agli Sforza, essa diverr\u00e0 dominio dei Borgia e dei Della Rovere, seguendo le sorti di queste famiglie nel complicato e tumultuoso scacchiere politico dei territori pontifici situati nelle attuali Marche e Romagna.\nDal 1641 Gradara pass\u00f2 sotto il diretto controllo dello Stato della Chiesa tramite i legati pontifici, iniziando la sua lunga agonia.\nQuando, nel 1920, la famiglia Zanvettori acquist\u00f2 la Rocca di Gradara, il castello e la cinta muraria erano ridotti allo stato di rudere. Umberto Zanvettori finanzi\u00f2 il restauro del castello e della cinta muraria del borgo e, pur intervenendo con un restauro pi\u00f9 interpretativo che filologico, riport\u00f2 il borgo fortificato all'originario splendore.\nNel 1928 la rocca fu venduta allo Stato italiano, con diritto di usufrutto da parte della vedova di Zanvettori, Alberta Porta Natale, fino al 1983.\nVicenda di Paolo e Francesca.\nSecondo la leggenda, la rocca ha fatto da sfondo al tragico amore tra Paolo e Francesca, cantato da Dante Alighieri nella \"Divina Commedia\". \nIntorno al 1275 Guido da Polenta, signore di Ravenna, diede in sposa la figlia Francesca al suo fedele alleato Giovanni Malatesta, signore di Rimini, chiamato \"Gianciotto\" perch\u00e9 \"ciotto\", sciancato, valoroso uomo d'arme ma brutto nella persona. Al momento di presentarsi a Francesca, invi\u00f2 al suo posto il suo fratello Paolo, cavaliere nobile, bello e cortese, gi\u00e0 sposato con Beatrice Orabile di Ghiaggiuolo, con la quale aveva due figli. I due s'innamorarono ma Gianciotto, messo in allarme da un servitore, li colse in flagrante tradimento e li uccise.\nFilmografia.\nNel 1937 il castello fu \"location\" per le riprese del film \"Condottieri\" di Luis Trenker, ispirato alla figura del soldato di ventura Giovanni dalle Bande Nere.\nNel 1949 vengono girate alcune scene del film vincitore di due Premi Oscar \"ll principe delle volpi\"\" (Prince of Foxes)\" diretto da Henry King, con Tyrone Power nei panni di Andrea Orsini, Orson Welles di Cesare Borgia e Marina Berti di Angela Borgia.\nNel 1950 vi fu ambientato \"Paolo e Francesca\" di Raffaello Matarazzo.\nNel 1961 il borgo e gli interni della rocca fecero da sfondo alla storia d'amore tra il rivoluzionario Pietro Missirilli e la protagonista del film \"Vanina Vanini\", di Roberto Rossellini.\nNegli anni ottanta vi furono ambientati due film del filone vacanziero: \"Stesso mare stessa spiaggia\" (1983) di Angelo Pannacci\u00f2 e \"Yesterday - Vacanze al mare\" (1985) di Claudio Risi."}
{"id": "1685483", "revid": "7", "url": "https://it.wikipedia.org/wiki?curid=1685483", "title": "Fortezza di Gradara", "text": ""}
{"id": "1685492", "revid": "62221", "url": "https://it.wikipedia.org/wiki?curid=1685492", "title": "Hermatobatidae", "text": ""}
{"id": "1685494", "revid": "984922", "url": "https://it.wikipedia.org/wiki?curid=1685494", "title": "Stazione meteorologica di Pieve di Cadore", "text": "La stazione meteorologica di Pieve di Cadore \u00e8 la stazione meteorologica di riferimento relativa alla localit\u00e0 di Pieve di Cadore.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Pieve di Cadore, a 707 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -2,1\u00a0\u00b0C, mentre quella del mese pi\u00f9 caldo, luglio, \u00e8 di +17,6\u00a0\u00b0C ."}
{"id": "1685497", "revid": "984922", "url": "https://it.wikipedia.org/wiki?curid=1685497", "title": "Stazione meteorologica di Seren del Grappa", "text": "La stazione meteorologica di Seren del Grappa \u00e8 la stazione meteorologica di riferimento relativa alla localit\u00e0 di Seren del Grappa.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Seren del Grappa, a 387 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -1,2\u00a0\u00b0C, mentre quella del mese pi\u00f9 caldo, luglio, \u00e8 di +20,1\u00a0\u00b0C ."}
{"id": "1685500", "revid": "74801", "url": "https://it.wikipedia.org/wiki?curid=1685500", "title": "Cop\u0103ceni (V\u00e2lcea)", "text": "Cop\u0103ceni \u00e8 un comune della Romania di abitanti, ubicato nel distretto di V\u00e2lcea, nella regione storica dell'Oltenia.\nIl comune \u00e8 formato dall'unione di 6 villaggi: B\u0103lteni, Bondoci, Cop\u0103ceni, Hotarasa, Ulmetu, Ve\u021belu."}
{"id": "1685502", "revid": "220256", "url": "https://it.wikipedia.org/wiki?curid=1685502", "title": "Principio della chiusura", "text": ""}
{"id": "1685505", "revid": "767487", "url": "https://it.wikipedia.org/wiki?curid=1685505", "title": "Coste\u0219ti (V\u00e2lcea)", "text": "Coste\u015fti \u00e8 un comune della Romania di 3.447 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 4 villaggi: Bistri\u021ba, Coste\u0219ti, Pietreni, V\u0103ratici."}
{"id": "1685506", "revid": "322321", "url": "https://it.wikipedia.org/wiki?curid=1685506", "title": "Stazione meteorologica di Mareson di Zoldo", "text": "La stazione meteorologica di Mareson di Zoldo \u00e8 la stazione meteorologica di riferimento relativa all'omonima localit\u00e0 del territorio comunale di Val di Zoldo.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Zoldo Alto, in localit\u00e0 \"Mareson di Zoldo\", a 1.260 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -3,4\u00a0\u00b0C, mentre quella del mese pi\u00f9 caldo, luglio, \u00e8 di +15,3\u00a0\u00b0C ."}
{"id": "1685507", "revid": "767487", "url": "https://it.wikipedia.org/wiki?curid=1685507", "title": "Blackthorne (gruppo musicale)", "text": "I Blackthorne furono un supergruppo musicale heavy metal formato nel 1992 a Los Angeles.\nStoria.\nI Blackthorne furono un supergruppo fondato dall'ex chitarrista dei Balance e Meat Loaf Bob Kulick a seguito dello scioglimento della sua band precedente, i Skull. La formazione segn\u00f2 il ritorno del cantante Graham Bonnet, gi\u00e0 noto per la sua militanza in band come Rainbow, M.S.G. e Alcatrazz. Ad aggiungersi alla formazione fu anche il tastierista degli Alcatrazz Jimmy Waldo, l'ex bassista di Quiet Riot, Giuffria e House of Lords Chuck Wright e l'ex batterista dei White Lion e Anthrax Greg D'Angelo. Quest'ultimo ebbe breve durata nella formazione e venne presto sostituito da Frankie Banali, ex batterista dei Quiet Riot, W.A.S.P. e Heavy Bones.\nLa band trov\u00f2 un accordo con la Music for Nations in Europa e pubblic\u00f2 nel 1993 il debutto dal titolo di \"Afterlife\".\nRegistrato ai Soundchamber Studios di North Hollywood, il disco includeva la reinterpretazione dei Rainbow \"All Night Long\", e vedeva la partecipazione del fratello di Bob, Bruce Kulick (ex Kiss) alla chitarra, in aggiunta l'ex leader degli Autograph Steve Plunkett come corista e compositore di un paio di brani, e l'ex cantante dei Sacred Child Astrid Young. La traccia \"\"Hard Feelings\" venne composta in collaborazione con l'ex chitarrista dei Keel Marc Ferrari. L'ex cantante dei Balance e Skull (entrambe band in cui militava Bob Kulick) Dennis St. James contribu\u00ec alla composizione del brano \"Breaking The Chains\"\". \n\"Afterlife\" venne pubblicato solo nel 1994 negli States per la CMC Records, ma il periodo non era dei migliori a causa della pressante ondata grunge, ed il supergruppo fin\u00ec presto per sciogliersi.\nBanali raggiunger\u00e0 nuovamente i Quiet Riot, Bonnet torn\u00f2 qualche anno dopo a dedicarsi alla carriera solista pubblicando il disco \"Underground\" nel 1997."}
{"id": "1685508", "revid": "599013", "url": "https://it.wikipedia.org/wiki?curid=1685508", "title": "Svetlana Masterkova", "text": "Biografia.\nEsplose nel 1991, vincendo il campionato nazionale sovietico, che le permise di partecipare ai mondiali di Tokyo di quell'anno, dove si piazz\u00f2 ottava nella finale degli . Nelle stagioni successive ebbe successi minori, come l'argento ai Mondiali indoor 1993, ma soffr\u00ec parecchi infortuni. Fra il 1994 e il 1995 si prese una pausa per la maternit\u00e0.\nNel 1996 torn\u00f2 alle gare, decidendo di non dedicarsi solo agli , ma anche ai metri. Ai campionati russi vinse su entrambe le distanze con ottimi tempi. Nonostante le ottime credenziali stagionali, non era considerata tra le favorite per l'oro ai Giochi di Atlanta, ruolo che negli spettava a Maria Mutola ed Ana Fidelia Quirot. Nonostante le previsioni della vigilia Masterkova prese subito la testa della gara degli , conducendo per tutta la gara e trionfando con il tempo di 1'57\"73.\nDopo questa vittoria, conquista, con sorpresa maggiore, i replicando la tattica della gara pi\u00f9 breve. Con questa doppia vittoria olimpica Masterkova replica quanto fatto da Tat'jana Kazankina ai Giochi di Montr\u00e9al 1976. A completare una stagione trionfale, il miglioramento da parte dell'atleta russa dei record mondiali dei metri piani e del miglio.\nAi mondiali dell'anno successivo arriv\u00f2 con un problema al tendine di Achille, che la fece uscire gi\u00e0 nelle batterie dei metri. Si rifece nel 1998, quando fu oro agli Europei nei .\nAi Mondiali dell'anno successivo partecip\u00f2 sulle due distanze: fu bronzo negli vinti da Ludmila Formanov\u00e1 ma oro nei . Ai Giochi di Sydney 2000 si ritir\u00f2 nelle batterie dei , concludendo a fine stagione la sua carriera agonistica.\nNel 1996 \u00e8 stata eletta atleta europea dell'anno ed ha vinto il premio atleta mondiale dell'anno.\nHa stabilito la miglior prestazione mondiale stagionale negli nel 1991 e nel 1996, nei metri nel 1996 e nel 1999. Detiene tuttora i record mondiali dei metri piani, con il tempo di 2'28\"98, e del miglio, con il tempo di 4'12\"56."}
{"id": "1685509", "revid": "119991", "url": "https://it.wikipedia.org/wiki?curid=1685509", "title": "Stazione meteorologica di Zoldo Alto", "text": ""}
{"id": "1685510", "revid": "110157", "url": "https://it.wikipedia.org/wiki?curid=1685510", "title": "Cre\u021beni", "text": "Cre\u021beni \u00e8 un comune della Romania di 2.489 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 4 villaggi: Cre\u021beni, Mrene\u0219ti, Izvoru, Streminoasa."}
{"id": "1685512", "revid": "287204", "url": "https://it.wikipedia.org/wiki?curid=1685512", "title": "Creteni", "text": ""}
{"id": "1685514", "revid": "1305772", "url": "https://it.wikipedia.org/wiki?curid=1685514", "title": "Stazione meteorologica di Zoldo", "text": ""}
{"id": "1685519", "revid": "71433", "url": "https://it.wikipedia.org/wiki?curid=1685519", "title": "Il Coraggio di Angela", "text": ""}
{"id": "1685520", "revid": "767487", "url": "https://it.wikipedia.org/wiki?curid=1685520", "title": "D\u0103e\u0219ti", "text": "D\u0103e\u0219ti \u00e8 un comune della Romania di 2.944 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 4 villaggi: B\u0103bue\u0219ti, D\u0103e\u0219ti, Fedele\u0219oiu, S\u00e2nbotin."}
{"id": "1685521", "revid": "287204", "url": "https://it.wikipedia.org/wiki?curid=1685521", "title": "Daesti", "text": ""}
{"id": "1685523", "revid": "37401", "url": "https://it.wikipedia.org/wiki?curid=1685523", "title": "Sovranit\u00e0 popolare", "text": ""}
{"id": "1685524", "revid": "1776051", "url": "https://it.wikipedia.org/wiki?curid=1685524", "title": "Afterlife (Blackthorne)", "text": "Afterlife \u00e8 il primo album dei Blackthorne, uscito nel 1993 per l'Etichetta discografica Music for Nations."}
{"id": "1685527", "revid": "1305772", "url": "https://it.wikipedia.org/wiki?curid=1685527", "title": "D\u0103nicei", "text": "D\u0103nicei \u00e8 un comune della Romania di 2.338 abitanti, ubicato nel distretto di V\u00e2lcea, nella regione storica della Muntenia. \nIl comune \u00e8 formato dall'unione di 4 villaggi: B\u0103bue\u0219ti, D\u0103e\u0219ti, Fedele\u0219oiu, S\u00e2nbotin."}
{"id": "1685528", "revid": "287204", "url": "https://it.wikipedia.org/wiki?curid=1685528", "title": "Danicei", "text": ""}
{"id": "1685529", "revid": "1872303", "url": "https://it.wikipedia.org/wiki?curid=1685529", "title": "Stretto di Singapore", "text": "Lo stretto di Singapore (in inglese \"Singapore Strait\", in malese e indonesiano \"Selat Singapura\", in cinese tradizionale: \u65b0\u52a0\u5761\u6d77\u5cfd, semplificato: \u65b0\u52a0\u5761\u6d77\u5ce1 \"X\u012bnji\u0101p\u014d h\u01ceixi\u00e1\") \u00e8 uno stretto marittimo, lungo 114 chilometri e largo 16. Esso \u00e8 convenzionalmente delimitato dallo stretto di Malacca ad ovest, il Mar Cinese meridionale ad est, la isola-stato di Singapore a nord, l'isole di Riau a sud. Il canale include lo scalo ad acque profonde di \"Keppel Harbour\" e molte piccole isole ed offre il principale passaggio ad acque profonde per il grande porto di Singapore, ci\u00f2 che lo rende estremamente trafficato."}
{"id": "1685530", "revid": "122127343", "url": "https://it.wikipedia.org/wiki?curid=1685530", "title": "Murdoc Niccals", "text": "Murdoc Faust Niccals (originariamente Murdoc Alphonce Niccals) \u00e8 il bassista della \"cartoon band\" dei Gorillaz, della quale si \u00e8 autoproclamato il leader: \u00e8 nato a Stoke-on-Trent il 6 giugno del 1966.\nNel 2018, Murdoc \u00e8 stato arrestato. Non \u00e8 stato coinvolto nel 6\u00ba album dei Gorillaz, The Now Now, ed \u00e8 stato temporaneamente sostituito da Ace Copular.\nBiografia.\nMurdoc ha avuto un'infanzia difficile, culminata con la cacciata di casa da parte del padre ubriacone, Sebastian Jacob Niccals, mentre non si hanno notizie certe su chi sia la madre. Si sa anche che Murdoc ha un fratello maggiore di nome Hannibal.\nPrima di approdare ai Gorillaz, Murdoc suon\u00f2 per numerose band, nessuna delle quali fece per\u00f2 fortuna; la pi\u00f9 famosa (nel senso che se ne conoscono i componenti) suonava musica heavy metal ed era composta, oltre che dallo stesso Murdoc al basso, da Billy Boy e Tiny alle chitarre, Crunch alle percussioni, Rocky alle tastiere e Munch col non meglio precisato ruolo di \"Artista\". Un graffito che ritrae Crunch, Billy Boy e Tiny pu\u00f2 essere osservato nei Kong Studios.\nIn seguito, Murdoc conobbe 2D grazie a una serie di incidenti e cominci\u00f2 a pensare di fondare un nuovo gruppo: riusc\u00ec a reclutare Russel letteralmente rapendolo mentre comprava dischi al Big Rick Black's Music Shack, compr\u00f2 i Kong Studios e ricevette in un pacco postale Noodle, che and\u00f2 a rimpiazzare Paula Cracker (ex fidanzata di 2D) come chitarrista. Con questi nuovi componenti, Murdoc scrisse il primo album della band, che ebbe cos\u00ec fama e successo.\nDopo una serie di disguidi, la band si disgreg\u00f2 dopo lo sfortunato tentativo di girare un film e Murdoc si trasfer\u00ec a Tijuana, dove poi venne portato in una prigione Messicana per aver pagato delle prostitute con soldi falsi e condannato a 30 anni di carcere e qui cadde in stato di abbandono e decadenza: coltiv\u00f2 piani di conquista del mondo, e volle entrare in politica. In prigione, Murdoc si iscrisse alla facolt\u00e0 di \"gestione amatoriale dei farmaci\", dove riusc\u00ec a passare un esame medico ottenendo il titolo di dottore.\nSempre in prigione, Murdoc si fa tatuare i sette vizi capitali sulla schiena; in seguito, riesce ad evadere con l'aiuto di due banditi messicani, utilizzando un fantoccio di s\u00e9 stesso infilato nel suo letto per ingannare i secondini. Continua ad accudire il suo corvo domestico Cortez; le sue ultime indiscrezioni lasciano intendere che la band sta lavorando ad un nuovo, straordinario progetto.\nDopo l'evasione, Murdoc fa tappa al bordello a regolare i conti in sospeso, per poi tornare ai Kong Studios, dove trova Noodle che ha appena finito di scrivere il secondo album, \"Demon Days\". Murdoc si prende tutto il merito del successo dell'album, in cambio inscena la morte di Noodle (che possiamo vedere nel video di \"El ma\u00f1ana\"), all'insaputa di 2D e Russel, i quali credendo Noodle morta lasciano nuovamente la band.\nNel libro \"Rise of the Ogre\" Murdoc rivela la verit\u00e0 su Noodle, cio\u00e8 che l'intero video di \"El ma\u00f1ana\" \u00e8 stato appositamente studiato per eliminare Little Jimmy Manson, personaggio virtuale che partecip\u00f2 alle audizioni come chitarrista del gruppo agli esordi ma scartato.\nMurdoc ha tentato di liberare Noodle dall'inferno dov'\u00e8 stata portata dai demoni che erano in cerca di Russel.\nHa costruito un cyborg con il DNA di Noodle, che anch'esso credeva fosse morta, e oggetti comprati su eBay. Nonostante il cyborg assomigli fisicamente alla vera Noodle, \u00e8 molto pi\u00f9 aggressivo e creato principalmente per salvaguardare Murdoc. Cyborg Noodle, inoltre, riesce a suonare tutti gli strumenti musicali di cui \u00e8 in grado Noodle.\nIn \"D-Sides\", i Gorillaz gli hanno dedicato un brano, dal titolo \"Murdoc is God\".\nAspetto e personalit\u00e0.\nMurdoc si presenta come un uomo magro e di media statura, di carnagione olivastra (dall'album \"Plastic Beach \"la sua pelle diventa di un colorito verdognolo) dai neri capelli da rockettaro che gli coprono la fronte, la barba rada ed una rada peluria anche su petto e addome.\nIl naso \u00e8 schiacciato e da pugile, conseguenza delle otto diverse occasioni in cui \u00e8 stato fratturato; gli occhi sono di due colori differenti (il sinistro \u00e8 rosso) anche se sempre nell'album \"Plastic Beach \"i due occhi sono entrambi di colore nero e hanno sempre le occhiaie, e ha una lingua esageratamente lunga.\nMurdoc ha una serie di tatuaggi sul corpo; oltre ai sette vizi capitali tatuati sulla schiena (dei quali preferisce la gola, la lussuria e la superbia) e alla croce invertita sul braccio destro, ha un teschio nero con sotto due rose dello stesso colore e la scritta \"Born to Die\", la parola \"Helios\" tatuata sulla schiena con due frecce che indicano il fondoschiena e un polpo rosso sull'avambraccio sinistro.\nMurdoc \u00e8 un convinto satanista; porta una croce invertita d'oro appesa al collo, e un'altra \u00e8 tatuata sul braccio destro. Sembra essere affascinato dalle uniformi naziste (lo si evince dall'uniforme che veste nel video di \"Dirty Harry\", della quale indossa il cappello anche negli eventi live della band, e dal cortometraggio \"Fancy Dress\").\n\u00c8 un accanito fumatore, alcolista di lunga data, in giovent\u00f9 \u00e8 stato anche un amante della velocit\u00e0 (grazie alla quale ha conosciuto 2D), le violenze subite in giovent\u00f9 lo hanno portato ad essere fortemente misantropo.\nMusicalmente, Murdoc \u00e8 un fan dei Clash, dei Black Sabbath, di David Bowie e dei Rolling Stones, anche se non disprezza gli AC/DC, Syd Barrett e i Ramones.\nDurante la prima fase dei Gorillaz, vestiva sempre in jeans e maglione scuro, mentre nella seconda fase il suo guardaroba si diversific\u00f2 nettamente, aggiungendo, per esempio, un lungo mantello nero all'esterno e rosso all'interno.\nViene doppiato sia da Jamie Hewlett che da Phil Cornwell.\nRapporti con gli altri Gorillaz.\nCome leader autoproclamatosi della band, Murdoc tende sempre a oscurare gli altri, prendersi tutti i loro meriti ed a renderli vittime di scherzi e soprusi, questi ultimi specialmente nei confronti di 2D, che lo ritiene il suo salvatore ed anche una specie di fratello maggiore.\nTuttavia, nonostante faccia fatica ad esternarlo, Murdoc ammira le capacit\u00e0 vocali di 2D, l'abilit\u00e0 tecnica di Noodle (alla quale si riferisce con appellativi dolci come \"doll\", \"darling\", \"luv\" o \"love\") e di Russel, col quale ha stretto una sorta di legame d'amicizia.\nParentele.\nSebastian Jacob Niccals.\nSebastian Jacob Niccals (\"o Jacob Sebastian Niccals, a seconda di chi lo domanda\") \u00e8 il padre di Murdoc.\nSebastian era un alcolizzato, che spesso offendeva e malmenava i suoi figli Murdoc ed Hannibal (concepiti da madre incerta, anche se si ipotizza che fosse una donna in cura ad una clinica psichiatrica) in preda alla sbronza.\nUn suo dipinto si trova nel camper di Murdoc nel parcheggio dei Kong Studios: si presenta come un uomo di colorito verdastro, dai capelli corvini, i vestiti ottocenteschi simili a quelli di un becchino.\nSpesso Sebastian costringeva i figli a gareggiare con lui nel bere: in particolar modo Murdoc riusciva a tenergli testa, anzi ben presto lo super\u00f2 in quanto a quantit\u00e0 di alcolici bevuti; \u00e8 a causa sua che Murdoc ha sviluppato il pessimo carattere che lo contraddistingue.\nHannibal Niccals.\nHannibal Niccals (o Niccals) \u00e8 il fratello maggiore di Murdoc.\nEntrambi maltrattati dal padre, Sebastian Jacob Niccals, Hannibal tuttavia sfogava le sue frustrazioni sul fratello minore, che crescendo cominci\u00f2 a reagire, seppur con pessimi risultati (Hannibal \u00e8 stato infatti il responsabile di due delle otto fratture nasali di Murdoc).\nAd Hannibal va attribuito il merito di aver fatto conoscere a Murdoc (che lui soprannominava affettuosamente \"Muds\") le band che poi ne condizioneranno il percorso artistico, come ad esempio i Clash."}
{"id": "1685531", "revid": "1833209", "url": "https://it.wikipedia.org/wiki?curid=1685531", "title": "BMW S85", "text": "Il BMW S85 (per esteso S85B50) \u00e8 un motore V10 a Ciclo Otto e prodotto dal 2005 al 2010 dalla Casa automobilistica tedesca BMW.\nCaratteristiche.\nQuesto motore ad elevate prestazioni \u00e8 uno tra i migliori prodotti dalla BMW, come testimonia anche il titolo assoluto all'International Engine of the Year conquistato nel 2005. Si tratta inoltre di un'altra tappa di rilievo nell'evoluzione motoristica della Casa bavarese, poich\u00e9 rappresenta il primo V10 BMW ad essere montato su una vettura stradale.\nIl propulsore \"S85B50\" nasce anche traendo insegnamento dall'esperienza BMW in Formula 1. Dai motori utilizzati in tale campo, infatti, derivano alcune soluzioni applicate su tale motore, che \u00e8 stato progettato e realizzato ex novo, senza derivare quindi da altri motori BMW gi\u00e0 esistenti.\nUna delle caratteristiche salienti di tale motore \u00e8 la ricerca della leggerezza, limitando il peso a 240 kg. Tra le altre caratteristiche vi \u00e8 la capacit\u00e0 di raggiungere alti regimi di rotazione, in particolare, il \"BMW S85B50\" raggiunge la zona rossa ad 8250 giri/min.\nTestate.\nLe due testate sono in lega di alluminio. Ogni testata \u00e8 a quattro valvole per cilindro: le punterie sono idrauliche e sono realizzate in lega leggera, cos\u00ec come le valvole stesse, per le quali pu\u00f2 essere utilizzata una sola molla di richiamo.\nLa distribuzione \u00e8 a doppio albero a camme in testa per bancata, ed utilizza il sistema Doppio Vanos. Sempre per eliminare peso superfluo, gli assi a camme sono cavi. Trattandosi di un motore Motorsport aspirato \u00e8 sprovvisto del sistema Valvetronic.\nMonoblocco.\nPer il monoblocco si \u00e8 scelto di adottare la soluzione dell'alusil, una lega in alluminio e silicio (presente in una percentuale pari al 17%) che, sottoposta ad un trattamento elettrochimico, espone in superficie i cristalli di silicio dando luogo a canne cilindri che in un certo senso sono \"integrate\" nel monoblocco.Le due bancate di cilindri formano fra loro un angolo di 90\u00b0, un'angolazione ritenuta migliore dai tecnici Motorsport per bilanciare le masse e dare un contributo sostanziale per ridurre le vibrazioni, soprattutto quelle che potrebbero interessare l'albero a gomiti.\nI dieci cilindri del V10 hanno misure di alesaggio e corsa pari a 92x75.2 mm, da cui viene ottenuta una cilindrata di 4998 cm\u00b3.\nRilevante il valore del rapporto di compressione, pari a 12:1.\nL'intero monoblocco \u00e8 stato realizzato utilizzando prevalentemente lega di alluminio, tranne alcuni particolari in acciaio.\nAlbero a gomiti.\nL'albero a gomiti \u00e8 di costruzione particolare, poich\u00e9 \u00e8 stato costruito come se fosse destinato ad un motore a 5 cilindri: \u00e8 infatti a 6 perni di banco (come normalmente si pu\u00f2 aspettare da un V10), ma a soli 5 perni di manovella anzich\u00e9 10, su ognuno di quali viene alloggiata una coppia di bielle. Inoltre, come su un 5 cilindri, le fasi di scoppio tra i vari cilindri sono stati posti a 144\u00b0 tra loro. I perni di manovella, per\u00f2, formano un angolo d 72\u00b0 tra ognuno di essi. Il fatto che le due bancate siano a 90\u00b0 tra loro, e non a 72\u00b0 (come dovrebbe essere per assecondare la disposizione dei perni di manovella), d\u00e0 luogo al fatto che le fasi di scoppio nei cilindri non avvengano in maniera uniforme, ma alternativamente a 90\u00b0 e 54\u00b0. Ci\u00f2 conferisce un suono particolare al motore, che pu\u00f2 non essere gradito per via della mancanza di una certa rotondit\u00e0 ed il suo alloggiamento \u00e8 stato progettato e realizzato appositamente per contribuire ulteriormente a dissipare le vibrazioni del motore.\nLubrificazione.\nIl sistema di lubrificazione \u00e8 assai complesso, poich\u00e9 prevede un sistema costituito da quattro pompe. Questo perch\u00e9 le pompe svolgono anche una funzione di richiamo dell'olio in caso di forti accelerazioni laterali che ne impedirebbero la normale circolazione.\nAspirazione e scarico.\nCome da tradizione nei motori firmati Motorsport, anche l'unit\u00e0 \"S85B50\" monta un corpo farfallato per ogni cilindro. A distanza di circa vent'anni dalla M3 E30, che gi\u00e0 montava tale soluzione, quella del corpo farfallato per ogni cilindro \u00e8 ancora una soluzione puramente tipica delle vetture da competizione. Anche sul questo V10 \"S85\" i corpi farfallati sono governati elettronicamente.\nIl sistema di scarico, invece, utilizza un tubo in acciaio inossidabile senza giunture, e che termina nei consueti quattro terminali, segno distintivo delle BMW recanti la \"M\" del reparto sportivo BMW.\nAlimentazione ed accensione.\nIl motore \"S85\" dispone di una centralina elettronica che governa ogni minima attivit\u00e0 di questo propulsore. Oltre a governare i parametri necessari all'ottimale dosatura di carburante e all'ideale riempimento dei cilindri, essa si occupa di coordinare la fasatura delle valvole, l'impostazione del sistema \"bi-VANOS\" e l'azionamento dei corpi farfallati.\nL'accensione \u00e8 integrata nella centralina, della quale rappresenta un'altra rilevante caratteristica. Il sistema di gestione dell'accensione \u00e8 in grado di rilevare anomalie nell'accensione o nella combustione (per esempio eventuali fenomeni di detonazione) ed utilizza l'innovativa tecnologia della corrente ionica, grazie alla quale vengono rilevati eventuali battiti in testa. Tale sistema si serve di due bobine che fungono da sensori, una per ogni bancata.\nPrestazioni.\nLe prestazioni dell'unit\u00e0 \"S85B50\" sono notevoli: un picco di potenza massima di 373 kW (507 CV) a 7750 giri/min, raggiunge il valore di coppia motrice massima, pari a 521 Nm a 6100 giri/min. Il propulsore vanta valori di potenza specifica e coppia specifica, rispettivamente di 101.44 CV/litro e di 104.24 N\u00b7m/litro.\nApplicazioni.\nQuesto motore \u00e8 stato montato sui seguenti modelli:"}
{"id": "1685538", "revid": "222571", "url": "https://it.wikipedia.org/wiki?curid=1685538", "title": "Stazione meteorologica di Marostica Crosara", "text": "La stazione meteorologica di Marostica Crosara \u00e8 la stazione meteorologica di riferimento relativa all'omonima localit\u00e0 del territorio comunale di Marostica.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Vicenza, nel comune di Marostica, in localit\u00e0 \"Crosara\", a 417 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,5\u00a0\u00b0C, quella del mese pi\u00f9 caldo, luglio, \u00e8 di +20,4\u00a0\u00b0C.\nLe precipitazioni medie annue, con un minimo relativo invernale, risultano superiori ai 1.300\u00a0mm e sono distribuite mediamente in 97 giorni ."}
{"id": "1685539", "revid": "1318658", "url": "https://it.wikipedia.org/wiki?curid=1685539", "title": "Maigret e l'affittacamere", "text": "Maigret e l'affittacamere (titolo originale francese \"Maigret en meubl\u00e9\") \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto alla tenuta Shadow Rock Farm di Lakeville (Connecticut), negli Stati Uniti d'America, dal 14 all'21 febbraio 1951, pubblicato per la prima volta in Francia nel luglio dello stesso anno presso l'editore Presses de la Cit\u00e9. Nel 1953, sempre in Francia, apparve anche una versione ridotta, come \"feuilleton\" a fumetti.\n\u00c8 il trentasettesimo romanzo dedicato al celebre commissario.\nTrama.\nUn furto viene commesso a Montparnasse e il colpevole viene identificato in \u00c9mile Paulus, che per\u00f2 \u00e8 scomparso. La polizia piantona l'edificio di rue Lhomond, dove lui aveva preso in affitto una stanza, ma l'ispettore Janvier, di turno, una sera viene colpito da un colpo di pistola. Maigret, approfittando dell'assenza della moglie, che \u00e8 andata a trovare sua sorella, decide di trasferirsi nello stabile, in una stanza che gli affitta la signorina Cl\u00e9ment. Dopo essersi accertato all'ospedale che le condizioni di Janvier non sono gravi, Maigret ci mette poco a capire che Cl\u00e9ment \u00e8 l'amante di Paulus, che lui \u00e8 probabilmente fuggito in Belgio e che non \u00e8 lui che ha sparato, oltre che a conoscere gli altri inquilini e le loro storie. Impregnandosi dell'aria del quartiere, diventando parte della sua gente, trova poi una pista. La signora Fran\u00e7oise Boursicault, paralitica a letto, che abita al secondo piano della casa di fronte e che riceve visite notturne in assenza del marito, deve sapere pi\u00f9 di quel che dice. Maigret comincia a scavare nel suo passato quando un uomo si offre di spiegare per proteggerla. \u00c8 Julien Foucrier, innamorato di lei, il quale per poterle offrire una vita agiata, venticinque anni fa ha commesso un omicidio ed \u00e8 dovuto fuggire all'estero, in Spagna e in Portogallo, vivendo poi diciotto anni a Panama. Tornato in Francia con un passaporto falso, sette anni fa, ha ritrovato per caso lei che nel frattempo si era sposata. Nonostante la malattia l'abbia costretta a letto, ha scoperto di amarla ancora e per questo viene a trovarla quando il marito parte per lavoro. La sera in cui si \u00e8 consumato il delitto, vedendo la strada piena di polizia e pensando che l'avessero rintracciato, si \u00e8 nascosto. Ma quella stessa sera rientrava il marito di Fran\u00e7oise e non poteva, non voleva farsi scoprire. L'unica via d'uscita ha creduto potesse essere di colpire l'ispettore. La storia quasi commuove il commissario e i suoi uomini che a malincuore devono comunque arrestarlo.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1951.\nIn Italia \u00e8 apparso per la prima volta nel 1955, tradotto da Sarah Cantoni e pubblicato da Mondadori nella collana \"Il girasole. Biblioteca economica Mondadori\" (n\u00b0 27). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1991 nella traduzione di Emanuela Fubini). Nel 2002 il romanzo \u00e8 stato pubblicato presso Adelphi, sempre con il titolo \"Maigret e l'affittacamere\", tradotto da Giulio Minghini, nella collana dedicata al commissario (parte de \"gli Adelphi\", al n\u00b0 214).\nFilm e televisione.\nQuattro adattamenti per la televisione di questo romanzo:"}
{"id": "1685541", "revid": "119991", "url": "https://it.wikipedia.org/wiki?curid=1685541", "title": "Stazione meteorologica di Marostica", "text": ""}
{"id": "1685545", "revid": "287204", "url": "https://it.wikipedia.org/wiki?curid=1685545", "title": "Cratere di Steinheim", "text": "Il cratere di Steinheim (\"Steinheim basin\") \u00e8 un cratere meteoritico situato nel distretto di Heidenheim an der Brenz, nel Baden-W\u00fcrttemberg in Germania.\nIl cratere ha un diametro di 3,8\u00a0km e un'et\u00e0 di circa 15 milioni di anni. Il cratere di Steinheim si \u00e8 probabilmente formato assieme al cratere di N\u00f6rdlingen in un doppio impatto dovuto all'impatto di un asteroide dotato di un satellite: la traiettoria dei due oggetti sembra essere stata molto obliqua."}
{"id": "1685546", "revid": "1305772", "url": "https://it.wikipedia.org/wiki?curid=1685546", "title": "John Morris", "text": ""}
{"id": "1685548", "revid": "486946", "url": "https://it.wikipedia.org/wiki?curid=1685548", "title": "Sebastian Jacob Niccals", "text": ""}
{"id": "1685550", "revid": "49022", "url": "https://it.wikipedia.org/wiki?curid=1685550", "title": "Battaglia di Dyrham", "text": ""}
{"id": "1685551", "revid": "1305772", "url": "https://it.wikipedia.org/wiki?curid=1685551", "title": "Dicule\u0219ti", "text": "Dicule\u0219ti \u00e8 un comune della Romania di 2.105 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 4 villaggi: B\u0103beni-Olte\u021bu, Bude\u0219ti, Colelia, Dicule\u0219ti.\nDicule\u015fti \u00e8 divenuto comune autonomo nel 2004, staccandosi dal comune di F\u0103ure\u0219ti."}
{"id": "1685552", "revid": "287204", "url": "https://it.wikipedia.org/wiki?curid=1685552", "title": "Diculesti", "text": ""}
{"id": "1685556", "revid": "2068406", "url": "https://it.wikipedia.org/wiki?curid=1685556", "title": "Stazione meteorologica di Asiago", "text": "La stazione meteorologica di Asiago \u00e8 la stazione meteorologica di riferimento relativa alla localit\u00e0 di Asiago.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Vicenza, nel comune di Asiago, a 1.046 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -2,3\u00a0\u00b0C, quella del mese pi\u00f9 caldo, luglio, \u00e8 di +15,6\u00a0\u00b0C ."}
{"id": "1685557", "revid": "767487", "url": "https://it.wikipedia.org/wiki?curid=1685557", "title": "Piero Magni", "text": "Biografia.\nGrazie ad alcune sue intuizioni \u00e8 stato precursore di alcuni accorgimenti ancor oggi di estrema attualit\u00e0, quali le alette ad incidenza variabile, sviluppo delle alette canard o dell'altrettanto innovativo progetto di velivolo monoplano la cui ala era sostenuta da un unico puntone.\nLa sua attivit\u00e0 non si limit\u00f2 alla progettazione. Magni fu infatti anche imprenditore e fond\u00f2 a Milano la Piero Magni aviazione, un'azienda che, dopo essersi inizialmente occupata della realizzazione di alianti su licenza, assunse successivamente il compito di revisionare velivoli per conto della Regia Aeronautica.\nMagni riusc\u00ec anche a produrre alcuni velivoli di propria progettazione, su cui introdusse le innovative peculiarit\u00e0 che aveva precedentemente progettato; nel 1919 un \"monoplano a triangolo con alette montanti ad incidenza variabile\" seguito nel 1924 da un velivolo con una simile soluzione, sviluppo della precedente.\nIn quell'ambito nel 1922 progett\u00f2 un'ala a profilo variabile e speriment\u00f2 quella che resta la pi\u00f9 importante, ovvero il brevetto di una particolare cappottatura da applicare ad un motore radiale, la quale consentiva di aumentare notevolmente la penetrazione aerodinamica del velivolo permettendo nel contempo un efficace sistema di regolazione della temperatura dello stesso. Il progetto venne definito dallo stesso Magni \"Copertura aerodinamica a circolazione interna dei motori fissi raffreddati ad aria\" e applicato ad un velivolo sperimentale, il Magni Vittoria 1924 equipaggiato con un motore Anzani 6-A.20. inserito nella parte anteriore della fusoliera completamente carenato.\nIl progetto venne sviluppato fino a produrre un particolare apparato, noto con il nome di anello Magni, e sottoposto alla collaborazione dello statunitense National Advisory Committee for Aeronautics (NACA). Ulteriormente sviluppato dall'ente governativo statunitense divenne poi noto come cappottatura NACA (in lingua inglese \"NACA cowling\").\nDa ricordare anche le sue attivit\u00e0 in campo editoriale, sia come scrittore di testi di carattere tecnico che come direttore de \"L'Aeronautica\", supplemento del quindicinale dell'aviazione fascista \"L'Ala d'Italia\"."}
{"id": "1685563", "revid": "767487", "url": "https://it.wikipedia.org/wiki?curid=1685563", "title": "Chi protegge il testimone", "text": "Chi protegge il testimone (\"Someone to Watch Over Me\") \u00e8 un film del 1987 diretto da Ridley Scott.\nTrama.\nIl detective Mike Keegan \u00e8 stato incaricato di proteggere Claire Gregory, una donna bella e ricca di Manhattan, poich\u00e9 testimone oculare dell'omicidio di un suo amico, Winn Hockings, avvenuto durante un \"party\". A colpire a morte l'uomo \u00e8 stato il suo ex-socio, Joey Venza.\nA Mike toccano i turni di notte in casa di Claire; l'intimit\u00e0 forzata porta poliziotto e testimone a innamorarsi e il matrimonio del detective inizia a vacillare. Ellie, sua moglie nonch\u00e9 collega, inizia infatti ad avere dei sospetti che si tramutano in certezza una volta che Mike viene messo alle strette e cos\u00ec i due si separano e l'uomo si trasferisce temporaneamente da Claire che a sua volta ha lasciato il fidanzato Neil Steinhart.\nUna sera Venza compie l'estremo tentativo di stanare Claire prendendo in ostaggio proprio Ellie e suo figlio Tommy. A risolvere la situazione sparando a Venza sar\u00e0 Ellie stessa, in una ritrovata sintonia con il marito che stava perdendo.\nClaire, finalmente libera, annuncia di voler partire facilitando con quest'ultimo gesto il riavvicinamento della coppia.\nTitolo.\nIl titolo inglese \u00e8 quello della celebre canzone \"Someone to watch over me\" composta da George Gershwin e Ira Gershwin che fa parte della colonna sonora."}
{"id": "1685564", "revid": "110157", "url": "https://it.wikipedia.org/wiki?curid=1685564", "title": "F\u0103ure\u0219ti", "text": "F\u0103ure\u0219ti \u00e8 un comune della Romania di 1.607 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 4 villaggi: Bunge\u021bani, F\u0103ure\u0219ti, M\u0103rcu\u0219u, Mile\u0219ti.\nNel 2004 si sono staccati da F\u0103ure\u0219ti i villaggi di B\u0103beni-Olte\u021bu, Bude\u0219ti, Colelia e Dicule\u0219ti, andati a formare il comune di Dicule\u0219ti."}
{"id": "1685565", "revid": "287204", "url": "https://it.wikipedia.org/wiki?curid=1685565", "title": "Fauresti", "text": ""}
{"id": "1685566", "revid": "123082564", "url": "https://it.wikipedia.org/wiki?curid=1685566", "title": "Teseida", "text": "Teseida \u00e8 un poema scritto in lingua volgare da Giovanni Boccaccio.\nIl poema venne con ogni probabilit\u00e0 iniziato negli ultimi anni del soggiorno a Napoli dell'autore e terminato nei primi anni del rientro a Firenze ed \u00e8 quindi databile tra il 1339 e il 1341.\nSi tratta di un poema eroico scritto in ottave di endecasillabo che, come scrive Roberto Mercuri, \"costituisce l'antecedente dell'ottava romanzesca ed epica del Quattrocento e del Cinquecento\" ed \u00e8 strutturato in dodici libri come l'Eneide di Virgilio preceduti ognuno da un sonetto che serve da introduzione e sommario, dove il primo contiene l'argomento generale dell'intera opera. Vi \u00e8 poi una lettera in prosa dal titolo \"A Fiammetta\" che ha funzione di proemio dove l'autore dice di voler vincere il \"turbato aspetto\" della \"crudel donna\" raccontando una storia d'amore molto antica e simile alla sua e di essersi celato dietro uno dei personaggi.\nCome conclusione del poema il Boccaccio inserisce due sonetti caudati, \"O sacre muse, le quali io adoro\", dove invoca le dee della mitologia greca protettrici delle arti e \"Portati abbiam tuoi versi e bel lavoro\" con il titolo intero dell'opera, Teseida delle nozze d'Emilia.\nTrama.\nL'opera narra la storia d'amore di due tebani per Emilia, sorella di Ippolita regina delle Amazzoni e quindi cognata di Teseo.\nTeseo, figlio di Egeo, muove guerra contro le Amazzoni e ottenuta la vittoria sposa la loro regina, Ippolita per poi condurla, insieme alla sorella Emilia, nella citt\u00e0 di Atene. Avvicinato da alcune donne tebane che lo pregano di aiutarle contro la cattiveria del loro re Creonte, egli accetta la loro preghiera e sfida a duello Creonte sconfiggendolo. Alla fine della battaglia i guerrieri greci girano per il campo di battaglia per recuperare i loro morti e i feriti e incontrano due giovani tebani sanguinanti dal portamento nobile e dalle ricche armi che conducono da Teseo: i giovani si presentano come Arcita e Pelemone, nipoti di Cadmo. Rinchiusi dal re Teseo nella prigione agli altri prigionieri, costoro vedono un giorno dalla finestra Emilia e ambedue se ne innamorano.\nTeseo intanto decide di tramutare la pena del carcere in quella dell'esilio e Arcita viene allontanato per primo. Dopo numerose peregrinazioni sotto le spoglie di Penteo a Corinto, a Micene, a Egina e Pella, Arcita ritorna ad Atene e, nascondendo la sua vera identit\u00e0 sotto il nome di Penteo diventa servitore di Teseo. Egli si confida solamente a Panfilo che mette per\u00f2 al corrente Palemone del ritorno dell'amico.Pelemone, ancora in carcere, sapendo l'amico libero, riesce, con l'aiuto di Panfilo, a scappare dalla prigione e si reca a cercare Arcita per ucciderlo. Lo trova addormentato sotto un albero ma, preso dal sentimento d'amicizia che li aveva sempre tenuti uniti, desiste dal suo proposito e svegliatolo gli rivela il suo amore per Emilia, ma non essendo nessuno dei due disposti a cedere all'amore per la bella fanciulla, spinti dalla gelosia, decidono di battersi a duello.\nInterviene Teseo che, dopo aver saputo l'identit\u00e0 dei due e la causa della contesa, dichiara che i due giovani si contenderanno Emilia nel teatro della reggia adibito a campo di battaglia: ognuno dei contendenti avr\u00e0 con s\u00e9 cento cavalieri e il gruppo che scaccer\u00e0 l'altro sar\u00e0 il vincitore.\nVengono descritti i preparativi per il singolare duello e tutti i nobili che erano giunti ad Atene per assistere al particolare duello. Lo scontro tra Arcita e Palemone ha inizio e si conclude con la vittoria del primo, il quale, pur essendo ferito a morte sposa Emilia. Nelle disposizioni testamentarie Arcita lascia scritto che alla sua morte Emilia doveva andare sposa a Pelemone.\nArcita quindi muore e Teseo fa predisporre l'ufficio funebre e, dato l'ordine di tagliare un'intera selva, fa preparare un immenso rogo. Sul luogo dove era stata abbattuta la selva viene poi fatto innalzare un tempio che custodir\u00e0 le ceneri del giovane tebano. La storia termina con le lussuose nozze di Palemone ed Emilia.\nCommento.\nNel poema si sente l'influenza della \"Tebaide\" di Stazio, dell'Eneide di Virgilio, della narrativa francese e, come individua Carlo Muscetta, soprattutto del \"Roman du Chastelain de Couci\" di Jakemes de Boulogne, ma l'originalit\u00e0 del Boccaccio consiste nell'aver cercato di creare in lingua volgare un nuovo genere epico-cavalleresco.\nLe tre ottave finali del libro XII, dove vengono descritte le nozze di Emilia con Palemone, riportano la dicitura \"Parole dell'autore al libro suo\", dove il Boccaccio afferma di essere stato il primo a trattare un argomento epico in volgare.\nL'opera ottenne il pieno consenso del Poliziano e la sua influenza si sente nell'Orlando innamorato di Boiardo e nell'Orlando Furioso di Ariosto."}
{"id": "1685569", "revid": "486946", "url": "https://it.wikipedia.org/wiki?curid=1685569", "title": "Hannibal Nicalls", "text": ""}
{"id": "1685573", "revid": "894272", "url": "https://it.wikipedia.org/wiki?curid=1685573", "title": "Stazione meteorologica di Bassano del Grappa", "text": "La stazione meteorologica di Bassano del Grappa \u00e8 la stazione meteorologica di riferimento relativa alla citt\u00e0 di Bassano del Grappa.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Veneto, in provincia di Vicenza, nel comune di Bassano del Grappa, a 129 metri s.l.m. e alle coordinate geografiche.\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,3\u00a0\u00b0C, quella del mese pi\u00f9 caldo, luglio, \u00e8 di +22,6\u00a0\u00b0C ."}
