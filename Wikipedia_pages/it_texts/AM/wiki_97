{"id": "1781068", "revid": "1318658", "url": "https://it.wikipedia.org/wiki?curid=1781068", "title": "Storia dell'esperanto", "text": "La lingua internazionale esperanto \u00e8 stata sviluppata negli anni Settanta e Ottanta dell'Ottocento da Ludwik Lejzer Zamenhof che pubblic\u00f2 per la prima volta i propri lavori nel 1887.\nDa allora, attorno all'esperanto si \u00e8 sempre mantenuta viva una comunit\u00e0 di parlanti pi\u00f9 o meno vasta, a carattere transnazionale, dacch\u00e9 la lingua non ha mai ricevuto forte supporto da alcuno stato o organizzazione internazionale, ed \u00e8 anzi stata in determinati momenti storici e sotto particolari circostanze messa al bando e proibita.\nStoria dell'esperanto.\nLa nascita e lo sviluppo prima del 1887.\nSecondo le sue stesse parole, Zamenhof era affascinato dall'idea di una lingua universale sin dalla propria infanzia. In un primo momento aveva immaginato la possibilit\u00e0 di restaurare il latino come lingua internazionale; dopo averlo studiato a scuola, tuttavia, decise che si trattava di una lingua troppo complessa per poter assolvere a un simile ruolo nel mondo a lui contemporaneo.\nRacconta Zamenhof che la grande illuminazione arriv\u00f2 quando egli not\u00f2 due insegne scritte in russo, ' (\"\u0161vejtsarskaja\", \"portineria\") e ' (\"konditerskaja\", \"pasticceria\"). In questo modo egli realizz\u00f2 come l'utilizzo di un sistema organico di affissi poteva ridurre grandemente il numero di radici necessarie per formare il lessico di una lingua viva. Per le sue prime bozze di lingua universale, Zamenhof scelse parole di origine romanza o germanica, poich\u00e9 queste erano le due famiglie linguistiche cui appartenevano gli idiomi maggiormente insegnati nelle scuole dell'epoca.\nZamenhof insegn\u00f2 ai propri compagni di classe questa prima lingua, che, a posteriori, \u00e8 detta proto-esperanto. Per molti anni a venire egli lavor\u00f2 a traduzioni e opere poetiche in modo da raffinare la propria creazione. Nel 1895 Zamenhof stesso avrebbe scritto:\nQuando la prima grammatica di esperanto fu pronta per la pubblicazione, la censura zarista esercit\u00f2 il proprio veto. Zamenhof occup\u00f2 il proprio tempo esercitandosi nel tradurre nella sua nuova lingua la Bibbia e le opere di William Shakespeare, cos\u00ec da perfezionarla ulteriormente.\nNel luglio 1887 egli pubblic\u00f2 il suo \"Unua Libro\" (\"Primo libro\"), un'introduzione alla lingua a caratteri generali. L\u2019opera, inizialmente pubblicata in russo, \u00e8 menzionata nella Cronologia Generale degli eventi pi\u00f9 importanti della storia del mondo e fu stampata in 3000 esemplari. Si tratta di un libro a tutt\u2019oggi rarissimo. Le copie conosciute sono solo quattro, tre delle quali presenti nelle seguenti istituzioni: Biblioteca Nazionale Austriaca, Biblioteca dell\u2019Universit\u00e0 di Varsavia, Biblioteca di stato russa. L\u2019unica copia conosciuta in possesso di un cittadino privato, \u00e8 quella del bibliofilo italiano Paolo Barbieri.\nUna quinta copia, un tempo presente in Germania, venne trasferita durante il periodo nazista dalla Royal Saxony Library alla Biblioteca di Stato di Berlino. Nonostante sia menzionata nel catalogo della biblioteca, questa copia non \u00e8 fisicamente presente e probabilmente fu perduta durante la seconda guerra mondiale.\nL'idioma tratteggiato in tale volume \u00e8 sostanzialmente lo stesso che viene parlato attualmente.\nDal 1887 al primo congresso mondiale.\nIn una prima fase, l'interesse attorno alla lingua di Zamenhof crebbe soprattutto nell'Impero russo e nell'Europa orientale. In seguito la sua notoriet\u00e0 raggiunse i primi studiosi in Europa occidentale ed Argentina (1889); Canada (1901); Algeria, Cile, Giappone, Messico e Per\u00f9 (1903); Tunisia (1904); Australia, Stati Uniti d'America, Guinea, Indocina, Nuova Zelanda, Tonchino ed Uruguay (1905).\nIn questi primi anni, l'esperanto era utilizzato dai pochi simpatizzanti soprattutto in forma scritta, per via epistolare; in pubblicazioni dello stesso Zamenhof e di altri interessati, come Antoni Grabowski; nella rivista \"La Esperantisto\" (\"L'esperantista\"), pubblicata fra il 1889 ed il 1895. Solo occasionalmente la lingua veniva parlata oralmente.\nNel decennio successivo al 1895 l'esperanto si diffuse prevalentemente in Europa occidentale, e in maniera particolare in Francia; nel 1905 erano in attivit\u00e0 ventisette riviste in lingua.\nUna piccola conferenza internazionale, tenuta nel 1904, apr\u00ec la strada al primo congresso mondiale, che ebbe luogo a Boulogne-sur-Mer nell'agosto 1905. Al congresso parteciparono 688 esperantisti di venti diverse nazionalit\u00e0. Durante l'evento, Zamenhof dichiar\u00f2 pubblicamente la propria volont\u00e0 di rinunciare a ogni ruolo di guida del movimento esperantista, per evitare che eventuali pregiudizi personali legati alla sua figura (fra cui possibili casi di antisemitismo) potessero nuocere allo sviluppo della lingua. Il congresso approv\u00f2 una mozione di Zamenhof, nota come dichiarazione di Boulogne, sui principi fondamentali del movimento esperantista.\nDopo il primo congresso.\nDopo il 1905, ad eccezione dei periodi delle due guerre mondiali, i congressi mondiali si ripeterono regolarmente con cadenza annuale.\nUn certo dibattito sulla possibile adozione dell'esperanto come lingua ufficiale nacque nello stato del Moresnet, fra il Belgio e la Germania, dove una discreta percentuale della poco numerosa popolazione conosceva la lingua.\nNei primi anni 1920, una proposta di utilizzo dell'esperanto come lingua di lavoro fu avanzata presso la Lega delle Nazioni: dieci delegati votarono a favore, con la sola eccezione del delegato francese Gabriel Hanotaux, preoccupato dallo scemare dell'importanza della lingua francese sulla scena internazionale. Due anni dopo, la Lega delle Nazioni auspic\u00f2 in una sua raccomandazione ufficiale che gli stati membri promuovessero l'esperanto inserendolo nei propri curriculum educativi. In molti ritengono che gli anni Venti del Novecento siano stati l'apice del movimento esperantista.\nA partire dagli anni 1930, gli esperantisti iniziarono ad essere perseguitati da Adolf Hitler e Joseph Stalin, per via delle loro tendenze anti-nazionaliste (e delle origini ebree di Zamenhof, nel caso della propaganda nazista). Nel \"Mein Kampf\" Hitler scriveva che lo scopo dell'esperanto era quello di fornire una lingua comune alla diaspora ebraica; Stalin, per contro, defin\u00ec l'esperanto \"la lingua delle spie\". Sebbene la sua conoscenza da parte di un individuo non fosse ritenuta un motivo sufficiente a giustificare l'esecuzione, il suo insegnamento nei campi di prigionia nazisti fu severamente proibito. Ciononostante l'esperanto ebbe grande diffusione proprio in tali ambienti, dacch\u00e9 era facile per le guardie confonderlo con l'italiano, la lingua dell'alleato. Curiosamente, nello stesso periodo il regno d'Italia attu\u00f2 politiche di promozione turistica tramite la produzione di volantini tradotti anche in esperanto.\nLa Guerra Fredda, specialmente negli anni 1950 e 1960, pose forti limitazioni allo sviluppo naturale del movimento, dacch\u00e9 da entrambi i lati si temeva che l'esperanto potesse facilitare i contatti con l'avversario e divenire mezzo di propaganda. Tuttavia, a partire dagli anni 1970 la lingua conobbe una nuova fase di rilancio e si diffuse in nuove regioni del pianeta, come ad esempio l'Iran, dove la sua popolarit\u00e0 ebbe una vera e propria esplosione attorno al 1975. Entro pochi decenni, nel 1991, sarebbe stato organizzato il primo congresso panafricano di esperantisti.\nAttualmente l'esperanto continua a godere di una comunit\u00e0 esperantofona viva e sufficientemente numerosa, per quanto non sia riconosciuto come lingua ufficiale da alcuno stato, e sia insegnato ufficialmente in scuole pubbliche solo in un numero ristretto di nazioni.\nL'evoluzione della lingua.\nLa possibilit\u00e0 di forti variazioni nella grammatica dell'esperanto \u00e8 regolata dalla Dichiarazione di Boulogne del 1905, che, fra le altre disposizioni, stabilisce che la lingua debba continuare in ogni stadio della sua possibile evoluzione futura a rispettare le prescrizioni grammaticali contenute nel \"Fundamento de Esperanto\" (le cosiddette 16 regole dell'esperanto). D'altro canto, la Dichiarazione permette agli esperantofoni di introdurre neologismi e novit\u00e0 grammaticali, laddove necessario, a patto che ci\u00f2 non contravvenga alle disposizioni del Fondamento.\nSecondo molti, lo sforzo di stabilizzazione della lingua offerto dalla Dichiarazione \u00e8 alla base del grande successo dell'esperanto rispetto alle altre lingue artificiali, che si sono spesso spente a causa di un eccessivo protezionismo imposto dal proprio creatore (come nel caso del volap\u00fck di Johann Martin Schleyer), o, viceversa, per via del frazionamento della comunit\u00e0 di parlanti in fazioni linguistiche differenti. Viceversa, Zamenhof dichiar\u00f2 ufficialmente che \"l'esperanto appartiene agli esperantisti\", e dopo la pubblicazione delle prime opere occup\u00f2 un ruolo di secondo piano all'interno del movimento esperantista.\nLa descrizione della grammatica contenuta nelle prime opere era piuttosto vaga, e numerosi dettagli si stabilizzarono con l'uso, anche grazie all'autorevolezza dei pareri non vincolanti che lo stesso Zamenhof offriva a quanti gli ponevano domande sull'uso corretto della lingua. Gi\u00e0 prima della dichiarazione di Boulogne la lingua si era mantenuta stabile, a parte una serie di modifiche secondarie che occorsero durante il primo anno dalla pubblicazione (precisamente, gli avverbi \"quando\", \"allora\", \"mai\", \"talvolta\" e \"sempre\" furono mutati da \"kian\", \"tian\", \"nenian\", \"ian\" e \"\u0109ian\" agli attuali \"kiam\", \"tiam\", \"neniam\", \"iam\" e \"\u0109iam\", per evitare possibili equivoci con la terminazione \"-n\" dell'accusativo). La stabilit\u00e0 delle strutture morfologiche e grammaticali dell'esperanto lo avvicinarono alle lingue etniche, ove tale risultato \u00e8 garantito dalla presenza di una comunit\u00e0 stabile di parlanti e dall'esistenza di una letteratura. L'assenza di un'autorit\u00e0 centrale in grado di introdurre modifiche radicali evit\u00f2 il rischio che la comunit\u00e0 parlante dovesse adattarsi a repentini cambiamenti, come era accaduto, ad esempio, nel caso del volap\u00fck e di altre lingue; in esperanto, le variazioni grammaticali si possono stabilizzare solamente se \u00e8 raggiunto il consenso all'interno della comunit\u00e0 esperantista, e se il loro uso si diffonde naturalmente.\nDi conseguenza, l'esperanto contemporaneo pu\u00f2 apparire a tratti diverso da quello utilizzato nel \"Fundamento\", sebbene la grande maggioranza delle modifiche introdotte sia di natura semantica (relativa al campo di significato delle parole) piuttosto che grammaticale o fonologica. A titolo di esempio, secondo il \"Fundamento\" l'espressione \"mi \u015datas tion\" significa \"stimo ci\u00f2\", mentre nell'uso contemporaneo il significato comunicato \u00e8 \"mi piace ci\u00f2\" (espressione che si pu\u00f2 rendere anche con l'espressione \"tio pla\u0109as al mi\", gi\u00e0 valida nel \"Fundamento\").\nAltri cambiamenti originatisi nella lingua includono la riduzione delle radici intrinsecamente maschili (basti pensare che, al contrario di quanto avviene nell'uso contemporaneo, originariamente tutti i participi, come \"kuranto\" \"corridore\", erano ritenuti maschili) e, pi\u00f9 recentemente, la diffusione dei verbi stativi in luogo della tradizionale formula copula+aggettivo, probabilmente a seguito dell'uso poetico della lingua (ad esempio, oggi \"li sanas\" \u00e8 usato frequentemente invece di \"li estas sana\", a significare \"egli sta bene\").\nCambiamenti minori hanno riguardato i nomi di nazione, ove alla desinenza tradizionale \"-ujo\" (\"Germanujo\", \"Germania\") si \u00e8 affiancata la terminazione \"-io\" (\"Germanio\"), e i nomi femminili che terminano in \"-a\" (\"Maria\"), che una volta si scrivevano unicamente con la terminazione \"-o\" propria dei sostantivi (\"Mario\", o \"Mariino\", con l'aggiunta dell'affisso \"-in-\" per rendere il genere femminile). Ben presto, per i nomi propri in generale e non solo quelli femminili si \u00e8 potuta scegliere la forma preferita, secondo il principio che chiunque \u00e8 proprietario del proprio nome. Ad esempio gli scrittori esperantisti praticamente da sempre scelgono se usare un nome adattato all'esperanto, o mantenere il proprio nome di battesimo (ad esempio, lo spagnolo Jorge Camacho ha usato per alcune sue opere il proprio nome di battesimo, e per altre lo pseudonimo \"Georgo Kama\u0109o\").\nL'esperanto ha anche visto l'introduzione di numerosi neologismi per esprimere concetti che non erano in uso all'epoca della pubblicazione del \"Fundamento\". Tali neologismi hanno dimostrato, in generale, un ottimo grado di integrazione con le strutture lessicali proprie della lingua: si considerino ad esempio i termini \"komputilo\" (\"computer\", formato dalla radice \"komput-\", \"calcolare\", con il suffisso \"-ilo\", che indica uno strumento o un dispositivo) ed \"e\u016dro\" (\"euro\", formato dalle prime lettere della parola \"E\u016dropo\", \"Europa\").\nDialetti, progetti di riforma e lingue derivate.\nL'uso naturale dell'esperanto non ha portato alla frammentazione della lingua in dialetti. La causa principale potrebbe essere individuata nel fatto che l'esperanto \u00e8 la lingua della comunicazione quotidiana solo per una piccola parte degli esperantisti. Hanno certamente giocato contro la nascita di localismi altri tre fattori fondamentali: l'impulso centripeto dato dal \"Fundamento de Esperanto\" di Zamenhof, l'influenza unificante del \"Plena Vortaro\" (\"Vocabolario completo\") e dei suoi successori (ricchi di esempi d'uso tratti dai lavori di Zamenhof e dei principali esponenti della letteratura esperantista), e le ambizioni transnazionali della comunit\u00e0 esperantista.\nCiononostante, nei primi decenni del XX secolo vennero avanzate numerose proposte di riforma della lingua (note come \"esperantidoj\", o \"esperant\u00ecdi\"); nessuna di esse \u00e8 sopravvissuta sino al tempo presente, tranne l'ido.\nLa riforma del 1894.\nGi\u00e0 nel 1894 le pressioni esercitate da Wilhelm Trompeter, editore de \"La Esperantisto\", e alcuni altri appassionati avevano spinto Zamenhof a sottoporre al voto dei lettori della rivista una forte riforma grammaticale della lingua. Tale riforma prevedeva la riduzione dell'alfabeto da ventisei a ventidue lettere (escludendo quasi tutte le lettere con accenti diacritici e i relativi suoni); il cambiamento della forma plurale da \"-j\" a \"-i\"; l'uso di un accusativo con funzione posizionale in luogo della finale \"-n\"; la rimozione della distinzione fra aggettivi e avverbi; la riduzione del numero di participi da sei a due; la sostituzione della tavola dei correlativi con particelle tratte da una lingua preesistente, come il latino. Questo insieme di proposte venne respinto a larga maggioranza, sebbene alcune di esse sarebbero poi state riprese da progetti di riforma successivi.\nL'ido e le altre lingue derivate.\nIl principale progetto di riforma dell'esperanto fu avanzato nell'ottobre 1907 a Parigi dalla Delegazione per l'adozione di una lingua ausiliaria internazionale: poich\u00e9 alcuni suoi elementi contraddicevano le prescrizioni del \"Fundamento de Esperanto\", tale progetto fu subito considerato una lingua a s\u00e9, e prese il nome di \"ido\" (\"figlio\", in esperanto).\nL'ido avvicina l'alfabeto, la semantica e parte della grammatica dell'esperanto alle lingue romanze; rimuove la concordanza fra aggettivo e nome ed elimina l'obbligatoriet\u00e0 dell'accusativo in \"-n\".\nIn un primo momento, numerosi esperantisti sposarono il progetto dell'ido; in seguito, tuttavia, il movimento perse vigore, a causa della morte accidentale di uno dei suoi personaggi pi\u00f9 importanti e dei problemi legati alle proposte di ulteriori cambiamenti. Attualmente, si stima che al mondo fra 250 e 5000 persone comprendano l'ido.\nSi ritiene che numerose altre lingue artificiali siano state, a vario titolo, ispirate o influenzate dall'esperanto: \u00e8 il caso dell'occidental (1922) e del novial (1928).\nProgetti di riforma minore.\nNumerosi progetti di riforma, a differenza dell'ido, si limitarono a proporre modifiche circoscritte della lingua. Fra questi sono ad esempio da citare l'i\u0109ismo (usato dallo scrittore Jorge Camacho) dal quale deriva il \"riismo\", che in pi\u00f9 propone l'introduzione di un pronome di terza persona privo di genere maschile o femminile e rende il linguaggio totalmente simmetrico nei confronti dei due generi.\nGeneralmente questi progetti organici di riforma non hanno mai avuto un'influenza radicale sull'esperanto, che si \u00e8 invece evoluto tramite modifiche introdotte gradualmente dagli esperantofoni attraverso l'uso quotidiano e naturale della lingua."}
{"id": "1781071", "revid": "1543377", "url": "https://it.wikipedia.org/wiki?curid=1781071", "title": "Giochi inaugurali dell'anfiteatro Flavio", "text": "I giochi inaugurali dell'anfiteatro Flavio si tennero nell'80, per volere dell'imperatore romano Tito, al fine di celebrare il completamento del Colosseo, ai tempi noto come Anfiteatro Flavio (latino: \"Amphitheatrum Flavium\"). Vespasiano ne incominci\u00f2 la costruzione attorno al 70, ma i lavori vennero completati da suo figlio Tito poco dopo la sua morte avvenuta nel 79.\nSono rimaste poche prove documentate della natura di questi giochi. Sembra che abbiano seguito lo schema dei Ludi Romani: spettacoli con animali al mattino, seguiti dalle esecuzioni dei criminali verso mezzogiorno, e al pomeriggio combattimenti di gladiatori e la riproposizione di famose battaglie. I giochi con gli animali, provenienti da tutto l'impero romano, comprendevano strane cacce e lotte tra specie diverse. Gli animali giocavano anche un ruolo importante in alcune esecuzioni che fungevano da rievocazione di miti ed eventi storici. Anche le battaglie navali facevano parte degli spettacoli, ma il fatto che venissero tenute nell'anfiteatro piuttosto che su un lago fatto costruire da Augusto \u00e8 ancora oggetto di dibattito tra gli storici.\nContesto storico.\nCostruzione dell'anfiteatro.\nLa costruzione del Colosseo ebbe inizio sotto Vespasiano, su un'area posizionata in una bassa valle tra il Celio, l'Esquilino e il Palatino. Il sito venne devastato dal grande incendio di Roma del 64 d.C. durante il regno di Nerone, per poi essere ricostruito per suo stesso volere con l'aggiunta di un enorme lago artificiale, la \"Domus Aurea\", e di una colossale statua di s\u00e9 stesso.\nVespasiano ne ricominci\u00f2 la costruzione attorno al 70-72 d.C., probabilmente finanziando l'opera con i bottini di guerra conquistati dai Romani durante la prima guerra giudaica del 70. Il lago venne riempito, e il luogo venne indicato come futura sede dell'Anfiteatro Flavio. Requisendo il terreno espropriato a suo tempo da Nerone per costruire il proprio anfiteatro, Vespasiano esegu\u00ec contemporaneamente un gesto popolare e una dimostrazione della propria forza. Le scuole dei gladiatori (\"ludi\") e altri edifici vennero costruiti in seguito all'interno del terreno occupato un tempo dalla Domus Aurea, buona parte della quale venne abbattuta.\nVespasiano mor\u00ec poco prima di veder completato l'anfiteatro. In pochi anni dalla morte di Vespasiano, Tito fece raggiungere alla costruzione il terzo piano, e complet\u00f2 i vicini bagni pubblici (divenuti poi famosi con il nome di Terme di Tito).\nRegno di Tito.\nQuando l'anfiteatro venne completato, il breve regno di Tito aveva gi\u00e0 sopportato una serie di sventure: due mesi dopo il suo insediamento il Vesuvio erutt\u00f2, distruggendo Pompei, Ercolano, Stabiae e Oplontis; un incendio arse la citt\u00e0 di Roma per tre giorni e tre notti, causando danni sostanziali e distruggendo il tempio di Giove, recentemente restaurato da Vespasiano; ci fu anche un'epidemia di peste che, secondo alcuni, \u00e8 stata la pi\u00f9 grave che la citt\u00e0 abbia mai dovuto patire. Per inaugurare l'anfiteatro e i bagni, e probabilmente per sollevare l'umore del popolo e ricevere i favori degli dei, Tito organizz\u00f2 giochi fastosi per oltre cento giorni.\nFonti.\nSono rimaste solo poche prove documentate dei giochi; gli scrittori contemporanei o quasi scrissero solo dei principali avvenimenti, e si concentrarono sui giorni di apertura. Il poeta Marziale compose l'opera pi\u00f9 completa, nonch\u00e9 l'unica contemporanea, con il suo \"De Spectaculis\" (\"Degli Spettacoli\"), una serie sincopata di epigrammi che narrano dettagliatamente i giochi quale dimostrazione della potenza e della benevolenza di Tito. Buona parte del lavoro \u00e8 composto da elogi per l'imperatore, ed \u00e8 stato difficile autenticare, datare e tradurre varie parti, ma Marziale parl\u00f2 di dettagli non descritti da nessun'altra fonte, tra cui l'unico racconto di un intero combattimento di gladiatori sopravvissuto al tempo: quello tra Vero e Prisco.\nAnche lo storico Svetonio ne narr\u00f2. Egli nacque attorno al 70, e incominci\u00f2 a scrivere verso il 100. Era un bambino al tempo dei giochi, ma \u00e8 possibile che sia nato e cresciuto a Roma, essendo quindi un testimone oculare dei giochi inaugurali. Il suo \"De Vita Caesarum\" (\"Vite dei Cesari\", noto anche come \"I dodici Cesari\" o \"Vita dei dodici Cesari\") probabilmente completato tra il 117 e il 127, riporta alcuni dettagli dei primi giorni dei giochi. In seguito, nel suo racconto della storia di Tito, riveler\u00e0 altre informazioni sui giochi. Le storie di Svetonio sui primi Cesari sono state criticate per essere basate su pettegolezzi e voci, piuttosto che su sicure fonti storiche, e lui stesso riporta fonti che si contraddicono senza tentare di analizzarne la qualit\u00e0 o l'accuratezza. In ogni caso viene visto come uno studioso affidabile, ed \u00e8 stato lodato per la sua imparzialit\u00e0 nel descrivere eventi e personaggi.\nL'unica altra fonte principale per questi giochi fu Cassio Dione, che visse a cavallo tra il II e il III secolo. Il suo \"Storia di Roma\" \u00e8 un'opera in 80 volumi, di molti dei quali restano solo alcuni frammenti, che occup\u00f2 22 anni della sua vita. Come autore \u00e8 famoso per la sua attenzione ai dettagli negli affari amministrativi, ma per i grandi eventi il suo stile di scrittura pu\u00f2 essere impressionante, ponendo maggiore enfasi sull'interpretazione del significato degli eventi all'interno del contesto storico piuttosto che su fatti e personaggi. I suoi lavori si basano su varie fonti: fa affidamento su molti testimoni, ma sembra aver posto maggiore attenzione ai pubblici registri. Le fonti della sua descrizione dei giochi di Tito sono sconosciute.\nGiochi con animali.\nI giochi con gli animali erano una parte importante dello spettacolo, e solitamente si svolgevano al mattino. Cassio Dione disse, a proposito di questi giochi, \"gli animali, addomesticati o selvatici, vennero uccisi in novemila; e le donne (ma non quelle altolocate) presero parte alla caccia\". Eutropio, autore, alla fine del IV secolo, del \"Breviarium ab Urbe condita\", disse che cinquemila animali vennero uccisi durante i giochi.\nDione e Marziale annotarono alcuni degli animali utilizzati. Dione descrisse una caccia che coinvolse gru, e un'altra con quattro elefanti, mentre Marziale cita elefanti, leoni, leopardi, lepri, maiali, almeno una tigre, tori, orsi, cinghiali selvatici, un rinoceronte e un bisonte (probabilmente l'europeo). Vennero usati altri animali esotici ma senza essere menzionati negli scritti: struzzi, cammelli e coccodrilli erano usati spesso nei giochi. Le giraffe venivano usate raramente; Giulio Cesare ne utilizz\u00f2 una a Roma nel 46 a.C., e fu l'unica segnalata in Europa prima della giraffa dei Medici del 1486. Nonostante avessero gi\u00e0 partecipato ai giochi in passato, nel 58 a.C., e fossero stati abbastanza strani da essere descritti nei giochi di Augusto e Commodo, non c'\u00e8 traccia di ippopotami nei giochi di Tito.\nMarziale narra di una lotta tra un elefante e un toro, e che l'elefante, dopo la vittoria, si inginocchi\u00f2 davanti a Tito. Sicuramente fu frutto di un addestramento, ma Marziale lo attribu\u00ec a un riconoscimento spontaneo della forza dell'imperatore. Cita anche un toro infuriato dai fuochi dell'anfiteatro che, dopo aver assalito qualsiasi cosa nell'arena, venne ucciso da un elefante. Questi due epigrammi si riferiscono probabilmente a combattimenti diversi, visto che nell'arco di cento giorni lo stesso scontro deve essere stato ripetuto spesso.\nDal racconto di Marziale emerge che alcuni animali non partecipavano in modo attivo. Nonostante valuti gli avvenimenti quale dimostrazione del potere di Tito sugli animali, ammette che i leoni ignorarono la loro preda predestinata:\nAnche un rinoceronte fu riottoso. All'inizio sfil\u00f2 in ordine nell'arena, per poi infuriarsi e attaccare un toro, per il tripudio della folla. In seguito, quando ci si aspettava che combattesse, si calm\u00f2. Nel tentativo di farlo combattere con un gruppo di uomini armati di lance e un branco di altri animali, venne spronato da \"ammaestratori impauriti\" fino a convincerlo a lottare:\nIl Carforo di cui parla Marziale era un valido \"bestiarius\", specializzato nella lotta con animali nell'arena. Viene citato ancora da Marziale che lo paragona a Ercole, e loda la sua abilit\u00e0 nei combattimenti con orsi, leopardi e leoni di \"dimensioni mai viste\". Un fregio del Tempio di Vespasiano (\"Templum Divi Vespasiani\") situato nel Foro Romano mostra eventi simili a quelli descritti da Marziale. Due diverse serie di decorazioni raffigurano un rinoceronte durante un combattimento con un toro e un \"bestarius\", forse lo stesso Carforo, armato di lancia, di fronte a un leone e a un leopardo. Carforo non era il solo bestarius degno di menzione: un altro degli epigrammi di Marziale parla di una donna ugualmente erculea, in grado di sottomettere il Leone di Nemea.\nGli ammaestratori dei rinoceronti temevano le conseguenze di un rifiuto dei propri animali a combattere, e uno di loro venne ucciso dal proprio leone. Nonostante questo altri allenatori ebbero maggiori fortune. Uno di loro era famoso per la propria tigre che, nonostante fosse abituata a leccargli la mano, fece a pezzi un leone, una novit\u00e0 per quei tempi. Dice anche che la folla apprezz\u00f2 di vedere un toro (cavalcato da un bestarius) issato in aria in mezzo all'arena, anche se lo stesso Marziale non seppe spiegare il motivo di questo spettacolo.\nEsecuzioni.\nLe esecuzioni erano uno spettacolo comune all'interno dei giochi romani. Venivano svolte verso mezzogiorno come intermezzo tra i giochi degli animali del mattino, e i combattimenti di gladiatori del pomeriggio. Nonostante rappresentassero il potere di Roma, la classe pi\u00f9 importante ne approfittava per uscire a pranzare; l'imperatore Claudio venne criticato da alcuni scrittori per non averlo fatto, e quindi si pu\u00f2 supporre che Tito non abbia mai assistito a questa parte dei giochi. Le condanne a morte dei disertori, dei prigionieri di guerra e dei criminali dei ceti bassi erano solitamente eseguite con crocefissioni o con \"damnatio ad bestias\", in cui erano obbligati a fronteggiare qualche animale selvaggio. Scipione Emiliano fu il primo ad attuare questo genere di esecuzioni; per la precisione si tratt\u00f2 di disertori condannati nel 146 a.C. Queste esecuzioni venivano solitamente preparate come rievocazione di eventi storici o mitologici, con i criminali nel ruolo delle vittime uccise dalle fiere. Marziale raccont\u00f2 una di queste esecuzioni, una versione del \"Laureolus\" di Catullo, in cui un famoso bandito venne crocefisso. Nei giochi venne adattato per ricordare la leggenda di Prometeo, che ogni giorno si vedeva il fegato mangiato da un'aquila. La crocefissione citata da Catullo rimase, ma nella leggenda di Prometeo l'aquila venne sostituita da un cinghiale:\nUn'altra esecuzione si bas\u00f2 sulla storia di Orfeo, che si crede affascinasse piante e fiori con il suo canto dopo aver perso l'amata Euridice. Nella versione presentata ai giochi, alberi e animali vennero ammaliati proprio come nella storia, tranne che per un \"ingrato\" orso che fece a pezzi il menestrello. Si crede che vennero mandati avanti prima gli animali inoffensivi, per far credere che la storia proseguisse come nel mito, prima di lasciare che l'orso si avventasse sul povero Orfeo, probabilmente bloccato per evitare fughe. Le rappresentazioni ironiche dei miti potevano essere abbastanza popolari: oltre al fallito tentativo di Orfeo di domare le bestie, Marziale parla di un Dedalo ucciso da un altro orso, irriso dalla folla con la frase \"come volevi, adesso avrai le ali\".\nMarziale collega anche lo stupro di una donna da parte di un toro al mito di Pasifae. Nerone organizz\u00f2 uno spettacolo simile quando us\u00f2 un attore vestito da toro, nonostante Marziale affermi che quello spettacolo veniva inscenato per la prima volta.\nCombattimento, caccia e corsa.\nDione, Svetonio e Marziale citarono tutti le \"Naumachiae\", termine solitamente usato dai Greci per riferirsi a quello che i Romani chiamavano \"navalia proelia\", rievocazione di famose battaglie navali. Mentre Dione dice che la \"naumachia\" di Augusto e l'anfiteatro vennero riempiti per due diversi spettacoli, Svetonio afferma che se ne tenne uno solo sul vecchio lago artificiale (ovvero quello di Augusto). Marziale non specifica dove vennero svolte le \"naumachiae\", ma in ogni caso specifica che il luogo poteva essere allagato e drenato a piacere:\nSembra che sia stato difficoltoso allagare l'anfiteatro ma, a causa dei pochi scritti sul Colosseo giunti a noi, \u00e8 impossibile dire con certezza dove si svolsero le battaglie navali. Svetonio scrisse che il fratello di Tito, nonch\u00e9 suo successore, Domiziano, organizz\u00f2 battaglie navali nell'anfiteatro, ma per farlo dovette alterarne la struttura, aggiungendo probabilmente un ipogeo, un complesso di passaggi sotterranei che ne permettevano un veloce allagamento e drenaggio. Mentre Svetonio si limita a dire che le battaglie di Tito ebbero luogo, Dione ne riporta alcuni particolari:\nDione e Svetonio concordano sul fatto che i combattimenti dei gladiatori e la caccia agli animali, la \"venatio\", fossero ambientate sul lago, ma riportano dettagli discordi. Secondo Dione la cosa venne organizzata il primo giorno, coprendo il lago con tavole di legno e costruendo tutto attorno delle piattaforme, mentre Svetonio dice che vennero organizzati dopo aver fatto defluire l'acqua. Svetonio parla di 5.000 animali uccisi in un solo giorno. Nonostante non ci siano fonti primarie sugli animali usati nella caccia (Dione menziona gru ed elefanti ma non cita il luogo), i grandi animali esotici erano molto popolari, in particolare elefanti, grandi felini e orsi, anche se vennero usati pure animali piccoli come uccelli, conigli e capre.\nSvetonio scrisse che quando Domiziano tenne qui i suoi giochi, parte dei giochi si svolse altrove, a partire dalla \"solita corsa dei carri a due cavalli\", il che fa supporre che le corse avessero fatto gi\u00e0 parte dei giochi di Tito. Dione raccont\u00f2 di corse con cavalli il secondo giorno, ma non scende in maggiori dettagli sul tipo di corsa.\nSolo Dione registra parecchi dettagli relativi al terzo giorno, per il quale disse:\nQuesta cosa fa pensare che l'anfiteatro fosse stato allagato, e il monumento a cui si riferisce potrebbe essere un altare dedicato a Diana, a Plutone o a Giove che sarebbe stato presente nell'arena, ma Plinio il Vecchio cita un ponte parlando del lago di Augusto, ponendo il dubbio che ci fosse un'isola al suo interno.\nVero e Prisco.\nBuona parte dei combattimenti tra gladiatori non sono stati descritti. Svetonio scrisse che erano sontuosi, e Dione che si trattava di combattimenti singoli o lotte tra gruppi. Un combattimento, quello tra Vero e Prisco, venne descritto da Marziale:\nCome al solito, il tono di questo epigramma \u00e8 servile nei confronti del padrone, Tito, ma in ogni caso comunica alcuni dettagli importanti. Innanzi tutto suggerisce che un pareggio fosse raro nei combattimenti tra gladiatori a questo livello, ma Tito accontent\u00f2 la folla, dichiarando il pareggio e garantendo a entrambi la libert\u00e0 (tramite la presentazione della rituale spada di legno). Il tradizionale metodo per accettare la propria sconfitta (senza venire ucciso) era quello di sollevare un dito (\"ad digitum\"), ed \u00e8 possibile che in questo caso entrambi gli uomini abbiano alzato i loro, ma Marziale enfatizza sulla benevolenza di Tito nel concedere la sospensione (\"missio\") ai due favoriti della folla. \nIl suo accenno a questo avvenimento vuole probabilmente evidenziare il fatto che fossero stati dichiarati entrambi vincitori. Infatti non esistono prove del fatto che non si fosse mai verificato un pareggio, n\u00e9 che entrambi i gladiatori siano mai sopravvissuti all'incontro: era costoso allenare e mantenere un gladiatore, e per questo motivo non si accettava facilmente la loro morte. Esistono altre prove dell'esistenza di Prisco e Vero, perlomeno come gladiatori, oltre agli scritti di Marziale. Un cimitero del I secolo a Smyrna contiene la tomba di un gladiatore di nome Prisco, e il nome di Vero \u00e8 inciso sulla lapide in marmo proveniente da Ferentino, in cui si parla di un combattimento. I dettagli delle lotte di Vero sono purtroppo illeggibili. Nonostante possano non essere gli stessi descritti da Marziale, perlomeno dimostra l'uso di questi nomi tra gladiatori.\nMarziale parla anche di doni fatti da Tito alla folla, e questo fatto viene ripetuto da Dione. Quest'ultimo descrive Tito nell'atto di lanciare sfere di legno alla folla dal suo trono situato sul lato settentrionale dell'arena. Queste palle contenevano una descrizione del regalo: cibo, abiti, schiavi, un branco di animali, cavalli, bestiame o vasellame in oro e argento. Chiunque fosse stato in grado di presentare la sfera a un ufficiale avrebbe ricevuto il regalo descritto. Questa pratica non era rara: secondo Svetonio, Nerone fece la stessa cosa, donando 1000 uccelli al giorno, cibo e buoni per altri strani regali.\nUltimi eventi.\nAlcuni degli altri commenti di Svetonio riguardo al regno di Tito parlano dei bagni, e dei giochi nell'anfiteatro. Dal momento che Tito non visse a lungo dopo i giochi inaugurali, si crede che tutti questi eventi si riferiscano alla stessa cerimonia. Svetonio afferma che Tito promise che per un giorno intero avrebbe rinunciato alle proprie preferenze, permettendo alla folla di decidere la sorte dei gladiatori che si sarebbero affrontati nell'arena. Ammir\u00f2 i gladiatori Traci e, mentre lottavano valorosamente davanti alla folla, non lasci\u00f2 trasparire le proprie opinioni come promesso. Alcune spie e i loro mandanti vennero frustati e mostrati nell'arena. Parte di loro vennero venduti all'asta come schiavi, altri spediti nelle \"isole pi\u00f9 minacciose\". Svetonio racconta anche che Tito invit\u00f2 alcuni senatori, perdonati per aver complottato contro di lui, a sedere con lui durante uno dei giorni dei giochi. Gli permise di controllare le spade dei gladiatori, concetto ripreso da Dione il quale disse che sotto il regno di Tito non vennero uccisi senatori.\nL'ultimo giorno dei giochi Tito pianse a dirotto davanti al pubblico dell'anfiteatro. Secondo Dione, Tito mor\u00ec il giorno seguente, dopo aver ufficialmente consacrato arena e bagni. Negli scritti di Svetonio si legge che part\u00ec per i territori dei Sabini, ma mor\u00ec alla prima stazione di posta."}
{"id": "1781075", "revid": "1516566", "url": "https://it.wikipedia.org/wiki?curid=1781075", "title": "Dente di cane (araldica)", "text": "In araldica il fiore di dente di cane compare raramente e quasi esclusivamente nell'araldica civica, come nel caso seguente, relativo ad un comune della Repubblica Ceca."}
{"id": "1781077", "revid": "1543377", "url": "https://it.wikipedia.org/wiki?curid=1781077", "title": "To\u00e9c\u00e9", "text": "To\u00e9c\u00e9 \u00e8 un dipartimento del Burkina Faso classificato come comune, situato nella Provincia di Baz\u00e8ga, facente parte della Regione del Centro-Sud.\nIl dipartimento si compone del capoluogo e di altri 37 villaggi: Binsboumbou, Binstigr\u00e9, Bonsrima, Boromtinga, Dagouma, Damzoussi, Dayasmnor\u00e9, Goubla, Goudou, Goums\u00e9, Kaongho, Kosmassom, Koulpell\u00e9, Koumasgho, Koumn\u00e9r\u00e9, Koussala, Lilbour\u00e9, Loussa, Masgo, Nacombogo, Nagnesna, Nayalgu\u00e9, Niongho, Pawamtor\u00e9, Sankouissi, Silkouka, Sinc\u00e9n\u00e9, Tambou\u00e8, Tams\u00e9, Tanghin, Tinsobtinga, Toudou, Wilga, Yargo, Yougoudri, Zangogho e Zorgho."}
{"id": "1781079", "revid": "287204", "url": "https://it.wikipedia.org/wiki?curid=1781079", "title": "Toece", "text": ""}
{"id": "1781082", "revid": "2081001", "url": "https://it.wikipedia.org/wiki?curid=1781082", "title": "Campo di concentramento di Klooga", "text": "Il campo di concentramento di Klooga era lager nazista, situato in Estonia, in un sobborgo del comune rurale di Keila, nella contea di Harjumaa. Aperto nell'estate del 1943, fu chiuso il 28 settembre 1944. Era un sottocampo del campo di concentramento di Vaivara, nella (contea di Ida-Virumaa).\nIn questo campo fu uccisa gran parte dei duemilaquattrocento reclusi rimasti al suo interno dopo l'evacuazione avvenuta fra il luglio e l'agosto dello stesso anno.\nIl campo.\nDurante il periodo dell'occupazione nazista, l'Estonia faceva parte del Reichskommissariat Ostland, un'amministrazione civile tedesca che governava i Paesi Baltici e la Bielorussia occidentale.\nKlooga giunse a contenere fino a tremila fra prigionieri maschi e femmine, in maggioranza ebrei deportati fra l'agosto ed il settembre 1943 dai ghetti di Kaunas e Vilnius, in Lituania, e Salaspils in Lettonia; alcuni dei detenuti erano originari dell'Estonia, della Russia e della Romania. I prigionieri politici, criminali comuni, omosessuali e soldati sovietici prigionieri di guerra internati in questo campo furono solo una minima parte, in tutto un centinaio.\nIl campo era circondato da reticolati attraversati da corrente elettrica ad alta tensione e gli uomini e le donne che vi erano internati erano tenuti in due blocchi separati vigilati da guardie SS tedesche e agenti del 287\u00ba Battaglione della polizia estone. I prigionieri erano impiegati in lavori forzati di manovalanza e muratura (come la creazione di mattoni e cemento) e in coltivazioni agricole.\nLe condizioni di vita nel campo erano estremamente dure. Nel volgere di pochi mesi un gruppo di settantacinque prigionieri tent\u00f2 di organizzare un'azione di resistenza, resa vana tuttavia dai frequenti e ravvicinati trasferimenti di deportati sia internamente all'Estonia sia in campi situati in altri territori occupati dai nazisti.\nL'evacuazione.\nQuando l'armata sovietica inizi\u00f2 la sua avanzata attraverso i territori estoni occupati fra il luglio e l'agosto del 1944, le SS iniziarono a evacuare il campo. Molti prigionieri furono inviati in occidente via mare al campo di concentramento di Stutthof, presso Danzica, in quello di \u015awiebodzice (all'epoca territorio tedesco, oggi facente parte della Polonia).\nDal 19 settembre al 23 settembre le guardie rimaste al campo iniziarono una sistematica eliminazione dei reclusi rimasti nel campo. Si calcolano approssimativamente che circa duemila detenuti siano stati uccisi con pistole e mitra e i corpi inceneriti su pire improvvisate. Il 28 settembre, quando le truppe sovietiche raggiunsero il campo di Klooga, i sopravvissuti al massacro dei 2.400 detenuti rimasti dopo l'evacuazione erano soltanto ottantacinque: molti di essi, impauriti ed affamati, avevano trovato riparo nella vicina foresta. I soldati sovietici trovarono numerose pire colme di cadaveri gi\u00e0 preparate ma non ancora incendiate ed evidentemente abbandonate in tutta fretta.\nL'Hauptsturmf\u00fchrer-SS Hans Aumeier, comandante dei campi di tutta l'Estonia, aveva prestato gi\u00e0 servizio ad Auschwitz, a Dachau e a Buchenwald. Catturato e processo per crimini contro l'umanit\u00e0, fu condannato a morte e giustiziato a Cracovia il 22 dicembre 1947.\nMemoriale.\nIl 1\u00ba settembre 1994, un cippo in marmo grigio in memoria degli ebrei uccisi nella seconda guerra mondiale \u00e8 stato eretto a Klooga, sul luogo dove sorse il campo di concentramento, per iniziativa della Jewish Cultural Society e con il patrocinio del governo estone.\nNel maggio 2005, il Primo ministro Andrus Ansip in occasione di una visita a Klooga ha pronunciato un discorso di condanna dell'Olocausto e di solidariet\u00e0 verso le vittime rammaricandosi che alcuni cittadini estoni si siano resi colpevoli di complicit\u00e0 in crimini di guerra durante la seconda guerra mondiale..\nNel luglio dello stesso anno il monumento di Klooga \u00e8 stato visitato dal presidente estone Arnold R\u00fc\u00fctel, dall'ambasciatore di Israele Shemi Zur e da alcuni sopravvissuti all'Olocausto. Analoga visita ha compiuto, sempre nel 2005, il presidente di Israele Moshe Katsav nel corso di viaggi diplomatici nei paesi baltici."}
{"id": "1781086", "revid": "1573940", "url": "https://it.wikipedia.org/wiki?curid=1781086", "title": "Glareola ocularis", "text": "La pernice di mare del Madagascar (Glareola ocularis ) \u00e8 un uccello della famiglia Glareolidae.\nDistribuzione e habitat.\nQuesta pernice di mare nidifica in Madagascar e durante l'inverno migra nelle aree costiere dell'Africa orientale (Somalia, Kenya, Tanzania e Mozambico)."}
{"id": "1781087", "revid": "339392", "url": "https://it.wikipedia.org/wiki?curid=1781087", "title": "Swisscom Cup 2007-2008", "text": ""}
{"id": "1781089", "revid": "339392", "url": "https://it.wikipedia.org/wiki?curid=1781089", "title": "Swisscom Cup 2006-2007", "text": ""}
{"id": "1781090", "revid": "128096", "url": "https://it.wikipedia.org/wiki?curid=1781090", "title": "Correlativo (esperanto)", "text": ""}
{"id": "1781093", "revid": "1318658", "url": "https://it.wikipedia.org/wiki?curid=1781093", "title": "Nobilt\u00e0 danese", "text": "La nobilt\u00e0 danese fu la classe dirigente della Danimarca tra XIX e XX secolo. La nobilt\u00e0, \u00e8 ancora oggi riconosciuta in Danimarca, ma non gode pi\u00f9 degli antichi privilegi.\nEssa \u00e8 divisa in due categorie:\nUn'altra categorizzazione meno informale che l'ordinamento nobiliare danese ha tratto da quello tedesco, e l'organizzazione tra alta e bassa nobilt\u00e0 (h\u00f8jadel e lavadel). Attualmente, persistono circa 200 famiglie nobili con titoli espliciti (baronale, comitale e quant'altro) che hanno discendenza. Con il termine \"antica nobilt\u00e0\" si intendono quelle famiglie gi\u00e0 presenti in Danimarca prima della riforma danese, mentre la \"nuova nobilt\u00e0\" \u00e8 la nobilt\u00e0 che ha ricevuto il proprio titolo in tempi recenti. \nNobilt\u00e0 medioevale.\nMolte famiglie danesi attualmente fiorenti affondano le loro radici nel medioevo, e non \u00e8 raro che esse fossero originarie della Germania, in quanto la Danimarca non solo disponeva di ampi possedimenti in quella nazione, ma si estendeva parecchio sul suolo germanico. A questa categoria appartengono ad esempio:\nTitoli nobiliari danesi.\nConti e baroni feudali erano coloro che avevano ricevuto le proprie terre in feudo per concessione regia danese.\nCase ducali.\nDue sono le casate ducali in Danimarca:\nFamiglie nobili danesi.\nLe seguenti famiglie, vennero segnalate nobili nel 1878 dal \"Dansk Adelskalender\", edito e pubblicato da F. Krogh:"}
{"id": "1781094", "revid": "1543377", "url": "https://it.wikipedia.org/wiki?curid=1781094", "title": "P\u00f4", "text": "P\u00f4 \u00e8 un dipartimento del Burkina Faso classificato come citt\u00e0, capoluogo della provincia di Nahouri, facente parte della Regione del Centro-Sud.\nIl dipartimento si compone del capoluogo e di altri 25 villaggi: Adongo, Badongo, Banon, Bourou, Dakola, Dongo, Fanian, Gho, Gougogo, Kapori, Langou\u00e8rou, Mantiongo, Nahouri, Nakoum, Pighyiri, Pounkouyan, Sapina, Songo I, Songo II, Tamoana, Tambolo, Tiakane, Torem, Yago e Yaro."}
{"id": "1781095", "revid": "164844", "url": "https://it.wikipedia.org/wiki?curid=1781095", "title": "Fem cinetica", "text": ""}
{"id": "1781096", "revid": "161374", "url": "https://it.wikipedia.org/wiki?curid=1781096", "title": "Tavola dei correlativi", "text": ""}
{"id": "1781097", "revid": "161374", "url": "https://it.wikipedia.org/wiki?curid=1781097", "title": "Correlativi", "text": ""}
{"id": "1781103", "revid": "1543377", "url": "https://it.wikipedia.org/wiki?curid=1781103", "title": "Guiaro", "text": "Guiaro \u00e8 un dipartimento del Burkina Faso classificato come comune, situato nella provincia di Nahouri, facente parte della Regione del Centro-Sud.\nIl dipartimento si compone del capoluogo e di altri 18 villaggi: B\u00e9tar\u00e9, Boala, Boassan, Boli, Bouya, Kana, Kollo, Koro, Koumbili, Kountioro, Nati\u00e9dougou, Nikouem, Nissar\u00e9, Nitiana, Oualem, Por\u00e9, Sarro e Sia."}
{"id": "1781104", "revid": "122798612", "url": "https://it.wikipedia.org/wiki?curid=1781104", "title": "Libiamo ne' lieti calici", "text": "Libiamo ne' lieti calici \u00e8 un celebre episodio in tempo di valzer del primo atto della \"Traviata\" di Giuseppe Verdi (scena II), il cui libretto fu scritto da Francesco Maria Piave. \u00c8 intonato dai personaggi di Violetta (soprano), Alfredo (tenore) e dal coro imbottito di seconde parti (Flora, Gastone, il Barone, il Dottore, il Marchese).\nI primi a cantarla sono stati Fanny Salvini Donatelli e Lodovico Graziani nel 1853 seguiti da Maria Spezia Aldighieri e Francesco Landi nel 1854 diretti dal compositore nella rappresentazione che ne ha determinato il successo. \nAltre celebri coppie sono state Marcella Sembrich ed Enrico Caruso, Nellie Melba e John McCormack, Amelita Galli-Curci con Beniamino Gigli e Giacomo Lauri-Volpi, Rosa Ponselle e Lauri-Volpi, Claudia Muzio e Tito Schipa, Bidu Say\u00e3o e Nino Martini, Jarmila Novotn\u00e1 e Jan Peerce, Licia Albanese e Peerce, Eleanor Steber e Peerce, la Steber con Giuseppe Di Stefano, la Albanese con Giacinto Prandelli, Renata Tebaldi e Giuseppe Campora, la Albanese con Cesare Valletti, Mary Curtis Verna con Nicolai Gedda, Anna Moffo e Gedda, Joan Sutherland e Flaviano Lab\u00f2, la Moffo e Bruno Prevedi, la Moffo e Richard Tucker, Gabriella Tucci e Gedda, la Moffo e Franco Bonisolli, Adriana Maliponte e Jos\u00e9 Carreras, Ileana Cotruba\u0219 e Pl\u00e1cido Domingo, Kiri Te Kanawa e Gedda, Edita Gruberov\u00e1 e Neil Shicoff, Viktorija Luk\"janec' e Marcello Giordani, Ainhoa Arteta e Giordani, Ren\u00e9e Fleming e Ram\u00f3n Vargas, Angela Gheorghiu e Jonas Kaufmann e Diana Damrau con Saimir Pirgu."}
{"id": "1781105", "revid": "767487", "url": "https://it.wikipedia.org/wiki?curid=1781105", "title": "Paramylodon", "text": "Il paramilodonte (Paramylodon harlani) \u00e8 un mammifero xenartro estinto, vissuto nel Pleistocene. I suoi resti sono stati ritrovati in Nordamerica.\nBradipi giganti.\nQuesto grande e pesante animale, strettamente imparentato con gli attuali bradipi, era un erbivoro, e viveva nelle pianure aperte del continente americano fino a circa 10.000 anni fa. Le zampe possenti erano armate di unghioni con i quali il paramilodonte avvicinava a s\u00e9 le fronde degli alberi e si difendeva dai predatori, come le tigri dai denti a sciabola del genere \"Smilodon\". La corporatura massiccia, gi\u00e0 di per s\u00e9, costituiva un formidabile deterrente; il pelame, con tutta probabilit\u00e0, era molto folto e al di sotto era presente una sorta di corazza costituita da piccoli tubercoli. L'andatura di questo animale, lungo circa 3 metri, era molto goffa e lenta.\nGli \"unghioni\" nel bitume.\nMolti resti di \"Paramylodon \"sono stati rinvenuti nei famosi pozzi di bitume di Rancho La Brea, in pieno centro di Los Angeles. Probabilmente i paramilodonti, animali non troppo intelligenti, venivano attirati dalle pozze d'acqua e poi vi rimanevano intrappolati a causa del bitume sottostante, facile preda di carnivori che, a loro volta, rimanevano invischiati nella trappola mortale. Un genere assai simile, esclusivamente sudamericano, \u00e8 \"Glossotherium\", con il quale \u00e8 spesso confuso."}
{"id": "1781106", "revid": "287204", "url": "https://it.wikipedia.org/wiki?curid=1781106", "title": "Divisione del Garhwal", "text": "La divisione del Garhwal \u00e8 una divisione dello stato federato indiano di Uttarakhand, di 4.915.593 abitanti. Il suo capoluogo \u00e8 Pauri.\nLa divisione del Garhwal comprende i distretti di Chamoli, Dehradun, Haridwar, Pauri Garhwal, Rudraprayag, Tehri Garhwal e Uttarkashi.\nGeografia fisica.\nIl territorio \u00e8 prettamente montuoso. Confina a nord con il Tibet, ad est con il Kumaon, a sud con l'Uttar Pradesh e a nordovest con l'Himachal Pradesh. La cima pi\u00f9 alta \u00e8 il Nanda Devi (7.816 m). Dal ghiacciaio di Gangotri nasce il fiume Gange."}
{"id": "1781107", "revid": "1543377", "url": "https://it.wikipedia.org/wiki?curid=1781107", "title": "Collescille", "text": "Collescille (o anche Villa Collescille) \u00e8 una frazione del comune di Preci (PG), posto a ben 944 , sorto sull'antico sentiero di collegamento tra Preci e Visso. Gli abitanti sono 16 (dati Istat, 2001). Esso si trova sulle pendici del monte Moricone (due cime, 1.429 m e 1.433 m), ricche di boschi di roverella e cerro.\nEra tra i paesi che svolgevano la difesa della sottostante abbazia di Sant'Eutizio. Nel 1259 l'abate Teodino II cedette il paese a Norcia, iniziando cos\u00ec lo smantellamento del potere temporale dell'abbazia.\nNel 1998 vi si svolse un fatto di cronaca nera che ebbe risonanza a livello nazionale: l'assassinio di due pastori.\nAllo stato attuale vi abitano solo tre famiglie, rinforzate durante l'estate da qualche esiguo turista.\nNella chiesa di questa piccola villa di transito, Santa Maria Assunta (XVI secolo), pericolante dopo il terremoto del 1997, si trova la statua lignea policroma della \"Madonna seduta con bambino\", opera del Maestro della Madonna di Macereto (seconda met\u00e0 del XV secolo): essa era originariamente custodita in una nicchia seminascosta dell'altare, visibile solo dopo aver azionato un meccanismo. La \"Festa della Madonna\" si svolge la prima domenica di giugno.\nUna robusta torre quadrata di avvistamento si trova nella parte superiore del borgo, a guardia della valle dell'abbazia. Il sentiero che parte dal paese e conduce alla cima del Moricone passa anche per la sella di Pian Callaio (1.288 m), da cui si possono ammirare gran parte delle cime circostanti.\nUn'altra chiesa di interesse \u00e8 quella di Sant'Antonio Abate."}
{"id": "1781108", "revid": "819238", "url": "https://it.wikipedia.org/wiki?curid=1781108", "title": "Ferrovia Udine-Majano", "text": "La ferrovia Udine-Majano \u00e8 una linea ferroviaria incompiuta a scartamento ordinario che sarebbe risultata lunga 26,2\u00a0km. La costruzione della linea a cura diretta dello Stato, venne autorizzata con decreto reale del 1\u00ba novembre 1914, n. 1241, pubblicato sulla G.U. del 20/11/1914, n. 278 (che comprendeva anche la Montebelluna-Susegana e la tratta Sacile-Aviano della Sacile-Pinzano). I lavori di costruzione iniziati tra il 1914 e il 1915 si protrassero fino al 1932 quando vennero sospesi.\nDi questa ferrovia furono costruiti la sede e la maggior parte dei fabbricati, ma la linea non fu mai completata e attivata.\nCaratteristiche.\nPercorso.\nLa linea avrebbe dovuto collegare il capoluogo friulano con la zona pedememontana della sinistra Tagliamento passando attraverso i colli friulani (toccando Feletto Umberto, Pagnacco, Colloredo di Monte Albano e Buja), per poi innestarsi nella radice est della stazione di Majano (in localit\u00e0 Rivoli di Osoppo) posta sulla linea ferroviaria Gemona del Friuli-Casarsa.\nLa linea, di cui sono ancora molto evidenti i segni nel paesaggio dei luoghi attraversati come il ponte sul Cormor nei pressi di Pagnacco, un viadotto in rovina che doveva passare sopra Viale Vat (Udine) ed il terrapieno che segue il percorso dalla periferia di Udine fino a Pagnacco (il terrapieno \u00e8 anche visibile nella zona di Viale Vat, gran parte dello spazio dove doveva passare la ferrovia viene ora utilizzato per il mercato), fu poi in gran parte trasformata nella strada provinciale Osovana.\nLe fermate di Feletto, Plaino, Melo e San Floreano erano presumibilmente previste in corrispondenza di case cantoniere. La fermata di Fontanabona era l'unica a possedere un proprio fabbricato viaggiatori."}
{"id": "1781110", "revid": "466539", "url": "https://it.wikipedia.org/wiki?curid=1781110", "title": "Paolo Ruffini (giornalista)", "text": "Figlio del politico Attilio Ruffini e nipote del cardinale Ernesto Ruffini e del politico Enrico La Loggia, ha occupato importanti ruoli prima nei quotidiani \"Il Mattino\" e \"Il Messaggero\", nella Rai e in seguito direttore di TV2000.\nBiografia.\nNato a Palermo nel 1956, consegue la maturit\u00e0 classica a Roma dove si era trasferito con la famiglia, all'Istituto Massimiliano Massimo, retto dai Padri Gesuiti. Prosegue gli studi all'Universit\u00e0 La Sapienza dove consegue la laurea in Giurisprudenza con una tesi sul diritto di cronaca. Inizia la sua attivit\u00e0 professionale come cronista al \"Mattino\" di Napoli nel 1978, seguendo, in particolare, la cronaca di Napoli.\nAnni ottanta e novanta.\nNel 1980 si trasferisce presso la redazione romana del Mattino. Segue come inviato alcuni grandi fatti di cronaca come la strage di Bologna, il Terremoto dell'Irpinia, il rapimento Dozier. Dal 1983 inizia a seguire, sempre per il Mattino, la politica interna e nel 1984 diviene notista politico. Nel 1986 entra a far parte della redazione politica de \"Il Messaggero\" di Roma.\nNel 1989 diventa inviato politico de \"Il Messaggero\" e nel 1990 ne diventa notista di politica interna, continuando a seguire come inviato i principali eventi di politica interna ed estera. Nel 1994 il direttore de \"Il Messaggero\" Giulio Anselmi lo sceglie come commentatore interno di politica del giornale. Durante gli stessi anni segue per \"Il Messaggero\" anche l'attivit\u00e0 del Quirinale. Nel 1996 diventa, su proposta di Giulio Anselmi, vice direttore de \"Il Messaggero\", votato dall'assemblea dei redattori con una amplissima maggioranza. \u00c8 stato vice presidente dell'Associazione stampa parlamentare dal 1993 al 1996. Nel novembre 1996 \u00e8 nominato direttore del Giornale Radio Rai.\nNegli anni della sua direzione il Giornale Radio ha dato vita anche a una serie di trasmissioni e a edizioni tematiche del GR, \u00e8 nata una trasmissione di reportage radiofonici \"Inviato speciale\", e delle edizioni speciali dei GR dedicati alla cultura, alla medicina, alle scienze, all'ambiente, all'Europa. Sempre in quegli anni \u00e8 nato il canale GR Parlamento, dedicato alle dirette della Camera dei deputati, del Senato e degli approfondimenti istituzionali, realizzando numerosi fili diretti e trasmissioni speciali su grandi eventi, e di cui Ruffini in quel periodo ha assunto la direzione. Da luglio 1999 \u00e8 stato anche direttore di Radio Uno, la rete di flusso di musica e notizie affidata alla redazione del GR.\nAnni 2000 e 2010.\nSotto la sua direzione sono nate trasmissioni di successo come \"Il baco del millennio\", \"Baobab\", \"Ho perso il trend\", \"Con parole mie\", \"Zona Cesarini\", \"Music Club\" che coniugano gli alti ascolti ad una costante ricerca di qualit\u00e0. Dall'aprile 2002 al novembre 2009 \u00e8 stato Direttore di Rai 3, di cui ha aumentato gli ascolti facendola spesso diventare la terza rete nazionale per \"share\" giornaliero. Sotto la sua direzione nascono numerosi programmi, tra i quali \"Ballar\u00f2\" con Giovanni Floris, \"Che tempo che fa\" con Fabio Fazio, \"Enigma\", \"Il caso Scafroglia\" con Corrado Guzzanti, \"Non c'\u00e8 problema\", \"Screensaver\", \"Dove osano le quaglie\", \"Tintoria show\", \"Dammi il tempo\", \"In \u00bd h\" con Lucia Annunziata, \"W l'Italia\", \"Parla con me\" con Serena Dandini e da ultimo il \"RT Rotocalco Televisivo\" di Enzo Biagi, i quali hanno contribuito a rendere Rai 3 una Rete che si \u00e8 distinta in questi anni .\nNegli anni della sua direzione inoltre sono passati dalla seconda alla prima serata programmi come \"Blu notte - Misteri italiani\" con Carlo Lucarelli, e \"Report\" con Milena Gabanelli. Il 5 agosto 2011 Ruffini chiede ufficialmente la risoluzione del proprio contratto di lavoro lasciando cos\u00ec la direzione di Rai 3, informando i vertici aziendali rispettando il preavviso contrattuale. Il 10 ottobre 2011 assume l'incarico di direttore di LA7 e LA7d.\nA LA7 sotto la sua direzione ci sar\u00e0 Serena Dandini con un nuovo programma in onda il sabato sera, e Antonello Piroso che con \"Ma anche no\" inaugura il primo contenitore della domenica pomeriggio della rete. A marzo debutta in prima serata Sabina Guzzanti che ritorna in televisione dopo nove anni con un programma di satira, inoltre nell'autunno 2012 debuttano sulla sua rete Michele Santoro, Teresa Mannino e Cristina Parodi. Mentre nel 2013 arrivano Salvo Sottile e Gianluigi Paragone. Il 28 aprile 2014 viene nominato direttore di rete di TV2000 e Radio InBlu da Rete Blu S.p.A. la societ\u00e0 che controlla le emittenti della Conferenza Episcopale Italiana. L'incarico decorre dal 5 maggio dello stesso anno. Il 5 luglio 2018 papa Francesco lo nomina prefetto del Dicastero per la comunicazione della Santa Sede.\nControversie.\nDopo lo scoppio dell'inchiesta di Bari che riguardava anche il presidente del consiglio Silvio Berlusconi, durante il periodo estivo ci fu un lungo dibattito che riguardava la nomina dei direttori di Rai 3 e TG3. Il centrodestra mise sotto accusa molte trasmissioni della rete (\"Che tempo che fa\", \"Report\", \"Parla con me\", \"Ballar\u00f2\") e \"Annozero\" (trasmissione di Rai 2), e voleva sostituire il direttore di Rai 3 proponendo come neo-direttore il direttore di Rai Educational Giovanni Minoli (gi\u00e0 direttore della Terza Rete dal 1996 al 1998). Stessa proposta avvenne anche per il TG3 tra cui spiccavano i nomi di Bianca Berlinguer, Antonio Caprarica (direttore di Radio 1 e dei GRR dal 2006 al 2009), Enrico Mentana e Barbara Palombelli. Queste nomine divisero il centrosinistra soprattutto per la nomina del direttore di Rai 3. Dopo questo periodo di incertezze, il 25 novembre 2009 il consiglio di amministrazione della Rai nomin\u00f2 direttore l'ex direttore del TG3 Antonio Di Bella con il voto di tutto il CDA Rai ma non del consigliere del PD Nino Rizzo Nervo.\nRuffini, dopo aver dato l'addio a Rai 3, venne indicato dal consiglio di amministrazione della Rai per la direzione di Rai Digitale Terrestre; la direzione non era stata ancora costituita (n\u00e9 lo sar\u00e0 in seguito) e Ruffini attese una collocazione operativa. In seguito avvi\u00f2 una vertenza giudiziaria nei confronti della Rai, successivamente il 27 aprile 2010 venne nominato direttore di Rai Educational (che per\u00f2 si insedier\u00e0 il 27 maggio 2010) prendendo il posto di Giovanni Minoli e della struttura Rai Premium (che si occupa di coordinare i canali Rai 4 e Rai Movie). Ruffini rifiut\u00f2 la nuova proposta ritenendosi una vittima di scelte politiche e fece causa per richiedere il reintegro ai vertici di Rai 3, il 28 maggio 2010 il tribunale di Roma diede ragione a Ruffini ma la Rai annunci\u00f2 il ricorso e con un comunicato disse che Antonio Di Bella (suo successore) avrebbe continuato a svolgere il suo mandato di direttore. L'8 giugno Ruffini fu reintegrato alla direzione di Rai 3 senza che la Rai ritirasse il ricorso, il 20 luglio 2010 Ruffini vince anche il ricorso."}
{"id": "1781111", "revid": "49022", "url": "https://it.wikipedia.org/wiki?curid=1781111", "title": "Theodoric", "text": ""}
{"id": "1781116", "revid": "648716", "url": "https://it.wikipedia.org/wiki?curid=1781116", "title": "IBM 8514", "text": "L'IBM 8514 \u00e8 una scheda video della IBM che supporta una risoluzione di 1024\u00d7768 pixel a 256 colori alla frequenza di in modalit\u00e0 interlacciata, o 640\u00d7480 a 60\u00a0Hz non-interlacciata. IBM, insieme a questa scheda video, vendeva anche un monitor che aveva come sigla 8514.\nInterfaccia grafica.\nL'IBM 8514 ha introdotto per prima la modalit\u00e0 standard di programmazione chiamata \"Adapter Interface\" or AI che fu poi impiegata nelle schede video XGA di IBM e di prodotti compatibili come le schede video della ATI Technologies Mach 32 e dell'IIT AGX.\nL'interfaccia AI implementava delle funzioni 2D standard come il disegno della linea, il riempimento di colore e il \"Bit blit\". Questo permetteva di scaricare la CPU del PC e velocizzava le applicazioni di CAD.\nStoria.\nLa IBM 8514 fu introdotta contemporaneamente alla VGA nel 1987.\nSebbene non sia la prima scheda video ad avere un acceleratore hardware (la prima fu il PGC), la IBM 8514 \u00e8 spesso ritenuta la prima scheda video per PC con un acceleratore grafico in grado di eseguire funzioni fisse.\nLa PGC e la TARGA Truvision, infatti, erano state sviluppate con proprie CPU e DSP che, almeno in teoria, potevano eseguire anche codice compilato in autonomia. Le schede video con acceleratore a funzioni fisse permisero di avere un costo/prestazioni molto favorevole sacrificando la programmabilit\u00e0.\nL'IBM 8514 fu soppiantato dall'IBM XGA.\nHardware compatibile.\nLa scheda video IBM 8514 non fu molto clonata da altri produttori come lo fu la VGA. In ogni modo ATI Technologies svilupp\u00f2 alcune schede video compatibili 8514 fra cui Mach8 e Mach32."}
{"id": "1781118", "revid": "729019", "url": "https://it.wikipedia.org/wiki?curid=1781118", "title": "Glareola nuchalis", "text": "La pernice di mare dal collare bianco (Glareola nuchalis, Gray 1849) \u00e8 un uccello della famiglia Glareolidae.\nSistematica.\n\"Glareola nuchalis\" ha tre sottospecie:\nDistribuzione e habitat.\nQuesta pernice di mare vive in Africa, dai confini meridionali del Sahara fino al Sudafrica."}
{"id": "1781122", "revid": "339392", "url": "https://it.wikipedia.org/wiki?curid=1781122", "title": "17\u00ba Stormo", "text": ""}
{"id": "1781123", "revid": "6923", "url": "https://it.wikipedia.org/wiki?curid=1781123", "title": "Gilera Rv NGR 250", "text": ""}
{"id": "1781124", "revid": "287204", "url": "https://it.wikipedia.org/wiki?curid=1781124", "title": "Divisione del Kumaon", "text": "La divisione del Kumaon \u00e8 una divisione dello stato federato indiano di Uttarakhand, di 4.668.329 abitanti. Il suo capoluogo \u00e8 Nainital.\nLa divisione del Kumaon comprende i distretti di Almora, Bageshwar, Champawat, Nainital, Pithoragarh, Udham Singh Nagar."}
{"id": "1781125", "revid": "2031068", "url": "https://it.wikipedia.org/wiki?curid=1781125", "title": "Villa Pompeiana", "text": "Villa Pompeiana \u00e8 una frazione del comune lombardo di Zelo Buon Persico.\nAttualmente conta abitanti.\nGeografia fisica.\nIl centro abitato \u00e8 sito a 89 metri sul livello del mare.\nStoria.\nAlcuni studiosi ritengono che il nome \"Villa Pompeiana\" derivi dal fatto che proprio in quest'area si trovassero una villa e addirittura un porto fluviale fatto costruire dal patrizio romano Gneo Pompeo Strabone (150-80 a.C.). In suo onore, dopo la conquista della Gallia Cisalpina da parte dei romani, il maggior abitato della regione a sudest di \"Mediolanum\" (Milano) venne ribattezzato come \"Laus Pompeia\" (oggi \u00e8 Lodi Vecchio).\n\u00c8 certo che Villa Pompeiana era parrocchia prima di Mignete e pass\u00f2 sotto la medesima nel 1577, a seguito di un'alluvione del fiume Adda che travolse case e chiesa, con relativi documenti e registri dell'archivio parrocchiale.\nNon si hanno notizie n\u00e9 documenti nell'archivio di Mignete riguardanti Villa Pompeiana.\nI fedeli di Villa, rimasti privi della chiesa a seguito dell'alluvione, costruirono in luogo elevato un oratorio dedicato a San Michele Arcangelo.\nIn occasione di un'ultima pestilenza l'oratorio fu adibito a lazzaretto per ricovero degli appestati.\nVilla Pompeiana fu feudo dei Cani, Signori di Bisnate; vi era allora un porto sull'Adda. Ai Cani successero, nel feudo i Triulzi nel 1647. Il 5 gennaio 1727, Giovanni Battista Modignani, Presidente del Senato di Milano, nel suo testamento, lasci\u00f2 all'Ospedale di S. Stefano di Lodi alcuni beni di Villa P., con carico di messe.\nIn et\u00e0 napoleonica (1809-16) Villa Pompeiana fu frazione di Mignete, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il comune contava 234 abitanti.\nNel 1869 Villa Pompeiana fu aggregata a Zelo Buon Persico.\nRitrovamenti archeologici.\nNel Mortone, presso Villa Pompeiana, \u00e8 stata rinvenuta nel 1977 una piroga monossile, ossia un'imbarcazione molto primitiva, costituita da un unico, enorme tronco d'albero appositamente scavato. Dopo la pulitura e le analisi al radiocarbonio, risulta che la piroga risale al 490 d.C. Dopo la frazione Mignete, sulla sinistra, si gode la vista del Mortone, un'area paludosa, vasta circa 30 ettari, coperta di canneti palustri, con sorgenti e un corso d'acqua libera, un punto di ritrovo per numerose specie di uccelli.\nSociet\u00e0.\nReligione.\nNel nucleo abitato \u00e8 sito un piccolo oratorio dedicato a San Michele, dipendente dalla parrocchia di Mignete."}
{"id": "1781126", "revid": "287204", "url": "https://it.wikipedia.org/wiki?curid=1781126", "title": "Tiebele", "text": ""}
{"id": "1781127", "revid": "830939", "url": "https://it.wikipedia.org/wiki?curid=1781127", "title": "Marco Varrone", "text": "Dopo aver frequentato l'Istituto Europeo di Design a Milano, nel 1990 inizia a collaborare con Mediaset, realizzando animazioni per numerosi programmi e sigle televisive come Paperissima, Paperissima Sprint, Striscia la Notizia, Buona Domenica.\nIl suo personaggio pi\u00f9 conosciuto \u00e8 la papera del programma \"Paperissima\".\nHa inoltre lavorato per i lungometraggi a cartoni animati \"La freccia azzurra\" (1996) e \"La gabbianella e il gatto\" (1998).\n2004-2006 supervisore e regista delle animazioni 3d presso Maga Animation Studio\n2006 Assistente di produzione della serie televisiva \"i Cosi\" di Bruno Bozzetto"}
{"id": "1781131", "revid": "228587", "url": "https://it.wikipedia.org/wiki?curid=1781131", "title": "Come on Over", "text": ""}
{"id": "1781132", "revid": "123909565", "url": "https://it.wikipedia.org/wiki?curid=1781132", "title": "Nobilt\u00e0 tedesca", "text": "La nobilt\u00e0 tedesca fu un\"\u00e9lite\" aristocratica ereditaria, classe dirigente del Sacro Romano Impero, parte dell'attuale Germania.\nIn Germania, tutti i figli legittimi di un nobiluomo avevano diritto ad un titolo nobiliare, salvo rare eccezioni. Ad esempio, non tutti i figli di un re o di un principe sovrano divenivano re, principi o elettori regnanti, ma ottenevano semplicemente il titolo di principi o duchi.\nLa nobilt\u00e0 tedesca venne abolita con una legge dell'11 agosto 1919, proclamata dalla Costituzione di Weimar, secondo la quale tutti i tedeschi venivano riconosciuti uguali di fronte alla legge e vennero revocati tutti i diritti ed i privilegi della nobilt\u00e0.\nLa nobilt\u00e0 tedesca, ad ogni modo, continu\u00f2 a giocare un ruolo fondamentale nelle relazioni tra le varie nazioni europee, dal momento che molti degli attuali monarchi d'Europa discendono da nobili tedeschi. La nobilt\u00e0 era tutt'altro che omogenea, sussistendo la netta distinzione tra alta nobilt\u00e0 o imperiale e quella provinciale. Generalmente l'alta nobilt\u00e0 tedesca era titolare di un feudo imperiale ed immediato e come tale aveva diritto al voto nel Reichstag. Vi facevano parte duchi, antichi principi (dal 1582), langravi e margravi, principi-conti, conti.\nLa maggior parte, ma non tutti, dei cognomi tedeschi della nobilt\u00e0 sono preceduti dal predicato \"von o v.\", con il significato di \"de\" o \"di\", o talvolta dal predicato \"zu\", che \u00e8 da tradursi con \"da\". Talvolta i titoli si trovano uniti in \"von und zu\", nel significato di \"di e da\". Altre forme che si possono incontrare sono: \"von der\" (\"dei\" o \"della\"), \"vom\" (\"dei\"), \"zur\" (\"nel\") e \"zum\" (\"nel\").\nTitoli e ranghi.\nDopo le mediatizzazioni napoleoniche la Dieta tedesca riconoscer\u00e0 ai capifamiglia di tale nobilt\u00e0 ex-sovrana il predicato onorifico di \"altezza serenissima\" (\"Durchlaucht\") nel 1825 per i duchi, principi e principi-conti, e di \"altezza illustrissima\" (\"Erlaucht\") nel 1829 per i capi delle antiche case di conti sovrani, includendovi anche coloro che avevano titoli onorifici in Austria.\nAltri titoli riconosciuti furono quelli di \"Hochgeboren\" (\"di illustre nascita\"), \"Wohlgeboren\" (\"benestante\", \"patrizio\"), \"Erblaender\" (\"possidente ereditario\").\nTitoli non regnanti.\nGli eredi di molti nobili sovrani avevano uno speciale titolo preceduto dal suffisso \"Erb-\", che indicava la parola \"ereditario\", cio\u00e8 in attesa del titolo alla morte del reggente."}
{"id": "1781135", "revid": "144796", "url": "https://it.wikipedia.org/wiki?curid=1781135", "title": "Principe-elettore", "text": ""}
{"id": "1781136", "revid": "287204", "url": "https://it.wikipedia.org/wiki?curid=1781136", "title": "Samuel Wallis", "text": "Samuel Wallis nacque in Cornovaglia. Entr\u00f2 in marina col grado di aspirante guardiamarina, e partecip\u00f2 alla guerra tra l'Inghilterra e la Francia del 1744-1749. Poco dopo la pace di Aquisgrana, nel mese di ottobre 1748, Wallis venne promosso tenente. Tra il 1756 e il 1763, l'Inghilterra e la Francia erano nuovamente in guerra, in un conflitto che vide la Spagna alleata con la Francia e il Portogallo con l'Inghilterra. Nel febbraio 1756, Wallis fu assegnato alla nave da guerra \"Invincible\". Ad aprile del 1757 ebbe il comando di una fregata in stazionamento nel Nord America.\nSolo qualche mese dopo, nel giugno dello stesso anno, grazie al patronato di Boscawen divenne \"capitano\". Dopo diciotto mesi di servizio nelle acque Nord Americane, Wallis ebbe il comando della \"Prince d'Orange\" una nave da guerra con sessanta cannoni che nel 1761 fu nuovamente la missione nello Stretto della Manica. Wallis, rimase al comandeo della \"Prince d'Orange\", fino alla pace di Parigi del 1763. Nel 1766 divenne comandante della \"HMS Dolphin\" con l'intento di circumnavigare il mondo, accompagnato dallo \"Swallow\" al comando di Philip Carteret. Le due navi partirono attraversarono lo Stretto di Magellano, quindi Wallis continu\u00f2 verso Tahiti, che egli chiam\u00f2 \"Isole di Re Giorgio III\" in onore del sovrano (23 giugno 1767).\nSbarcato sull'isola di Taiarapu, i nativi si mostrarono molto aggressivi tanto che dalla nave dovettero intimidirli con dei colpi di cannone. Wallis continu\u00f2 il suo viaggio dirigendosi verso Batavia. Qui molti dei membri dell'equipaggio morirono di dissenteria, quindi si diresse verso il Capo di Buona Speranza. Nel maggio 1768 ritornarono in Inghilterra. Wallis fu in grado di trasmettere informazioni utili a James Cook per i suoi viaggi nell'Oceano Pacifico, e alcuni uomini del suo equipaggio andarono a navigare al servizio di Cook. Nel 1780 Wallis fu nominato Commissario dell'Ammiragliato. In Polinesia l'arcipelago di Wallis e Futuna (ora collettivit\u00e0 oltremare francese) fu cos\u00ec nominato in suo onore."}
{"id": "1781137", "revid": "1543377", "url": "https://it.wikipedia.org/wiki?curid=1781137", "title": "Zecco", "text": "Zecco \u00e8 un dipartimento del Burkina Faso classificato come comune, situato nella Provincia di Nahouri, facente parte della Regione del Centro-Sud.\nIl dipartimento si compone del capoluogo e di altri 10 villaggi: Barr\u00e9, Bourouma, Garwend\u00e9, Gonr\u00e9, Guian, Konkoa, Niouabi\u00e9, Songo, Zecco-Yarc\u00e9 e Z\u00e9l\u00e9go."}
{"id": "1781138", "revid": "28592", "url": "https://it.wikipedia.org/wiki?curid=1781138", "title": "Corone (Preci)", "text": ""}
{"id": "1781139", "revid": "287204", "url": "https://it.wikipedia.org/wiki?curid=1781139", "title": "Elettorato", "text": ""}
{"id": "1781140", "revid": "596890", "url": "https://it.wikipedia.org/wiki?curid=1781140", "title": "Verdello limone", "text": ""}
{"id": "1781141", "revid": "78053163", "url": "https://it.wikipedia.org/wiki?curid=1781141", "title": "Granducato", "text": ""}
{"id": "1781142", "revid": "1522738", "url": "https://it.wikipedia.org/wiki?curid=1781142", "title": "Cuordilava", "text": ""}
{"id": "1781144", "revid": "270605", "url": "https://it.wikipedia.org/wiki?curid=1781144", "title": "Parco locale di interesse sovracomunale della Valle Albano", "text": ""}
{"id": "1781154", "revid": "1318658", "url": "https://it.wikipedia.org/wiki?curid=1781154", "title": "Splash Entertainment", "text": "Splash Entertainment, precedentemente nota come Mike Young Productions, \u00e8 una casa di produzione di animazione statunitense. La sede dell'azienda si trova in Los Angeles, mentre lo studio di produzione \u00e8 sito in Merthyr Mawr, Galles. L'azienda \u00e8 particolarmente orientata nel fronte dell'animazione televisiva per bambini.\nLa societ\u00e0 che si occupa della distribuzione dei loro lavori \u00e8 la Taffy Entertainment. Entrambe sono state acquistate dalla francese MoonScoop nell'ottobre del 2005.."}
{"id": "1781156", "revid": "115036470", "url": "https://it.wikipedia.org/wiki?curid=1781156", "title": "Bois de rose", "text": "Il termine bois de rose (dal francese: \"legno di rosa\") viene utilizzato per designare sia i vari legni profumati impiegati in profumeria, sia il legno di colore rosa o con venature rosa che viene usato nella produzione di mobili.\nIn profumeria.\nIn profumeria, l'olio di \"bois de rose\" (talora indicato anche come \"olio essenziale di palissandro\") proviene da un albero della famiglia delle Lauraceae originario dell'Amazzonia e della Guyana francese: l\"'Aniba rosaeodora\", che \u00e8 una specie in via di estinzione. Viene estratto principalmente da legno molto profumato, di colore giallo (da paglierino a ramato), ma un po' tutte le parti della pianta possono essere distillate. Questa specie era supersfruttata nella Guyana francese all'inizio del XX secolo. Una volta divenuta rara, la specie \u00e8 ora protetta dalla IUCN.\nIn falegnameria.\nNel commercio e nell'industria del legno il \"bois de rose\" indica comunemente alcune specie del genere \"Dalbergia\", principalmente la \"Dalbergia decipularis\", la \"Dalbergia variabilis\" o \"Dalbergia frutescens\", ampiamente utilizzate nel XVIII secolo per l'intarsio. Successivamente tale nome \u00e8 stato attribuito anche alla \"Dalbergia maritima\" del Madagascar e alla \"Dalbergia sissoo\" (il palissandro Shisham) dell'India orientale.\nI vari legnami presentano un odore pi\u00f9 o meno marcato di rosa, che pu\u00f2 perdurare anche dopo molti anni dalla lavorazione. Gli impieghi principali prevedono la produzione di mobili d'arte, piccoli oggetti di falegnameria fine, impiallacciature e lavori di ebanisteria."}
{"id": "1781157", "revid": "47767", "url": "https://it.wikipedia.org/wiki?curid=1781157", "title": "Demo (disambigua)", "text": ""}
{"id": "1781158", "revid": "1543377", "url": "https://it.wikipedia.org/wiki?curid=1781158", "title": "Veganismo", "text": "Il veganismo (o, pi\u00f9 raramente, veganesimo) \u00e8 un movimento che propone l'adozione di uno stile di vita proprio di una societ\u00e0 basata su risorse non provenienti dal regno animale. Se la base del veganismo, come alle sue origini, \u00e8 riconducibile all'antispecismo, le sue motivazioni si sono estese a comprendere temi ambientalistici, demografici, medici, salutistici e socioeconomici.\nEtimologia.\nLa parola veganismo \u00e8 la trasposizione nella lingua italiana della parola \"veganism\" nella lingua inglese, derivante dal termine \"vegan\", nome che assunsero gli aderenti alla prima associazione vegana, fondata in Inghilterra nel 1944.\nGi\u00e0 dagli inizi del XX secolo l'abitudine al consumo di prodotti lattiero-caseari era stata oggetto di forti dibattiti all'interno del movimento vegetariano. Nell'agosto del 1944 Elsie Shrigley e Donald Watson, due membri della Vegetarian Society, pensarono che fosse necessario formare un coordinamento di \"vegetariani non consumatori di latticini\", nonostante l'opposizione di eminenti vegetariani che rifiutavano l'idea di un vegetarianismo completamente privo di prodotti animali. Nel novembre dello stesso anno Watson organizz\u00f2 a Londra una riunione di sei \"vegetariani non consumatori di latticini\", in cui venne deciso di costituire una nuova societ\u00e0, la Vegan Society, di cui Watson stesso fu eletto presidente, e di adottare come definizione il termine \"vegan\", contrazione di \"vegetarian\".\nIn una intervista del 2004 Donald Watson afferm\u00f2:\nSebbene la paternit\u00e0 del neologismo \"vegan\" venga solitamente attribuita a Donald Watson o ad uno sforzo combinato di Donald Watson e di sua moglie Dorothy, Watson riconosce come fonti dell'idea G.A. Henderson e sua moglie Fay K. Henderson, anch'essi membri fondatori nel 1944 della Vegan Society, i quali avevano suggerito per l'associazione il nome \"Allvega\" e come titolo del magazine dell'associazione \"Allvegan\". Da questi suggerimenti Watson avrebbe preso dunque ispirazione per il termine \"vegan\". La parola \"vega\" era inoltre gi\u00e0 in uso nei circoli vegetariani da un po' di tempo. Fin dal 1934, uno dei pi\u00f9 noti ristoranti vegetariani di Londra si chiamava \"Vega\". Tutti i vegetariani di quegli anni, inclusi i coniugi Henderson, erano a conoscenza di questo ristorante, che sembra pertanto essere la prima fonte d'ispirazione del termine.\nPensiero vegano.\nNel linguaggio corrente il veganismo viene usualmente inteso come una forma di dieta a base vegetale. Si tratta di una definizione limitativa, perch\u00e9 quella alimentare \u00e8 solo una delle dimensioni in cui si manifesta lo stile di vita vegano. Un termine alternativo per riferirsi alla sola pratica alimentare a base esclusivamente vegetale \u00e8 \"vegetalismo\". La dieta vegetaliana pu\u00f2 essere adottata anche al di fuori del veganismo per motivazioni terapeutiche, igieniste, religiose o spirituali, e pur essendo un aspetto fondamentale dello stile di vita vegano, non lo esaurisce. Quest'ultimo, come illustra anche la definizione delle \"Vegan Society\", \u00e8 uno stile di vita che evita lo sfruttamento degli animali in ogni ambito, non solo quello dell'alimentazione, ma anche dell'abbigliamento (per es. evitando capi in pelle), del tempo libero (per es. evitando spettacoli in cui vengono utilizzati animali), ecc.\nIl veganismo \u00e8 dettato da principi etici di rispetto per la vita animale, \u00e8 basato sul pensiero antispecista e su una particolare visione non-violenta della vita, come esemplificato nella posizione di Gary L. Francione e altri filosofi. Il veganismo pu\u00f2 essere considerato la prassi della teoria antispecista e comporta il rifiuto di dedicarsi, partecipare e sostenere attivit\u00e0 che implicano l'uccisione o l'utilizzo degli animali, che dai vegani \u00e8 sempre indicato come sfruttamento.\nCon un Memorandum nel 1979 la Vegan Society defin\u00ec il veganismo come:\nIl veganismo contemporaneo si propone anche come possibile soluzione ad altre problematiche correlate, di natura morale, ambientale, sociale, economica e sanitaria.\nPratica e stile di vita.\nI vegani differiscono tra loro in funzione del pragmatismo con cui si adattano alla vita reale. La maggior parte di coloro che si definisce vegano segue principalmente la sola dieta vegetale (vegetaliani, o \"dietary vegans\"). Meno numerosi sono i vegani che modificano il proprio comportamento anche in altri ambiti di consumo, come per esempio scegliendo capi di abbigliamento in fibre vegetali sintetiche e artificiali o acquistando esclusivamente prodotti \"vegan\", i quali possono anche essere mediamente molto pi\u00f9 costosi degli equivalenti non vegani. Sebbene il grado di adesione possa variare da un individuo all'altro, considerando anche che uno stile di vita rigorosamente vegano \u00e8 complesso da mantenere poich\u00e9 i derivati di origine animale possono nascondersi nei prodotti pi\u00f9 impensati, si ritiene che non sarebbe necessario che tutta la popolazione aderisca al veganismo e adegui ogni comportamento ai pi\u00f9 rigidi dettami del veganismo per produrre un cambiamento nell'economia e nella societ\u00e0 in chiave \"vegan\", ma basti il raggiungimento di una certa \"massa critica\".\nAnche se non ci sono criteri fissi e prestabiliti a cui tutti i vegani debbano incondizionatamente aderire, nella pratica quotidiana si distinguono una serie di abitudini e scelte diffuse e riconosciute da tutta la comunit\u00e0 vegana. In particolare, molta importanza viene data alla scelta in campo alimentare, optando per una dieta basata rigidamente su prodotti esclusivamente vegetali, detta anche dieta vegana o, come si \u00e8 detto, vegetaliana. Un vegano pertanto rifiuta il consumo di ogni tipo di carne (compresa la carne degli animali marini, ovvero pesce, crostacei e molluschi), latte e derivati, uova, miele e altri prodotti delle api, anche quando presenti in forma di ingredienti in altri alimenti, come prodotti da forno preparati con strutto, pasta all'uovo o brodo di carne. Il vegano pone anche attenzione nella scelta delle bevande, che spesso possono contenere derivati di origine animale. Per un vegano evitare il consumo di cibi animali significa non sostenere l'industria zootecnica e della pesca, in particolare gli allevamenti intensivi, in quanto tali industrie causano lo sfruttamento, la sofferenza e l'uccisione di un numero di animali molto elevato. A tal riguardo stime della FAO (2007), quantificano che in tutto il mondo ogni anno verrebbero uccisi, per fini alimentari, circa 56 miliardi di animali, esclusi pesci e altri animali marini.\nUn vegano inoltre indossa solo capi in fibre vegetali (canapa, lino, cotone, ecc.), fibre artificiali (rayon, viscosa, ecc.) e fibre sintetiche (acrilico, nylon, pile, poliestere, ecc.) evitando l'acquisto di capi con parti di origine animale (pelliccia, pelle, lana, seta e imbottiture in piuma); usa cosmetici (\"make-up\" e prodotti per l'igiene personale) e prodotti per la pulizia della casa, presenti in commercio con marchio o certificazione \"vegan\", che garantiscono che non siano stati testati su animali e che siano privi di ingredienti di origine animale, come per esempio il \"sodium tallowate\", ricavato da strutto suino e sego bovino; in generale evita l'acquisto di altre merci con parti animali (come divani in pelle, tappeti in pelliccia, ornamenti in avorio, oggetti in osso, pennelli in pelo animale, ecc.) e dei farmaci contenenti eccipienti animali.\nSi tratta quindi di un complesso di norme che influenzano le abitudini e le scelte d'acquisto quotidiane e che, bench\u00e9 rappresentino consuetudini consolidate presso la comunit\u00e0 vegana, vengono perseguite con la dovuta flessibilit\u00e0 in relazione alle proprie esigenze, alle proprie possibilit\u00e0 e alla propria realt\u00e0 di vita.\nTra i vegani sono fonte di opinioni molto discordi quei prodotti derivati di origine animale meno noti (e in alcuni casi indicati sotto forma di sigle alfanumeriche) presenti in quantit\u00e0 spesso irrilevanti in alcuni prodotti o usati sotto forma di additivi alimentari: \u00e8 il caso, ad esempio, della L-cisteina\n(identificata anche con la sigla E920), della glicerina animale\n(E422) o dei fosfati animali\n(E542). Ancora pi\u00f9 controverso \u00e8 il caso di quei prodotti che, pur non contenendo derivati di origine animale, ne implicano per\u00f2 l'uso durante il processo di produzione, come ad esempio alcuni tipi di zucchero raffinato che sarebbero lavorati con carbone animale, usato per la decolorazione dello zucchero e per rimuovere impurit\u00e0 e minerali.\nQuesta attenzione alla presenza di quantit\u00e0 irrilevanti di derivati di origine animale o al loro separato uso durante il processo di lavorazione non \u00e8 scevra da alcune considerazioni problematiche che porterebbero a escludere l'acquisto di tutta una vasta gamma di prodotti alimentari e merci di altro genere. L'uso di sostanze di origine animale, infatti, \u00e8 attualmente molto diffuso nella produzione industriale moderna; \u00e8 altres\u00ec vero che sempre pi\u00f9 aziende propongono varianti totalmente vegetali dei loro prodotti. Sostanze di derivazione animale si possono trovare in articoli insospettabili, come palle da tennis, carta da parati e bande adesive. Un'artista olandese, Christien Meindertsma, afferma di avere individuato 185 prodotti di uso comune contenenti parti di maiale, tra cui proiettili, pellicola fotografica, freni, porcellana e sigarette.\nInoltre, secondo i vegani, l'origine animale di alcune sostanze ambigue o il coinvolgimento di derivati di origine animale nelle fasi di produzione non sarebbe sempre facilmente accertabile. Ad esempio, spesso la coltivazione agricola prevede l'impiego di concimi di origine animale (prodotti con sangue, feci, ossa, lana, corna, ecc.). Per tali motivi, generalmente, nella comunit\u00e0 vegana quest'uso delle sostanze di origine animale riceve scarsa attenzione nella prassi quotidiana e si ritiene pi\u00f9 pratico, oltre che pi\u00f9 efficace per la causa della liberazione animale, concentrare la propria attenzione solo su quelle sostanze di origine animale pi\u00f9 evidenti (carni, latte e latticini, uova e prodotti delle api).\nOltre alle scelte di consumo quotidiano, un vegano evita infine la pratica, la partecipazione e il sostegno ad attivit\u00e0 come la sperimentazione sugli animali, la caccia e la pesca, gli spettacoli con animali come la corrida, il combattimento di galli, il circo con animali o il rodeo, l'impiego di animali in competizioni sportive (corse di cavalli, corse di cani, sleddog, ecc.), le manifestazioni folcloristiche con impiego di animali, gli zoo, gli acquari e altre strutture simili che detengono animali, il commercio degli animali da compagnia e ogni altra simile attivit\u00e0.\nIl vegetalismo e i vegetaliani.\nIl vegetalismo denota il comportamento alimentare di chi si nutre solo ed esclusivamente di vegetali.\nNel corso degli ultimi decenni \u00e8 maturato un interesse verso il vegetalismo nei paesi pi\u00f9 ricchi. Una delle ragioni \u00e8, naturalmente, quella dei vegani e cio\u00e8 il veganismo. Molti altri per\u00f2 si alimentano di soli vegetali per ragioni diverse dal veganismo, pi\u00f9 o meno combinate tra loro, e pur non essendo vegani vengono identificati, o si dichiarano loro stessi, vegani. Alcune persone, per esempio, non per non causare la morte diretta e indiretta degli animali, come fanno i vegani, ma per il solo scopo alimentare umano, come fanno i vegetariani, scelgono di nutrirsi di soli vegetali. Adottando la stessa dieta dei vegani, quella solo vegetale, e lo stesso comportamento dei vegetariani, quello solo alimentare umano, non sono n\u00e9 vegani n\u00e9 vegetariani e possono essere meglio definiti come vegetaliani, o vegetalisti, etici. A questa scelta intermedia giungono i vegetariani che acquistano la consapevolezza che la produzione di latte e di uova non evita agli animali produttori un destino di macellazione e i vegani che decidono di concentrare tutti i propri sforzi laddove si concentra anche il maltrattamento degli animali e cio\u00e8 l'industria alimentare animale. Altri soggetti invece scelgono di alimentarsi di soli vegetali per una ragione esclusivamente salutistica, perch\u00e9 credono fideisticamente di poter curare e prevenire alcune malattie o che, per assicurare il migliore stato di salute, l'alimentazione naturale umana debba prevedere solo cibi vegetali, e non avendo alcun interesse per l'attenzione agli animali anche loro non sono n\u00e9 vegani n\u00e9 vegetariani, e anche loro possono essere meglio definiti come vegetaliani, o vegetalisti, salutistici. In particolare, negli anni pi\u00f9 recenti si pu\u00f2 osservare una crescente diffusione della dieta vegana presso i paesi pi\u00f9 ricchi. Ad esempio, negli USA, circa il 2-3% della popolazione adulta (con una stima che va da due-tre milioni di persone a sei milioni) segue in modo regolare una dieta vegana,\ne circa l'1% dei bambini e degli adolescenti tra gli 8 e i 18 anni \u00e8 vegetaliano.\nAltri paesi occidentali presentano percentuali diverse, ad esempio l'Italia ha una presenza di vegetaliani che nelle rilevazioni fluttua tra l'1,1% e il 3%. Tuttavia, le rilevazioni sui vegani possono essere complesse da eseguire e da interpretare a causa della variet\u00e0 dei comportamenti e delle motivazioni che possono ricadere sotto questa etichetta.\nFrequentemente i vegetaliani attuali riferiscono motivazioni etiche di rispetto per la vita animale e, in misura minore, vengono addotte anche ragioni salutistiche ed ecologiste. Tali motivazioni non sono tutte necessariamente adottate insieme, e anche se due o pi\u00f9 possono coesistere negli stessi soggetti, solitamente una prevale sulle altre. Alla diffusione delle ragioni salutistiche ha contribuito una serie di fattori. Gi\u00e0 da diversi decenni, la correlazione tra il consumo di carni \u2013 in particolare di carni rosse e carni conservate \u2013 e il possibile rischio di patologie croniche,\nla diffusione di malattie virali presso gli animali allevati (causa di zoonosi alimentare) e le preoccupazioni per il crescente uso di antibiotici e altri farmaci negli allevamenti\n(che potrebbero accumularsi nelle carni), da una parte, e i possibili benefici associati a diete ricche di cibi vegetali,\ninsieme con l'opinione che la carne rappresenti un alimento opzionale per la dieta umana,\ndall'altra, hanno determinato nei paesi ricchi una crescente diffusione della dieta latto-ovo-vegetariana. Pi\u00f9 recentemente, i rischi derivanti da un'eccessiva assunzione di grassi saturi e colesterolo, di cui sono ricchi latte, latticini e uova, la correlazione del consumo di uova e prodotti lattiero-caseari con alcuni tipi di cancro e la vasta diffusione dell'intolleranza al lattosio, hanno ulteriormente spostato l'attenzione verso la dieta vegana. Infine, sempre negli anni recenti, il vegetalismo ha cominciato a diffondersi anche come una scelta ecologica a seguito di valutazioni dell'impatto ambientale connesso al settore dell'allevamento e per il rischio pandemico connesso alla possibilit\u00e0 di sviluppare, attraverso gli allevamenti intensivi, un patogeno letale resistente agli antibiotici definito \"batterio dell'apocalisse\". Il 1\u00ba novembre si festeggia il World Vegan Day (giornata vegana mondiale) per celebrare la fondazione della prima \"vegan society\", e l'intero mese di novembre \u00e8 stato scelto come World Vegan Month (mese vegano mondiale).\nLe diete vegetaliane.\nLe diete vegetaliane sono dei modelli nutrizionali che escludono dall'alimentazione la carne di qualsiasi animale e tutti i prodotti di origine animale. Oltre alla dieta vegana, basata su: cereali, legumi, verdura, frutta e semi; sono diete vegetaliane anche altre diete che, sebbene differiscano sostanzialmente dalla dieta vegana sia nei principi alimentari, sia nel tipo di alimenti consumati, non comprendono il consumo di alcun ingrediente di origine animale. Fra di esse vi sono quelle praticate, ad esempio, nel crudismo vegetaliano, nel fruttarismo o nell'ehretismo.\nInfluenza della dieta sull'ambiente.\nI vegani sostengono che la loro dieta sia molto meno negativa per l'ambiente rispetto a quella onnivora in fatto di consumo di risorse ed effetto serra.\nTesi a favore del minor impatto ambientale del veganesimo.\nNella seconda met\u00e0 del Novecento il consumo globale di carne \u00e8 aumentato di cinque volte, passando da 45 milioni di tonnellate all'anno nel 1950 a 233 milioni nel 2000.\nIl notevole incremento del consumo di carne e dei cibi animali in generale ha determinato una crescita improvvisa della produzione zootecnica e, conseguentemente, un considerevole aumento del numero di animali allevati,\nche secondo i dati FAO e del World Watch Institute \u00e8 incompatibile con i ritmi naturali terrestri, visto l'impatto sulla vita terrestre stessa, e ha inciso profondamente sull'equilibrio ambientale. Nel 2006 la FAO ha pubblicato \"Livestock's Long Shadow\", un report scientifico in cui viene approfonditamente valutato l'impatto globale del settore zootecnico sull'ambiente. Nel 2015 si \u00e8 misurato l'impatto del settore della produzione di cibo da animali che raggiunge il 51% dell'emissione di diossido di carbonio.\nTesi contrarie al minor impatto ambientale del veganesimo.\nIn una ricerca pubblicata su \"Elementa\", un team di scienziati della Tufts University ha affermato che la dieta pi\u00f9 sostenibile non \u00e8 quella vegana ma quella vegetariana.\nLo studio afferma che a parit\u00e0 di calorie si causano pi\u00f9 danni all'ambiente nel produrre cibi vegani che per produrre alcuni tipi di carne. Inoltre certi terreni rimarrebbero inutilizzati poich\u00e9 non tutti sono coltivabili e sono quindi usati per pastorizia e allevamento.\nUn altro studio pubblicato sulla rivista \"Environment Systems and Decisions\" conferma che la coltivazione di certi cibi per dieta vegana consuma pi\u00f9 risorse rispetto a quella onnivora.\nAnche \"The Guardian\" ha sostenuto che la dieta vegana non sia meno impattante per l'ambiente.\nSimulazioni.\nAlcuni studi hanno simulato la totale conversione della popolazione mondiale al veganesimo e hanno sostenuto che ci\u00f2 porterebbe minori rischi per l'ambiente ma aumenterebbe la disoccupazione di alcuni paesi e i problemi di salute a coloro che non possono (per motivi medici) sottoporsi alla dieta vegana.\nDibattito sul minor consumo idrico della dieta vegana.\nEsiste un dibattito riguardo al minor consumo di acqua per produrre cibi vegani rispetto a cibi onnivori. Un dato molto dibattuto per esempio riguarda la tesi secondo la quale un chilo di carne viene prodotto consumando circa 15.000 litri d\u2019acqua, con cui si potrebbero invece coltivare molti chili di cibo vegano, mentre altri smentiscono.\nVegetalismo, veganismo e religione.\nDa una prospettiva di sociologia delle religioni \u00e8 possibile intravedere nel veganismo contemporaneo alcuni tratti caratteristici delle cosiddette \"religioni implicite\", in particolare qualora esso sia oggetto di un investimento personale che coinvolga profondamente e ampiamente l'identit\u00e0 personale. L'attenzione scrupolosa ed eticamente connotata per il rispetto e la salvaguardia della vita animale pu\u00f2 allora assumere aspetti ritualistici e quasi sacrali. La dimensione religiosa del veganismo emerge anche dalla sua forte carica idealistica, che traspare nel desiderio e nel tentativo di cambiare il mondo, l'economia e la societ\u00e0 ad immagine dei valori cui il movimento aderisce. Nonostante la sua lontananza dalla tradizionale idea di fenomeno religioso, il veganismo lascia dunque trasparire una sorta di \u201cenfasi protoreligiosa\u201d. Lo stesso si pu\u00f2 dire, pi\u00f9 in generale, per quanto riguarda i movimenti animalisti, che possono talvolta assolvere funzioni tipiche delle religioni.\nUno studio che ha indagato la rappresentazione del veganismo sulla stampa italiana, ha osservato come la connotazione religiosa del veganismo, dipinta come \"integralista\", possa talvolta assumere funzioni stigmatizzanti nel discorso pubblico relativo a questo stile di vita.\nNel gennaio 2020 anche una corte britannica, nell'accogliere il ricorso di un dipendente licenziato perch\u00e9 vegano, ha riconosciuto che il veganesimo \u00e8 del tutto paragonabile a una religione o a un credo filosofico.\nRischi per la salute.\nLa Academy of Nutrition and Dietetics (ex American Dietetic Association) ha dichiarato nel 2009 che una dieta vegetariana o vegana \u00e8 adeguata a tutte le et\u00e0 e pu\u00f2 contribuire ad un buono stato di salute, a patto che sia correttamente pianificata, e in alcuni casi opportunamente integrata. Infatti, escludere la carne e, in generale, i prodotti di derivazione animale, significa eliminare dalla dieta i prodotti alimentari pi\u00f9 ricchi di proteine. L\u2019organismo umano per\u00f2 ha due vincoli legati alle proteine che non possono essere violati, ovvero il fabbisogno di amminoacidi essenziali giornaliero e il fabbisogno proteico totale giornaliero. Ogni parte dei vegetali contiene proteine ma queste si concentrano in quantit\u00e0 significative solo nei semi, e inoltre solo pochissimi vegetali, tra questi la quinoa, hanno tutti gli amminoacidi essenziali nelle giuste proporzioni. Pertanto la dieta vegana deve comprendere una quantit\u00e0 adeguata di legumi, cereali e frutta secca, per soddisfare il fabbisogno proteico.\nLa dieta vegana, se non applicata adeguatamente e in alcuni casi pianificata da un nutrizionista, pu\u00f2 portare a deficit o riduzione nell'assorbimento di nutrienti essenziali, tra cui acidi grassi, minerali e vitamine, con particolare riguardo verso la vitamina B12. Come evidenziato da uno studio retrospettivo del 2013, che analizzava i dati di ulteriori 18 studi scientifici, la carenza di vitamina B12 tra i vegani \u00e8 alquanto diffusa in ogni fascia di et\u00e0, gruppo sociale e luogo di residenza, per cui sono consigliate la regolare integrazione e gli esami clinici periodici per monitorare i livelli della vitamina B12 nel sangue. Molti vegani ritengono che alcuni integratori alimentari vegetali, come la spirulina, siano utili non solo per compensare deficit di minerali ma anche della vitamina B12. In realt\u00e0 l'apporto della vitamina \u00e8 in forma molecolare non biologicamente utile; pertanto, fonti affidabili di vitamina B12 sono gli integratori farmaceutici ricavati da biosintesi industriale. Recenti studi sono stati volti per trovare alimenti con disponibilit\u00e0 di vitamina B12 e uno studio del 2014 rileva come l'alga Nori apporti vitamina B12 biodisponibile all'uomo potendo essere utile a prevenire la carenza nella popolazione vegana.\nAnche le altre carenze di nutrienti, particolarmente rischiose soprattutto nel periodo pediatrico, possono portare potenzialmente a malnutrizione, oltre a maggiori rischi alla salute per talune patologie.\nUno studio della Oxford University pubblicato sulla rivista scientifica \"British Medical Journal\" afferma che la dieta vegana e vegetariana aumenta il rischio di ictus.\nEffetti sulla salute.\nDiverse pubblicazioni degli ultimi anni hanno cercato di determinare in che modo la dieta vegana abbia un impatto in alcune patologie come cancro, malattie cardiache e diabete. Viene riportato una minore incidenza e mortalit\u00e0 per cardiopatia ischemica (-25%) e incidenza di cancro (-15%); effetti positivi sono stati riscontrati anche nella prevenzione e trattamento del diabete di tipo 2.\nDieta vegana in gravidanza.\nNaturalmente molte persone hanno delle riserve sulla fattibilit\u00e0 del regime alimentare vegano in gravidanza, ma studi scientifici emergenti evidenziano come possa essere considerata salubre, purch\u00e9 si abbia una forte consapevolezza della necessit\u00e0 di equilibrare la dieta con i micronutrienti necessari."}
{"id": "1781160", "revid": "21880", "url": "https://it.wikipedia.org/wiki?curid=1781160", "title": "Dyscophinae", "text": ""}
{"id": "1781163", "revid": "1543377", "url": "https://it.wikipedia.org/wiki?curid=1781163", "title": "Fiano d'Abeto", "text": "Fiano d'Abeto \u00e8 una frazione del comune di Preci (PG) collocata su un vecchio percorso di collegamento tra Preci e Norcia, nei pressi di Abeto.\nSi trova a 900 ed \u00e8 abitato da 9 residenti; \u00e8 divisa in due nuclei separati (\"F. di Sopra\" e \"F. di Sotto\"), disposti in maniera irregolare. L'attivit\u00e0 prevalentemente praticata \u00e8 l'agricoltura, per via della fertilit\u00e0 dell'altopiano.\nIl paese posto in basso \u00e8 quello pi\u00f9 economicamente sviluppato; da notare le \"trasanne\", costruzioni a capanna addossate alle case e usate come rimessa agricola.\nIl luogo pi\u00f9 interessante \u00e8 rappresentato dalle sei grotte utilizzate in epoca preistorica come tombe rupestri, con pianta quadrangolare a cella unica. In esse sono stati ritrovati utensili del Neolitico e del Paleolitico, a testimonianza di una frequentazione umana risalente ad almeno 200.000 anni fa: punte di lancia e di frecce, pugnali, pendenti e piccoli coltelli. La grande quantit\u00e0 di frammenti di selce fa pensare anche alla presenza di una officina per l'industria litica; gran parte di questi oggetti e le decorazioni delle tombe si trovano ora nel museo diocesano di Spoleto.\nDa menzionare anche la chiesa di S. Michele Arcangelo o S. Angelo (XVI secolo), costruita sui resti di un tempio romano dedicato a Giove.\nInfine, si evidenzia la presenza di due torri \"colombare\"."}
{"id": "1781165", "revid": "25884", "url": "https://it.wikipedia.org/wiki?curid=1781165", "title": "Villa Collescille", "text": ""}
{"id": "1781172", "revid": "290948", "url": "https://it.wikipedia.org/wiki?curid=1781172", "title": "Equazione di Pauli", "text": "L'equazione di Pauli, dal nome del fisico elvetico Wolfgang Pauli che l'ha formulata, \u00e8 l'equazione di Schr\u00f6dinger relativa a una particella di spin 1/2 che interagisce con il campo elettromagnetico. Rappresenta il limite non-relativistico dell'equazione di Dirac, vale a dire il limite per particelle che sono lente abbastanza da poter trascurare gli effetti relativistici.\nDettagli.\nL'equazione di Pauli si scrive:\nDove: "}
{"id": "1781173", "revid": "121754887", "url": "https://it.wikipedia.org/wiki?curid=1781173", "title": "Alfabeto dell'esperanto", "text": "Lalfabeto dell'esperanto \u00e8 composto da 28 lettere. La pronuncia \u00e8 costante per ogni lettera (ad ogni suono una lettera, ad ogni lettera un suono). Il nome di ogni vocale \u00e8 dato dal suono della vocale stessa (come in italiano); il nome di ogni consonante (comprese le semivocali \"\u016d\" e \"j\") \u00e8 dato dal suono della consonante seguito da \"-o\" (il suffisso che contraddistingue i sostantivi).\nProspetto.\nSeguono le lettere dell'alfabeto dell'esperanto (chiamato anche \"aboco\", dal nome delle prime tre lettere). Pronuncia IPA: \nNon fanno parte dell'alfabeto dell'esperanto, ma si possono trovare in espressioni matematiche, le seguenti lettere dell'alfabeto latino:\nLa pronuncia.\nCaratteristica dell'esperanto \u00e8 che ad ogni lettera \u00e8 associato uno ed un solo suono, indifferentemente dalla vocale o consonante successiva o precedente. Questo ha portato alla necessit\u00e0 di introdurre nuove lettere (contraddistinte da accenti circonflessi) cos\u00ec da garantire una sufficiente variet\u00e0 di suoni.\nLe vocali.\nLe vocali sono a, e, i, o, u, e si pronunciano come in italiano.\nLe consonanti.\nGran parte delle consonanti sono uguali a quelle italiane, per cui sotto sono indicate solo quelle con pronuncia differente:\nConsonanti vicine.\nLe consonanti sono sempre lette singolarmente, indifferentemente se uguali o diverse tra loro, o da come esse siano lette in italiano. Ad esempio:\nMac OS X.\nNei sistemi Mac OS X i caratteri Esperanto possono essere immessi selezionando un layout dal pannello \"Input Sources\" delle preferenze \"Language &amp; Text\", che si trovano nell'applicazione \"System Preference\". Si pu\u00f2 scaricare un layout di tastiera Esperanto che, una volta installato, funziona allo stesso modo che per le altre lingue. o \u00e8 possibile usare la pre-installata \"U.S. Extended\" keyboard. Il layout di tastiera Esperanto offre due diversi metodi di digitazione. Il primo, \"Esperanto\" mantiene un layout QWERTY, ma cambia le lettere che non sono usate in Esperanto (\"q\", \"w\", \"y\", and \"x\") con i diacritici dell'Esperanto, e cambia la \"u\" in \"\u016d\" quando \u00e8 seguita da una a o una \"e\". Il secondo metodo, \"Esperanto-sc\", consente all'utente di digitare i diacritici della maggior parte delle lingue con alfabeto basato sul Latino incluso l'Esperanto simultaneamente. Premendo una lettera seguito da un tasto combinante - di solito il punto virgola (;) si avr\u00e0 la lettera con diacritico. Usando lo 'U.S. Extended keyboard layout', i caratteri dell'Esperanto possono essere digitati usando pi\u00f9 tasti. Ecco una tabella dei vari metodi:\nIn OS X \u00e8 anche possibile creare il proprio layout di tastiera, in base alle proprie preferenze."}
{"id": "1781177", "revid": "226458", "url": "https://it.wikipedia.org/wiki?curid=1781177", "title": "H\u00f6torget", "text": "H\u00f6torget (in italiano \"piazza del fieno\") \u00e8 una piazza situata nel centro di Stoccolma, pi\u00f9 precisamente nella zona di Norrmalm.\nSeppur durante il giorno ospiti l'abituale mercato ortofrutticolo, a nord della piazza \u00e8 anche possibile trovare il \"Konserthuset\", studiato per ospitare concerti nonch\u00e9 sede della filarmonica reale.\nInoltre sono presenti la \"Filmstaden Sergel\" (uno dei pi\u00f9 grandi cinema multisala di Stoccolma), la \"H\u00f6torgshallen\" (mercato alimentare coperto), ed il grande magazzino PUB. A ridosso della piazza svettano i cinque grattacieli \"H\u00f6torgsskraporna\"."}
{"id": "1781179", "revid": "254059", "url": "https://it.wikipedia.org/wiki?curid=1781179", "title": "Estorre Visconti", "text": "Biografia.\nGiovinezza.\nFiglio di Bernab\u00f2 e di Beltramola de' Grassi, Estorre nel 1404 aveva ricevuto come suo dominio la signoria di Martinengo e di Morengo. Era membro della \"Compagnia della Treccia\", ordine cavalleresco fondato dall'Arciduca Alberto III d'Austria.\nAi Forni.\nGiovanni Maria, figlio di Gian Galeazzo e Duca di Milano lo accus\u00f2 di congiura e lo fece chiudere nella terribile \"prigione dei Forni\" del Castello di Monza, dalla quale fu poi liberato da Ottobon Terzi e dai suoi seguaci di parte ghibellina.\nSignore di Monza e lotte per il potere.\nNel 1407 Estorre venne proclamato \"Signore di Monza\" e fece coniare in una zecca cittadina una propria moneta, il \"grosso monzese\", recante la dicitura \"Hestor Vicecomes Modoetie\".\nAll'uccisione di Giovanni Maria (16 maggio 1412), Estorre fu acclamato Signore dal popolo milanese e rimase tale fino al giugno dello stesso anno, associandosi il nipote legittimo di suo padre Bernab\u00f2 Visconti, Giovanni Carlo Visconti, nell\u2019intento di legalizzare il suo potere in citt\u00e0 dove inizi\u00f2 anche a governare e battere moneta,\nSconfitto per\u00f2 da Filippo Maria, fratello di Giovanni Maria, fu scacciato dalla capitale e insieme alla sorella Valentina si rifugi\u00f2 a Monza, dove l'8 agosto fu assediato dal Carmagnola. Giancarlo invece, pi\u00f9 prudentemente, non si fece vivo.\nMorte.\nQui, nel cortile del castello, mentre era intento ad abbeverare il suo cavallo, una pietra scagliata a caso da una catapulta degli assedianti gli frattur\u00f2 il collo del piede sinistro provocandone la morte per infezione dopo pochi giorni.\nLa sorella Valentina, figlia legittimata di Bernab\u00f2, con il marito Gentile assunse allora la difesa del castello e degli interessi dei superstiti figli di Bernab\u00f2; con esequie solenni fece tumulare Estorre nel duomo di Monza.\nNel 1711, a seguito di lavori nel duomo, il suo corpo fu ritrovato mummificato e oggi \u00e8 custodito nel museo. La sua spada, ritrovata nella tomba, \u00e8 opera di un armaiolo milanese; datata tra la fine del XIV secolo e inizio del XV, \u00e8 esposta nel museo del tesoro del Duomo di Monza.. La lama, a doppio taglio, \u00e8 in acciaio brunito, con l'elsa decorata da una foglietta d'oro, mentre sottili fili d'oro ritorti ne arricchiscono l'impugnatura."}
{"id": "1781182", "revid": "287204", "url": "https://it.wikipedia.org/wiki?curid=1781182", "title": "Alamannicus maximus", "text": ""}
{"id": "1781187", "revid": "287204", "url": "https://it.wikipedia.org/wiki?curid=1781187", "title": "Universit\u00e0 per la Pace", "text": "L'Universit\u00e0 per la Pace (UPEACE, \"University for Peace\") fu fondata in Costa Rica nel 1980 \"per fornire all'umanit\u00e0 un'istituzione internazionale di istruzione superiore per la pace e allo scopo di promuovere tra tutti gli esseri umani lo spirito di comprensione, tolleranza e pacifica coesistenza.\nIl campus dell'UPEACE in Costa Rica ha 124 studenti provenienti da 37 paesi diversi, che ne fanno per la sua dimensione una delle universit\u00e0 pi\u00f9 eterogenee del mondo. L'UPEACE \u00e8 l'unica istituzione nella famiglia delle Nazioni Unite autorizzata a rilasciare lauree ai livelli di master e di dottorato.\nLa lingua d'insegnamento \u00e8 l'inglese; tuttavia, molti membri del personale dell'UPEACE parlano solo spagnolo, e la maggioranza delle risorse della biblioteca dell'UPEACE non sono disponibili in inglese.\nL'11 dicembre 2008 le \u00e8 stato riconosciuto lo status di osservatore dell'Assemblea generale delle Nazioni Unite.\nStoria.\nPer garantire la libert\u00e0 accademica, l'Universit\u00e0 fu fondata in base al proprio statuto, approvato dall'Assemblea generale delle Nazioni Unite. L'UPEACE non \u00e8 soggetta ai regolamenti dell'ONU ed \u00e8 diretta dal suo consiglio, composto da note personalit\u00e0 con competenza in materia di pace e sicurezza. Ci\u00f2 ha permesso all'Universit\u00e0 di muoversi rapidamente e di innovarsi, concentrando il suo nuovo, rigoroso programma accademico sulle cause fondamentali di conflitto attraverso un approccio multisciplinare e di orientamento multiculturale. Il Segretario Generale delle Nazioni Unite Ban Ki-Moon \u00e8 il presidente onorario dell'universit\u00e0.\nLa pi\u00f9 ampia missione dell'Universit\u00e0 dovrebbe esser essere vista nel contesto degli obiettivi della pace e della sicurezza mondiali delle Nazioni Unite. L'importanza centrale dell'istruzione, della formazione e della ricerca in tutti i loro aspetti per costruire le fondamenta della pace e del progresso e ridurre il pregiudizio e l'odio sui quali si basano la violenza, il conflitto ed il terrorismo, \u00e8 sempre pi\u00f9 spesso riconosciuta. Lo Statuto dell'Universit\u00e0 richiede all'UPEACE \"di contribuire al grande compito universale di educare alla pace impegnandosi nell'insegnamento, nella ricerca, nella formazione post-laurea e nella divulgazione della conoscenza fondamentali per il pieno sviluppo della persona umana e delle societ\u00e0 attraverso lo studio interdisciplinare di tutte le materie collegate alla pace\".\nIl finanziamento dei programmi dell'UPEACE deriva dal sostegno di numerosi governi, fondazioni ed istituzioni che credono nella missione dell'Universit\u00e0. \u00c8 in corso la raccolta di fondi per la creazione di un fondo di dotazione.\nL'obiettivo dell'UPEACE \u00e8 di creare una rete di centri ed attivit\u00e0 UPEACE che collaborano tra loro in regioni diverse, guidate dalla loro sede centrale in Costa Rica e che cooperano con un gran numero di universit\u00e0, ONG ed altri partner alle attivit\u00e0 di istruzione e di ricerca per la pace.\nCampus.\nIl campus in Costa Rica dell'UPEACE sorge su pi\u00f9 di tre chilometri quadrati di terreno a circa 20 chilometri a ovest della capitale, San Jos\u00e9. Il campus comprende una foresta primordiale protetta e un parco della pace, donato dal governo ospitante.\nOrganizzazione.\nLa UPEACE nel suo campus in Costa Rica \u00e8 organizzata in tre dipartimenti che offrono undici programmi di master di durata annuale. Tali dipartimenti sono:\nAlcuni dei master offerti sono:\nLa UPEACE offre anche un programma di doppia laurea a livello di master in collaborazione con l'American University a Washington D.C. Dopo due anni si ottiene un MA in Affari internazionali dalla School of International Service dell'American University ed un MA in Risorse naturali e sviluppo sostenibile (\"Natural Resources and Sustainable Development\") dall'UPEACE.\nL'Universit\u00e0 ha recentemente istituito il \"Centre for Executive and Professional Education\"(Centro per l'istruzione dirigenziale e professionale) che offre corsi a studenti non iscritti su varie tematiche \"Nonprofit Leadership (\"Leadership nel settore onlus\")\", \"Corporate Social Responsibility\" (Responsabilit\u00e0 sociale d'impresa), \"Entrepreneurship in the Social Sector\" (Imprenditoria nel settore sociale) ed \"Educating in the 21st Century\" (eduazione nel XXI secolo).\nIl programma di condivisione della conoscenza per la pace della UPEACE (\"UPEACE Sharing Knowledge for Peace Program\") \u00e8 un'iniziativa di apprendimento a distanza per far s\u00ec che quanti sono impossibilitati a frequentare i corsi in Costa Rica o in una delle altre sedi dell'UPEACE siano raggiunti attraverso metodi di divulgazione all'avanguardia."}
{"id": "1781194", "revid": "161273", "url": "https://it.wikipedia.org/wiki?curid=1781194", "title": "Cursorius cursor", "text": "Il corrione biondo (Cursorius cursor, Latham 1787) \u00e8 un uccello della famiglia Glareolidae.\nSistematica.\n\"Cursorius cursor\" ha cinque o sei sottospecie:\nDistribuzione e habitat.\nQuesto corrione vive in Africa a nord dell'equatore, dal Marocco al Kenya, e a sud, tra Angola e Sudafrica; in Medio Oriente, nelle ex repubbliche russe, fino all'India. \u00c8 di passo nell'Europa occidentale e settentrionale, nonch\u00e9 nel Mediterraneo e in tutta Italia."}
{"id": "1781202", "revid": "2143966", "url": "https://it.wikipedia.org/wiki?curid=1781202", "title": "Stazione meteorologica di Guardiavecchia", "text": "La stazione meteorologica di Guardiavecchia \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione meteorologica mondiale, relativa all'arcipelago di La Maddalena.\nCaratteristiche.\nLa stazione meteorologica del Servizio meteorologico dell'Aeronautica Militare, attiva dal 1924 come stazione meteomarina, si trovava nell'Italia insulare, in Sardegna, in provincia di Sassari, nel comune di La Maddalena, presso il semaforo marittimo di Guardiavecchia a 159 metri s.l.m. e alle coordinate geografiche .\nAttualmente il sito \u00e8 gestito dal Corpo delle capitanerie di porto - Guardia costiera che ne ha fatto la sede del V.T.S. \"Bonifacio Traffic\" e della centrale operative per la gestione delle emergenze in mare.\nMedie climatiche ufficiali.\nDati climatologici 1961-1990.\nLa media trentennale 1961-1990 indica una temperatura media del mese pi\u00f9 freddo, gennaio, di +10,5 \u00b0C ed una temperatura media del mese pi\u00f9 caldo, agosto, di +23,5 \u00b0C. Nel medesimo trentennio, la temperatura minima assoluta ha toccato i -3,0 \u00b0C nel gennaio 1963 mentre la massima assoluta ha raggiunto i +39,2 \u00b0C nel luglio 1983.\nLa nuvolosit\u00e0 media annua si attesta a 3,7 okta, con minimo di 1,6 okta a luglio e massimo di 4,7 okta a febbraio.\nLe precipitazioni medie annue sono inferiori ai 500 mm, mediamente distribuite in 61 giorni, con un modesto picco autunnale ed un prolungato minimo tra la primavera e l'estate .\nDati climatologici 1951-1980.\nNel trentennio 1951-1980 la temperatura media del mese pi\u00f9 freddo, gennaio, \u00e8 di circa +9,9\u00a0\u00b0C; quella del mese pi\u00f9 caldo, agosto, \u00e8 di circa +23,3\u00a0\u00b0C.\nNel medesimo trentennio, la temperatura minima assoluta ha toccato i -3,0\u00a0\u00b0C nel febbraio 1956 e nel gennaio 1963, mentre la massima assoluta ha fatto registrare i +35,5\u00a0\u00b0C nell'agosto 1956.\nValori estremi.\nTemperature estreme mensili dal 1946 ad oggi.\nNella tabella sottostante sono riportati i valori delle temperature estreme mensili dal 1946 ad oggi, con il relativo anno in cui sono state registrate. Nel periodo esaminato, la temperatura minima assoluta ha toccato i -3,0 \u00b0C nel febbraio 1956 e nel gennaio 1963, mentre la massima assoluta ha raggiunto i +39,5 \u00b0C nell'agosto 2017.\nLa stazione meteorologica \u00e8 stata dismessa nel gennaio 1998, mentre dal 2006 \u00e8 attiva nella medesima ubicazione una stazione meteorologica automatica dell\u2019ARPAS (Agenzia Regionale per la Protezione dell\u2019Ambiente della Sardegna).\nBens\u00ec mancano i dati del periodo compreso tra il 21 gennaio 1998 e il 31 dicembre 2011."}
{"id": "1781203", "revid": "155118", "url": "https://it.wikipedia.org/wiki?curid=1781203", "title": "Metodo quantitativo", "text": ""}
{"id": "1781209", "revid": "1305772", "url": "https://it.wikipedia.org/wiki?curid=1781209", "title": "Montaglioni", "text": "Montaglioni \u00e8 una frazione del comune di Preci (PG) sito a 901 ed abitato da 9 persone.\nIl paese risale all'anno 1328 (\"Mons ad Lunam\"), costruito come castello organizzato attorno alla piazzetta centrale. Del castello rimane l'arco d'ingresso ad ogiva, datato 1333, con una figura di leone posta sopra cinque monti. Esso era uno dei castelli pi\u00f9 importanti della cosiddetta \"Valle Oblita\".\nDa ricordare la chiesa di Santa Maria (XV secolo) e la chiesa della \"Madonna della Cona\" (XVI secolo, Madonna dell'Icona), all'interno del paese. Quest'ultima contiene un venerato frammento di polittico, rappresentante la Madonna con Bambino, attualmente in fase di restauro. Notevole il fosso detto \"lu cugnuntu\", con una cascata di circa 20 m.\nTra le attivit\u00e0 economiche pi\u00f9 importanti vi \u00e8 un prosciuttificio, che segue l'antica tradizione dei norcini. Nel 1911 vi \u00e8 stata istituita una Comunanza agraria, tuttora operante.\nSi festeggia l'Assunta, il 15 agosto."}
{"id": "1781215", "revid": "1573940", "url": "https://it.wikipedia.org/wiki?curid=1781215", "title": "Cursorius temminckii", "text": "Il corridore di Temminck (Cursorius temminckii ) \u00e8 un uccello della famiglia Glareolidae.\nTassonomia.\n\"Cursorius temminckii\" ha tre sottospecie:\nDistribuzione e habitat.\nQuesto corrione vive in Africa, dalla Mauritania al Sudan e a sud fino al Sudafrica."}
{"id": "1781218", "revid": "2068406", "url": "https://it.wikipedia.org/wiki?curid=1781218", "title": "Stazione meteorologica di Monte Bisbino", "text": "La stazione meteorologica di Monte Bisbino \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa all'area montana di Monte Bisbino.\nStoria.\nLa stazione meteorologica venne attivata nel 1939 come stazione sussidiaria di terza classe per l'assistenza alla navigazione aerea, rimanendo attiva fino all'8 settembre 1943, data di sospensione delle osservazioni meteorologiche a causa degli eventi della seconda guerra mondiale.\nNel dopoguerra, la stazione venne riattivata l'8 giugno 1946 ed elevata a stazione meteorologica di seconda classe, il cui funzionamento era previsto tra le ore 3 e le ore 18; come ubicazione venne scelto il complesso architettonico che ospita il santuario ed una struttura ricettiva.\nIl 1\u00ba novembre 1951 la stazione meteorologica inizi\u00f2 ad effettuare anche le osservazioni aeronautiche; nel 1963 la sua ubicazione venne spostata presso una struttura prefabbricata nei pressi dell'originario edificio e, da allora, inizi\u00f2 la sua operativit\u00e0 per 24 ore su 24.\nil 30 ottobre 1996 la stazione meteorologica presidiata venne dismessa per motivi logistici, mentre il 24 ottobre 1998 venne attivata la stazione meteorologica automatica DCP identificata dal codice WMO 16073.\nA seguito della ristrutturazione dell'infrastruttura, venne riaperta la stazione meteorologica presidiata il 1\u00ba luglio 2004, per poi essere definitivamente chiusa nel 2007; la stazione meteorologica automatica \u00e8 invece rimasta attiva fino al 2010.\nCaratteristiche.\nLa stazione meteorologica si trovava nell'Italia nord-occidentale, in Lombardia, in provincia di Como, a 1.322 metri s.l.m. e alle coordinate geografiche .\nMedie climatiche ufficiali.\nDati climatologici 1961-1990.\nLa media trentennale 1961-1990, ancora in uso come riferimento per l'Organizzazione meteorologica mondiale e definita Climate Normal (CLINO), indica una temperatura media del mese pi\u00f9 freddo, gennaio, di -0,5 \u00b0C ed una temperatura media del mese pi\u00f9 caldo, luglio, di +16,4 \u00b0C. Nel medesimo trentennio, la temperatura minima assoluta ha toccato i -16,5 \u00b0C nel gennaio 1985 (media delle minime assolute annue di -11,0 \u00b0C), mentre la massima assoluta ha fatto registrare i +31,2 \u00b0C nel giugno 1965 (media delle massime assolute annue di +26,0 \u00b0C).\nLa nuvolosit\u00e0 media annua si attesta a 4,4 okta giornalieri, con minimo di 3,7 okta giornalieri a dicembre e massimo di 5,3 okta giornalieri a maggio.\nLe precipitazioni medie annue superano i 1.350 mm, mediamente distribuite in 109 giorni, con minimo relativo in inverno, picco massimo in estate e massimi secondari in primavera ed autunno.\nL'umidit\u00e0 relativa media annua fa registrare il valore di 76,8% con minimo di 65% a gennaio e massimi di 83% a maggio e a settembre.\nValori estremi.\nTemperature estreme mensili dal 1951 al 2008.\nNella tabella sottostante sono riportati i valori delle temperature estreme mensili dal 1951 al 2008, con il relativo anno in cui sono state registrate. Nel periodo esaminato, la temperatura minima assoluta ha toccato i -16,5 \u00b0C nel febbraio 1956 e nel gennaio 1985, mentre la massima assoluta ha raggiunto i +31,2 \u00b0C nel giugno 1965."}
{"id": "1781220", "revid": "204012", "url": "https://it.wikipedia.org/wiki?curid=1781220", "title": "Fibrosite", "text": ""}
{"id": "1781222", "revid": "204012", "url": "https://it.wikipedia.org/wiki?curid=1781222", "title": "Reumatismo fibromialgico", "text": ""}
{"id": "1781223", "revid": "204012", "url": "https://it.wikipedia.org/wiki?curid=1781223", "title": "Fibromiosite", "text": ""}
{"id": "1781225", "revid": "287204", "url": "https://it.wikipedia.org/wiki?curid=1781225", "title": "Cursorius coromandelicus", "text": "Il corridore indiano (Cursorius coromandelicus, Gmelin 1789) \u00e8 un uccello della famiglia Glareolidae.\nSistematica.\n\"Cursorius coromandelicus\" non ha sottospecie, \u00e8 monotipico.\nDistribuzione e habitat.\nQuesto corrione vive in India, Sri Lanka, Pakistan, Nepal e Bangladesh."}
{"id": "1781226", "revid": "486946", "url": "https://it.wikipedia.org/wiki?curid=1781226", "title": "Francesco Basilj", "text": ""}
{"id": "1781232", "revid": "868829", "url": "https://it.wikipedia.org/wiki?curid=1781232", "title": "Vegani", "text": ""}
{"id": "1781233", "revid": "287204", "url": "https://it.wikipedia.org/wiki?curid=1781233", "title": "Cursorius rufus", "text": "Il corridore di Burchell (Cursorius rufus, Gould 1837) \u00e8 un uccello della famiglia Glareolidae.\nSistematica.\n\"Cursorius rufus\" ha due sottospecie:\nDistribuzione e habitat.\nQuesto corrione vive in Africa meridionale: Angola, Botswana, Namibia, Zambia, Lesotho e Sudafrica."}
{"id": "1781234", "revid": "121770239", "url": "https://it.wikipedia.org/wiki?curid=1781234", "title": "Paraceratherium", "text": "Il Paraceraterio (Paraceratherium, possibili sinonimi Indricotherium e Baluchitherium) \u00e8 un genere estinto di mammiferi che comprendeva giganteschi rinoceronti privi di corno: si tratta del pi\u00f9 grande mammifero terrestre che sia mai apparso sulla Terra. Viveva nelle pianure dell'Asia centrale tra i 30-20 milioni di anni fa, comparve nell'Oligocene superiore e si estinse nel Miocene.\nTassonomia.\nFu il paleontologo inglese \"Clive Forster Cooper\" nel 1911 il primo a descrivere questo animale dandogli il nome di \"Paraceratherium\", lo stesso studioso individu\u00f2 anche il genere \"Baluchitherium\" nel 1913. Esso si colloca all'interno della famiglia Hyracodontidae, in particolare nella sottofamiglia Indricotheriinae, insieme ad altri grandi ceratomorfi come lo \"Juxia\".\nMorfologia.\n\u00c8 il pi\u00f9 grande mammifero terrestre conosciuto, pi\u00f9 grande di qualsiasi specie di elefante e di mammut. Dalla ricostruzione dei fossili si \u00e8 constatato che poteva raggiungere un'altezza al garrese di 5,5 m e una lunghezza di 8 m. Vi sono differenti stime sul peso dell'animale, ma le pi\u00f9 realistiche e pi\u00f9 certe indicano un peso di circa 10 tonnellate, altre ritenute sovrastimate anche 20 tonnellate, praticamente quasi 4 volte il peso di un elefante africano attuale. Si sa con certezza che era privo di corna poich\u00e9 il cranio \u00e8 sprovvisto di protuberanze ossee sulle quali esse poggiano. L'animale possedeva un collo piuttosto lungo, una testa ovale il cui cranio era lungo 1,35 m e provvisto di due denti incisivi superiori simili a piccole zanne, quando sollevava il capo per cibarsi delle fronde degli alberi raggiungeva i 7,5 m di altezza, il pesante corpo poggiava su enormi arti colonnari indispensabili per sostenere il peso dell'animale.\nDistribuzione e habitat.\nI fossili sono stati rinvenuti in molte zone dell'Asia, presso gli attuali territori di: India, Pakistan, Kazakistan, Mongolia e Cina. A quel tempo queste regioni erano coperte di lussureggianti foreste tropicali intervallate anche da praterie alberate.\nAlimentazione.\nDallo studio della dentatura del cranio si \u00e8 capito che era erbivoro, il collo ben pi\u00f9 corto degli arti anteriori, doveva rendere molto difficile all'animale brucare l'erba al suolo, d'altro canto la sua altezza ineguagliabile gli permetteva di cibarsi comodamente del fogliame degli alberi fino a quasi 8 metri dal suolo, simile al modo di mangiare delle giraffe al giorno d'oggi. \nGli arti anteriori, pi\u00f9 lunghi di quelli posteriori, permettevano al \"Paraceratherium\" di sollevare pi\u00f9 in alto il collo, inoltre si suppone che possedesse un labbro superiore mobile per brucare il fogliame, come ne \u00e8 provvisto l'attuale rinoceronte nero. Sempre comparando la dentatura a quella dei rinoceronti, si notano potenti molari che confermano che doveva nutrirsi di fogliame, ben pi\u00f9 duro da masticare rispetto alla tenera erba.\nRiproduzione.\nI fossili di \"Paraceratherium\" non sono numerosi e perci\u00f2 non si possono trarre molte informazioni utili sulla loro riproduzione, si possono perci\u00f2 fare solo ipotesi, supponendo che il loro modo di riprodursi non deve essere stato cos\u00ec diverso da quello degli attuali grandi mammiferi terrestri come gli elefanti e i rinoceronti. La durata della gestazione deve essere stata simile a quella degli elefanti, circa 22 mesi o 2 anni, inoltre tutti i grandi mammiferi partoriscono un unico cucciolo, una caratteristica che molto probabilmente anche il \"Paraceratherium\" deve aver avuto.\nEstinzione.\nQuesto gigante era chiaramente sprovvisto di predatori naturali, ma si \u00e8 estinto senza lasciare discendenti.\nSi suppone che l'estinzione sia stata dovuta alle mutazioni del suo habitat naturale causate dai cambiamenti climatici verificatisi nel corso del Miocene superiore, quando le rigogliose foreste in cui viveva scomparvero gradualmente, lasciando il posto a praterie erbose; il \"Paraceratherium\", quindi, non trov\u00f2 pi\u00f9 abbastanza cibo per sostentare la propria mole."}
{"id": "1781235", "revid": "339392", "url": "https://it.wikipedia.org/wiki?curid=1781235", "title": "Baluchiterium", "text": ""}
{"id": "1781236", "revid": "339392", "url": "https://it.wikipedia.org/wiki?curid=1781236", "title": "Baluchitherium", "text": ""}
{"id": "1781240", "revid": "98648858", "url": "https://it.wikipedia.org/wiki?curid=1781240", "title": "Olimpija Liep\u0101ja", "text": "L'Olimpija Liep\u0101ja \u00e8 stata una societ\u00e0 calcistica lettone che tra gli anni venti e gli trenta fu tra le pi\u00f9 forti del suo campionato di calcio e la prima a vincere il titolo dal 1927, anno in cui furono unificate le leghe di Riga e quelle delle altre citt\u00e0. Era la squadra della citt\u00e0 di Liep\u0101ja, rappresentata poi fino al 2013 dal Metalurgs Liep\u0101ja.\nStoria.\nL'Olimpija fu fondata nel 1909 come un club ciclistico, diventando solo in seguito un club principalmente calcistico. Fino al 1924, la squadra pi\u00f9 importante della citt\u00e0 era il Liep\u0101jas LNMS. In quell'anno, l'Olimpija fu seconda classificata tra le squadre lettoni di provincia (ovvero le squadre non di Riga) e l'anno successivo fu prima, ottenendo la possibilit\u00e0 di affrontare il R\u012bgas FK per il titolo. Fu sconfitta 3 a 4, ma rest\u00f2 la prima squadra di provincia a rappresentare un pericolo per le squadre della capitale.\nAnche nel 1926 l'Olimpija fu il secondo club in Lettonia e molti suoi calciatori fecero parte della squadra nazionale. Nel 1927 fu fondata la Virsl\u012bga, nella quale potevano giocare squadre di Riga e di altre citt\u00e0. Il primo campionato fu vinto proprio dall'Olimpija, cos\u00ec come le due successive edizioni. Dal 1928 al 1930, inoltre, la squadra ottenne per tre volte consecutive la Coppa di Riga, tanto da entrarne in possesso definitivamente. Dopo tre anni non coronati da successi (nel 1930 e nel 1931 fu seconda dietro il R\u012bgas FK, nel 1932 fu quarta), nel 1933 torn\u00f2 ad essere campione di Lettonia. I successivi titoli vennero vinti nel 1936, nel 1938 e nel 1939.\nDopo l'occupazione del 1940 da parte dell'Unione Sovietica, la squadra fu sciolta, per essere poi ricostituita nel 1941 durante l'occupazione nazista. Nel 1944 fu poi sciolto definitivamente.\nTra il 1990 e il 1993, il Metalurgs Liep\u0101ja assunse la denominazione di Olimpija Liep\u0101ja, proprio in onore della precedente squadra della stessa citt\u00e0."}
{"id": "1781241", "revid": "287204", "url": "https://it.wikipedia.org/wiki?curid=1781241", "title": "Olimpija Liepaja", "text": ""}
{"id": "1781244", "revid": "35804", "url": "https://it.wikipedia.org/wiki?curid=1781244", "title": "Henry Draper Medal", "text": ""}
{"id": "1781245", "revid": "1924342", "url": "https://it.wikipedia.org/wiki?curid=1781245", "title": "Sido", "text": "Il nome d'arte del cantante significa \"Super-intelligentes drogenopfer\" (Vittima super-intelligente della droga), anche se all'inizio era stato pensato come acronimo di \n\"Scheisse in deinem Ohr\" (Me**a nel tuo orecchio), come si deduce dal testo dal brano \"Terroarr!\".\n\"Sido\", che ha indossato in molti videoclip, concerti e interviste una maschera da teschio cromata (dal 2001 al 2008), con le sue canzoni vuole raccontare senza censure il lato oscuro della Germania dei nostri giorni: elevata criminalit\u00e0 minorile, droga, violenza, vita di periferia... ricalcando per molti aspetti lo stile e la subcultura rap e gangsta rap statunitense.\n\u00c8 criticato per il linguaggio scurrile, l'esaltazione del denaro e della pornografia e per i videoclip che mostrano sequenze quasi pornografiche.\nCarriera.\n\"Sido\" inizia a fare musica nel 1997. Insieme a B-Tight e adottando come nome Royal TS, pubblicano alcune tracce e album per l'etichetta underground berlinese Royal Bunker. Il nome della rap band derivava da \"Royal\" (\"Royal Bunker\") e \"TS\" (\"Tight/Sido\"). Ad un concerto dei \"Royal Bunker\" e vennero scoperti da Specter, uno dei futuri Chef della famosa Label indipendente Aggro Berlin. Nel 2001 fondarono \"Specter\", Spaiche e Halil la Label \"Aggro Berlin\" e presero i due rapper sotto contratto. \"Sido e B-Tight\" fondarono insieme a Rhymin Simon e Vokalmatador anche la rap Crew Die Sekte, che oggi include alcuni rapper famosi come Alpa Gun e Tony D. Dal 2003 Sido e B-Tight pubblicano col nome A.i.d.S. . All'inizio del 2007 Sido fonda insieme a B-Tight anche l'etichetta Sektenmuzik.\nIl 15 agosto del 2011 viene annunciato in un sito internet Hip Hop tedesco che \"Sido\" e Bushido pubblicheranno il 14 ottobre 2011 un Collabo album. Da molti fans gi\u00e0 viene visto come l'album del\u00b4anno.\nCarriera da solista.\nLa carriera da solista inizia nel 2003 con la \"Weihnachtssong\" (canzone di Natale) e la \"Arschficksong\" (canzone del rapporto anale); entrambe furono accusate di misoginia. Il primo album da solista \u00e8 \"Maske\", in italiano \"maschera\" (aprile 2004), da cui sono estratti i singoli \"Mein Block\", che descrive il condominio degradato in cui vive il rapper, con prostitute, tossicodipendenti, disoccupati etc., e \"Fuffies Im Club\", che entrano nella top ten cos\u00ec come l'album (180.000 copie vendute e disco d\u00b4oro). Il brano \"Arschficksong\" (con un video leggermente censurato) diviene un singolo e \"Sido\" ne piazza cos\u00ec tre contemporaneamente in classifica. Il terzo singolo estratto dall'album \u00e8 \"Mama ist stolz\" (Mamma \u00e8 orgogliosa), un ringraziamento pubblico alla madre che lo ha sempre supportato.\nDopo l'album \"Maske\", pubblica nel 2005 un album con il rapper Harris, del duo hip hop berlinese \"Spezializtz\", in cui la coppia si fa chiamare \"Deine Lieblings Rapper\" (i tuoi rapper preferiti) e diversi featuring. \nLa coppia \"Sido e Harris\" pubblica anche l'album \"Dein Lieblings Album\" che vende 85.000 copie; da questo viene estratto il singolo \"Steh Wieder Auf\" (Rialzati di nuovo), nel cui video \"Sido e Harris\" si fanno crocifiggere; a questo proposito \"Sido\" dichiar\u00f2 in un'intervista di sentirsi un Ges\u00f9 della scena hip hop tedesca.\nAlla fine del 2006 esce il secondo album da solista \"Ich\" (Io) che \u00e8 stato venduto appena due giorni dopo la pubblicazione 100.000 volte e ha anche vinto un disco d'oro. Poco tempo dopo, il 20 aprile 2007, esce un altro disco: \"Eine Hand w\u00e4scht die Andere\" (Una mano lava l'altra), in cui sono raccolte diverse collaborazioni con altri rapper.\nA maggio 2008 usc\u00ec un nuovo album dal titolo \"Ich und meine Maske\" (io e la mia maschera), del quale si intravide un successo con i singoli \"Augen auf / Halt dein Maul\" e \"Carmen\"; Sido si prepara al terzo successo della sua carriera.\nIl successo commerciale.\nNel corso della carriera, Sido \u00e8 passato dall'underground al mainstream, acquisendo fan pi\u00f9 giovani ma ricevendo anche accuse di \"commercializzazione\". La sua esibizione con Harris al festival hip-hop/reggae \"Splash! 2005\" fu accorciata perch\u00e9 i due vennero contestati dal pubblico e subirono il lancio di oggetti e cibo.\nDal Bundesvision Song Contests del febbraio 2005, Sido \u00e8 sempre pi\u00f9 presente in televisione, soprattutto partecipando a \"Tv total\" e al \"Wok-WM\" di Stefan Raab. Presenta anche, insieme a Johanna Klum e Collien Fernandes, l'edizione 2007 dei premi musicali Comet a Colonia e una puntata di Urban TRL insieme a B-Tight.\nIl 15 novembre 2006 Sido pubblica la sua biografia dal titolo \"Ich will mein Lied zur\u00fcck\" (voglio indietro la mia canzone).\nPremi e riconoscimenti.\nComet:\nEcho Award:\nBRAVO Otto:\n\"Juice-Awards\":\n\"Tape d\u00b4oro\":\nSwiss Music Award:\nEurope Music Award:\nDisco d\u00b4oro in Germania:\nDisco d\u00b4oro in Austria:\nDisco d\u00b4oro nella Svizzera:\nDisco di platino in Germania:\nDisco di platino nella Svizzera:"}
{"id": "1781246", "revid": "1977557", "url": "https://it.wikipedia.org/wiki?curid=1781246", "title": "Alfred Fowler", "text": "Era esperto di spettroscopia. Fu il primo a scoprire che la temperatura delle macchie solari era pi\u00f9 bassa di quella delle aree adiacenti.\nA lui e al fisico ed astronomo britannico Ralph H. Fowler, \u00e8 intitolato l'omonimo cratere lunare."}
{"id": "1781247", "revid": "93556", "url": "https://it.wikipedia.org/wiki?curid=1781247", "title": "Marina Severa", "text": "Biografia.\nIl suo nome non \u00e8 noto, ma \u00e8 stato ricostruito dalle fonti: Socrate Scolastico la chiama \"Severa\", Giovanni Malala, il \"Chronicon paschale\" e Giovanni di Nikiu riportano il nome \"Marina\".\nMarina Severa spos\u00f2 Valentiniano I prima che quest'ultimo salisse al trono. Il loro figlio, Graziano, nacque nel 359 a Sirmio, in Pannonia. Valentiniano fu eletto imperatore nel 364. Egli divorzi\u00f2 dalla moglie attorno al 370, per sposare Giustina, vedova dell'usurpatore Magnenzio.\nSecondo il racconto di Socrate Scolastico, Severa conobbe Giustina e ne divenne amica. Avendola vista nuda prendendo un bagno insieme, rimase colpita dalla bellezza dell'amica e la decant\u00f2 al marito, il quale decise di sposarla. Secondo alcune ricostruzioni moderne, lo scopo di Valentiniano era quello di rinforzare le proprie pretese dinastiche (Giustina era probabilmente imparentata con Costantino I). Secondo i racconti di Giovanni Malala, del \"Chronicon paschale\" e di Giovanni di Nikiu, Valentinian\u00f2 ripudi\u00f2 la moglie per punirla di una ingiustizia di cui si era macchiata, rifiutandosi di pagare un campo che aveva acquistato alla cifra giusta; secondo gli storici moderni si tratta di una storia fabbricata per giustificare il divorzio di Valentiniano.\nQuando Valentiniano mor\u00ec nel 375, fu seppellito nella chiesa dei Santi Apostoli a Costantinopoli, accanto alla sua prima moglie."}
{"id": "1781250", "revid": "12582", "url": "https://it.wikipedia.org/wiki?curid=1781250", "title": "Quartieri di Sassari", "text": ""}
{"id": "1781251", "revid": "1573940", "url": "https://it.wikipedia.org/wiki?curid=1781251", "title": "Pluvianus aegyptius", "text": "Il guardiano dei coccodrilli (Pluvianus aegyptius, ) \u00e8 un uccello caradriiforme, unico rappresentante della famiglia Pluvianidae.\nDistribuzione e habitat.\nQuesto uccello vive in Africa, dalla Mauritania e Golfo di Guinea a est, all'Etiopia a ovest, e dall'Egitto a nord, all'Angola a sud. Saltuario in Libia, Kenya e Burundi."}
{"id": "1781252", "revid": "1272592", "url": "https://it.wikipedia.org/wiki?curid=1781252", "title": "Trivio (Castel San Giorgio)", "text": "Trivio (\"Triggio\" nel dialetto locale) \u00e8 una delle 11 frazioni che costituiscono il comune di Castel San Giorgio, in provincia di Salerno.\nGeografia fisica.\nConfina con Nocera Inferiore, Nocera Superiore e con Roccapiemonte, e si trova nella parte sud del territorio comunale. A Trivio-Codola si trova l'uscita della A30 Caserta-Salerno, inoltre vi \u00e8 presente una sede distaccata della Marina Militare, ormai in disuso. Negli ultimi anni si \u00e8 sviluppata in questa frazione una fiorente zona industriale anche grazie al citato imbocco autostradale.\nL'eremo di Santa Maria a Castello, uno dei monumenti pi\u00f9 importanti di Castel San Giorgio, si trova proprio in questo territorio e non a caso \u00e8 denominato anche Castello di Trivio. In questa frazione si trova anche la Galleria Borbonica, ovvero una galleria ferroviaria che attraversa il Passo dell'Orco ed il Palazzo baronale De Conciliis.\nPrevalentemente, Trivio \u00e8 formata da parchi abitati di recente costruzione, fermo restando una certa storicit\u00e0 delle zone pedemontane abitate.\nStoria.\nL'antica Fractanova e l'eremo di Santa Maria a Castello.\nNel territorio di Trivio si trova l'area archeologica di Fractanova e il contiguo eremo di Santa Maria a Castello.\nLa mancanza di fonti certe ha permesso la formulazione di numerose ipotesi sulle origi dell'antica Fractanova, fondata secondo alcuni studiosi, da un gruppo di pompeiani che, fuggiaschi dalla terribile eruzione del Vesuvio del 79 d.C., trovarono albergo sul colle di Santa Apollinare e ne iniziarono la urbanizzazione; ma c'\u00e8 anche chi, come il dottor Napoli, intendente dell'antichit\u00e0 di Salerno, durante un sopralluogo, osservando alcuni reperti trovati un loco, segnal\u00f2 che quella citt\u00e0 distrutta, cinta ancora da antiche muraglie era sicuramente di epoca preromana.\nTali affermazioni sono state rafforzate da ulteriori studi e ritrovamenti. Infatti sono stati individuati ruderi di opera incerta, abbondante materiale fittile tra cui molti frammenti di ceramica magno-greca a figure rosse ed infine due oboli bronzei della zecca di Irnum. Anche Lorenzo Giustiniani, scrittore del Settecento, nella sua opera \"Dizionario Geografico Ragionato del Regno di Napoli\" ne sottolinea l'esistenza.\nLa prima notizia manoscritta riguardante Fractanova \u00e8 contenuta nell'antica platea di Materdomini risalente al XIII secolo. Secondo questa fonte si rileva che, sin da quell'epoca, sul pianoro alla sommit\u00e0 del colle c'era una casa di recente fabbricata, una cisterna gi\u00e0 costruita con tutto l'eremo che \u00e8 poi l'antica fortezza di Fossalupara e che su questo altopiano vi erano due chiese, una in onore di sant'Apollinare ed un'altra contenuta nella fortezza dedicata a San Gregorio. Nel territorio compreso tra le due chiese vi era una grande abbondanza di fondazioni di case e di cisterne diroccate, e siccome lass\u00f9 come altrove, i primi cristiani trovarono il popolo che conservava i costumi romani ed ancora pagani nel godere la vita, e nel continuare forse il culto degli idoli, delle passioni e delle superstizioni antiche, la citt\u00e0 di Fractanova per i suoi peccati, o meglio per la sua corruzione \"propter peccatum ipsius\", fu devastata, disabitata ed abbattuta completamente dalle fondazioni.\nLa storia di detta citt\u00e0 non pu\u00f2 essere divisa da quella dell'attuale eremo di Santa Maria a Castello che nacque nel periodo 758-786 come fortezza voluta da Arechi II, principe longobardo di Benevento, sulle rovine dell'antico Castrum Augusti entrando quindi a far parte di quella lunga teoria di castelli che assicuravano un perfetto controllo di tutto il principato longobardo di Benevento. Con la caduta dell'ultimo principe longobardo Gisulfo II, l'antico castello perse la sua funzione militare e fu donato da Ruggiero San Severino nell'anno 1081 con tutte le sue pertinenze alla Badia Benedettina di Cava d\u00e9 Tirreni. Dopo circa un secolo di parziale abbandono, ridotto al solo romitaggio, il castello fu affidato alla cura dei Padri Bianchi della vicina Badia di Materdomini e, verso la fine del Duecento fu l'Abate Giovanni a fondare l'eremo di Santa Maria a Castello con la chiesetta in onore della Madonna che volle essere un rafforzamento del culto della Vergine di Materdomini. L'eremo, dopo circa tre secoli, pass\u00f2 nell'anno 1575 alla cura dei Francescani Conventuali che risiedevano in quel tempo nel convento di Sant'Antonio di Padova in Nocera Inferiore. Nel 1808, con l'avvento del governo napoleonico e le leggi eversive della soppressione istituite da Gioacchino Murat, i Padri Conventuali persero oltre al loro convento principale di Nocera Inferiore anche l'eremo di Santa Maria a Castello che pass\u00f2 cos\u00ec di propriet\u00e0 del Demanio dello Stato. Dopo la parentesi napoleonica, l'eremo torn\u00f2 di nuovo alle dipendenze della Badia Benedettina di Cava d\u00e9 Tirreni e per competenza alla parrocchia di San Giovanni Battista di Roccapiemonte che dipendeva da tale Badia. Solo nel 1856, in seguito ad un vero e proprio concistoro tenuto in uno dei saloni del signorile palazzo Lanzara in Lanzara, l'Arcivescovo di Salerno S.E. Marino Paglia, insieme ad altre autorit\u00e0 ecclesiastiche, stabil\u00ec che la parrocchia di Roccapiemonte cedeva alla parrocchia di San Biagio di Lanzara l'eremo di Santa Maria a Castello con la frazione Trivio.\nLa galleria borbonica.\nNella frazione di Trivio vi \u00e8 il traforo ferroviario denominato la Galleria dell'Orco, che inaugurato nel 1858, rappresenta la prima galleria ferroviaria del Regno delle Due Sicilie. Il nome deriva dal cosiddetto \"Passo dell'Orco\". Questo nome \u00e8 attribuito alla presenza del campanile dell'orco, un mausoleo di epoca romana presente lungo il tratto viario. Il termine \"orco\" si riferisce ad Annibale, che pass\u00f2 di l\u00ec per assediare e conquistare Nuceria nella seconda guerra punica. La galleria, oggi ancora funzionante, fu realizzata da Ferdinando II delle Due Sicilie.\nIl giorno dell'inaugurazione la galleria fu illuminata da oltre cinquemila lumini per permettere agli invitati l'attraversamento dei circa 500 metri di lunghezza. \"Sua Eccellenza l'Egregio Ministro delle Finanze e de' Lavori Pubblici muoveva dalla stazione della strada ferrata di Napoli alle 9 a.m. con numeroso ed eletto seguito. All'ingresso del tunnel si trovarono il Vescovo di Nocera, l'Intendente della Provincia ed il comandante della Brigata Eventuale di Nocera con un drappello di soldati in grande divisa, e bande musicali\".\nPalazzo De Conciliis.\nIl Palazzo Baronale di Paterno \u00e8 legato alla storia del Feudo di Paterno che, fin dall\u2019epoca medievale, \u00e8 stato posseduto da grandi famiglie baronali. Dapprima fu concesso al nobile Filippo Budetta, poi pass\u00f2 alla Famiglia Pandone la cui erede, Cornelia, lo port\u00f2 in dote al Barone Scipione Villano e la figlia Dorotea ancora a Don Carlo Guerraro. Nell\u2019anno 1701, il Feudo fu acquistato dalla Famiglia dei Baroni Negri di Spiano che volle magnificarlo con la costruzione della splendida residenza palazziata. Tra il 1760 \u2013 63 il Palazzo fu completamente rifatto su disegni del Vanvitelli.\nNell\u2019anno 1843 il Barone Domenico de Conciliis, sposando Vincenza Negri, acquis\u00ec la propriet\u00e0 dell\u2019antico Feudo conservandola fino agli anni \u201970 del novecento quando gli ultimi eredi ne hanno promosso lo smembramento e la vendita frazionata compreso il Palazzo.\nManifestazione folkloristica.\nLa Sagra della Pasta e Fagioli e della Pannocchia ideata nel 1986 dal Sig. Raffaele Pepe ha raggiunto oggi una notevole importanza classificandosi tra i pi\u00f9 importanti eventi gastronomici della Campania. Nel 2013 ha raggiunto la sua XXV edizione ed \u00e8 stata insignita oltre che del Patrocinio del Comune di Castel San Giorgio anche di quello della Regione Campania. Si narra che piatto, che ancora oggi viene preparato coi locali fagioli di Paterno e del pepe fatto venire appositamente dalle Americhe, venne preparato per la prima volta il 31 maggio 1858 in occasione dell'inaugurazione della galleria borbonica, e venne offerto a Sua Eccellenza l'Egregio Ministro delle Finanze e de' Lavori Pubblici, al Vescovo di Nocera, all'Intendente della Provincia al comandante della Brigata Eventuale di Nocera con un drappello di soldati in grande divisa, alle bande musicali oltre al numeroso eletto seguito. Il ricavato di tale manifestazione ha permesso all'ente organizzatore no-profit l'Associazione San Michele Arcangelo di costruire un complesso sportivo e di contribuire alla realizzazione del complesso parrocchiale San Michele Arcangelo. Questa manifestazione si tiene ogni anno nell'ultima settimana di agosto coinvolgendo volontariamente tutto il paese.\nFonti:CASTEL SAN GIORGIO: SAGRA DELLA PASTA E FAGIOLI E DELLA PANNOCCHIA, PRIMA SERATA DA RECORD\nhttp://ricerca.repubblica.it/repubblica/archivio/repubblica/2013/08/29/appuntamenti.na_029.html?ref=search\nInfrastrutture e trasporti.\nLa frazione \u00e8 dotata di una stazione ferroviaria piuttosto importante, \"Codola\", posta sulla linea Cancello-Avellino e capolinea della linea per Nocera Inferiore. Fra i vari collegamenti conta anche un interregionale da e per Roma."}
{"id": "1781253", "revid": "71155", "url": "https://it.wikipedia.org/wiki?curid=1781253", "title": "RadioRadicale.it", "text": ""}
{"id": "1781254", "revid": "81757", "url": "https://it.wikipedia.org/wiki?curid=1781254", "title": "Statistiche delle squadre italiane nelle coppe europee di calcio", "text": "Le squadre italiane di calcio che si sono qualificate nelle coppe europee sono in totale 25. Di queste, 24 hanno partecipato ad almeno una delle competizioni stagionali organizzate dalla UEFA, la Coppa dei Campioni, oggi \"Champions League\", la Coppa delle Coppe, la Coppa UEFA, oggi \"Europa League\", quest'ultima organizzata dalla confederazione continentale dal 1971 allorquando vennero acquisiti i diritti della vecchia Coppa delle Fiere, quest\u2019ultima comunque riconosciuta dalla FIGC ai fini della determinazione della tradizione sportiva., e la Conference League. Soltanto un club, il , ha partecipato esclusivamente alla Coppa Intertoto UEFA, torneo estivo di qualificazione alla Coppa UEFA.\nPartecipazione dei club italiani alle coppe europee per numero di stagioni effettive.\nLa seguente tabella mostra il numero di stagioni disputate dai club calcistici italiani nelle quattro coppe europee stagionali.\nIl numero di partecipazioni \u00e8 da rapportarsi alle 67 annate complessive intercorse dall'inaugurazione della Coppa dei Campioni/Champions League, la cui prima edizione si disput\u00f2 nel 1955-1956, e della Coppa delle Fiere, antenata non ufficiale della Coppa UEFA/Europa League, iniziata nella medesima stagione, fino ai tornei della stagione 2021-2022. Per uniformit\u00e0 statistica, per le edizioni successive alla riforma del 1999 viene conteggiata la competizione in cui i club sono stati impegnati nel \"season kick-off\" decretato dall'UEFA ogni mese di settembre, quando, attualmente, iniziano le \"fasi a gironi\" della Champions League, dell'Europa League e dell'Europa Conference League, mentre pi\u00f9 sotto sono riportate le eventuali partecipazioni ai turni preliminari estivi e ai ripescaggi invernali in Coppa UEFA/Europa League previsti dall'attuale regolamento; i ripescaggi dovuti alle eliminazioni nei preliminari di Champions League o nella fase a gironi della medesima competizione sono specificati successivamente, senza modificare il computo complessivo delle partecipazioni stagionali alle coppe europee delle squadre coinvolte.\nPreliminari di UEFA Champions League.\nDalla riforma delle manifestazioni UEFA nel 1999, con l'introduzione dell'opzione all'accesso in Champions League anche per le terze e le quarte classificate della Serie A, le societ\u00e0 piazzatesi sull'ultimo gradino del podio avevano sempre superato il turno preliminare accedendo ai gironi, prima della riforma del 2009. Sei volte su tredici occasioni la quarta classificata \u00e8 stata eliminata, ritrovandosi a disputare la Coppa UEFA/Europa League. Il Chievo nel 2006-07 e la Sampdoria nel 2010-11, che avevano iniziato la stagione con il preliminare di Champions League, oltre ad aver fallito l'accesso alla fase a gironi, hanno concluso la stagione con la retrocessione in Serie B al termine del campionato. L'Udinese \u00e8 stata eliminata per due anni consecutivi (2011 e 2012), rispettivamente da Arsenal e Sporting Braga), dopo aver ottenuto un quarto posto (2011) e un terzo posto (2012) in campionato; ci\u00f2 \u00e8 avvenuto a causa della perdita di un posto in Champions del calcio italiano, in base al ranking UEFA, con il campionato italico declassato in quarta posizione. Parma e Udinese sono i club che hanno subito due eliminazioni, su tre partecipazioni complessive, in un preliminare di Champions League. Dal 2010-11 al 2017-18, per sei volte su otto, la squadra italiana impegnata nel play-off di Champions League \u00e8 stata eliminata, retrocedendo in Europa League. Dalla stagione 2018-2019 i preliminari sono stati infine aboliti per le squadre delle federazioni che occupano le prime quattro posizioni nella classifica del coefficiente UEFA.\nPreliminari di UEFA Europa League.\nDalla riforma della seconda competizione europea nel 2009, le societ\u00e0 italiane impegnate nei turni preliminari estivi sono riuscite a qualificarsi, in gran parte dei casi, per la fase a gironi, ma non sono mancate le eliminazioni. Ad agosto 2011 il Palermo e la Roma sono state eliminate, rispettivamente, dalla squadra svizzera del Thun (per la regola dei gol fuori casa, dopo due pareggi, 2-2 in casa e 1-1 in trasferta) nel terzo turno preliminare, e dalla formazione slovacca dello Slovan Bratislava (1-0 a Bratislava per lo Slovan e 1-1 all'Olimpico nel ritorno) nel turno di play-off. Ad agosto 2013 l'Udinese \u00e8 stata eliminata dalla squadra ceca dello Slovan Liberec nel play-off (1-3 a Trieste (giocata l\u00ec per indisponibilit\u00e0 dello stadio di Udine, in ristrutturazione) e 1-1 a Liberec nel ritorno), terza eliminazione consecutiva in Europa in questa fase, dopo le due precedenti subite dai friulani nel medesimo turno in Champions League. Ad agosto 2015 la Sampdoria viene eliminata nel terzo turno preliminare dal Vojvodina (0-4 nell'andata giocata a Torino, 2-0 nel ritorno a Novi Sad). Ad agosto 2018 l'Atalanta perde ai rigori (dopo due pareggi per 0-0) nel turno di play-off contro la squadra danese del Copenhagen. Ad agosto 2019 il Torino viene eliminato nei play-off dalla squadra inglese del Wolverhampton.\nDalla stagione 2021-2022 i preliminari sono stati infine aboliti per le squadre delle federazioni che occupano le prime sette posizioni nella classifica del coefficiente UEFA, sicch\u00e9 il club italiano che fino al 2020-2021 era stato impegnato nei preliminari di Europa League disputa il play-off della neonata UEFA Europa Conference League.\nRipescaggi Coppa UEFA/UEFA Europa League.\nDalla riforma del 1999, che introdusse il ripescaggio in Coppa UEFA/Europa League delle terze classificate nei gironi d'apertura della Champions League, in dodici occasioni una societ\u00e0 italiana si \u00e8 ritrovata \"retrocessa\" dalla massima manifestazione continentale alla Coppa UEFA/Europa League. Questo il dettaglio statistico e cronologico di tali ripescaggi (tre volte a testa Inter e Napoli, due volte la Juventus, una volta Atalanta, Fiorentina, Roma, Udinese):\nCoppa Intertoto UEFA.\nA questa manifestazione, che consentiva l'accesso alla Coppa UEFA, presero parte le seguenti squadre italiane: Bologna (1998, 2002), Brescia (2001, 2003) (1999), Lazio (2005), Napoli (2008), Perugia (1999, 2000, 2002, 2003), Sampdoria (1998, 2007), Torino (2002) e (2000). Alle edizioni 1995, 1996, 1997, 2004 e 2006 dell'Intertoto non ha partecipato alcuna squadra italiana.\nLa partecipazione a tale manifestazione non veniva tuttavia considerata dalla confederazione europea come parte del \"tabellone principale\" della stagione calcistica continentale, e non assegnava alcun punto valido per la determinazione del coefficiente UEFA.\nSupercoppa UEFA.\nA tale competizione partecipano le squadre detentrici della Coppa dei Campioni/Champions League e della Coppa UEFA/Europa League (dal 2000, dato che fino al 1999 vi partecipavano invece le detentrici della Coppa delle Coppe). I club italiani che hanno partecipato a tale manifestazione sono il (1973, 1989, 1990, 1993, 1994, 2003 e 2007), la (1984 e 1996), il (1993), la (1990), la (1999) e l' (2010).\nPartecipazione dei club italiani alla fase finale.\nTradizionalmente il turno dei \"quarti di finale\" (in lingua inglese: \"quarterfinal\") segna la conclusione delle eliminatorie e l'ingresso nella fase finale di ogni campagna europea: posto dopo la ripresa primaverile nella scansione organizzativa antecedente la riforma del 1999, nella struttura delle coppe europee indicava, fino al 2012, il momento in cui veniva stilato l'intero \"tabellone conclusivo\" delle due manifestazioni continentali; dal 2013 al 2018 invece le semifinali sono state sorteggiate dopo la disputa dei quarti di finale, unitamente all'ordine delle finaliste, per ragioni amministrative. Dal 2019 \u00e8 stato ripristinato il sistema di sorteggio in uso fino al 2012 (semifinali ed ordine delle finaliste sorteggiate insieme ai quarti di finale). Viene riportato, dunque, il dato statistico del numero di apparizioni delle squadre italiane a questo livello delle competizioni, che ha riguardato, almeno una volta, diciassette societ\u00e0.\nPartecipazione dei club italiani alle finali.\nSono 10 i club italiani che sono arrivati a giocarsi una finale in Europa. Di questi, nove sono riusciti ad aggiudicarsi almeno un trofeo, mentre solo il \u00e8 rimasto senza successi. Con le sue dieci sconfitte la detiene il primato negativo, non solo italiano, ma bens\u00ec continentale di squadra pi\u00f9 battuta negli atti conclusivi delle tre coppe europee.\nVittorie per squadra.\nQuesto \u00e8 il quadro completo dei trofei europei vinti dalle squadre italiane. Nel computo sono comprese le vittorie in Coppa dei Campioni/Champions League, Coppa delle Coppe, Coppa delle Fiere - Coppa UEFA/Europa League, Supercoppa UEFA e Coppa Intertoto UEFA.\nStagioni consecutive nelle coppe europee.\nLe squadre che hanno disputato almeno una stagione in tutte e tre le coppe europee sono dodici. Di queste, otto hanno disputato almeno una finale in due competizioni diverse, quattro hanno vinto almeno due competizioni su tre, due hanno disputato almeno una finale in tutte e tre le competizioni, una le ha vinte almeno una volta tutte e tre.\nIl record di stagioni consecutive in Europa appartiene alla (28 stagioni, dal 1963-64 al 1990-91), seguita dalle milanesi, rispettivamente con sedici stagioni consecutive l'Inter (dal 1976-77 al 1991-92) e quindici il Milan (dal 1999-2000 al 2013-14). La partecipazione consecutiva pi\u00f9 lunga in corso appartiene al Napoli, partecipante ininterrottamente alle coppe europee dalla stagione 2010-11.\nDa segnalare inoltre il caso del che, nel 1998, pur a fronte delle riforme dell'UEFA che qualificarono al tempo ben nove societ\u00e0 italiane alle manifestazioni calcistiche continentali, tent\u00f2 invano di ottenere una \"wild card\" per la stagione europea 1998-99 in virt\u00f9 della propria affermazione nella Champions League 1993-94. Milano \u00e8 stata l'unica citt\u00e0 italiana ad avere sempre avuto almeno una (in 26 stagioni), o entrambe le squadre (in 34 stagioni) impegnate nelle coppe europee dalla stagione 1955-1956 al 2014-2015, ovvero per sessanta stagioni consecutive. La stagione 2015-2016 \u00e8 stata, finora, la prima ed unica in cui entrambi i club milanesi non hanno disputato le coppe europee dal 1955-1956 ad oggi.\nQuesto il dettaglio, statistico e cronologico, per le squadre che hanno disputato almeno dieci stagioni (o almeno tre stagioni consecutive) nelle coppe europee, del loro numero massimo di stagioni consecutive disputate. In grassetto \u00e8 indicata la squadra con il maggior numero di stagioni consecutive in corso.\nClassifica perpetua dei club italiani nelle coppe europee.\nLa classifica perpetua (o classifica \"all-time\") \u00e8 una speciale classifica che raggruppa i risultati complessivi di tutte le squadre che hanno disputato almeno una stagione nelle coppe europee. In questa versione della classifica perpetua, sono riportati i punti con il criterio di 2 punti per ogni vittoria oltre a un punto per ogni pareggio e nessun punto per la sconfitta. Le partite decise ai tiri di rigore sono in ogni caso conteggiate come un pareggio, in quanto l'incontro \u00e8 terminato comunque in parit\u00e0. Nel bilancio complessivo sono considerate anche le partecipazioni alla \"Supercoppa UEFA\" e alla \"Coppa Intertoto UEFA\", oltre ai turni preliminari e/o play-off.\n In grassetto sono indicate le squadre impegnate nelle coppe europee 2021-2022."}
{"id": "1781255", "revid": "287204", "url": "https://it.wikipedia.org/wiki?curid=1781255", "title": "Rhinoptilus bitorquatus", "text": "Il corrione di Jerdon (Rhinoptilus bitorquatus, Blyth 1848) \u00e8 un raro uccello della famiglia Glareolidae.\nSistematica.\n\"Rhinoptilus bitorquatus\" non ha sottospecie, \u00e8 monotipico.\nDistribuzione e habitat.\nQuesto corrione vive in India unicamente in alcune zone degli stati di Andhra Pradesh, Madhya Pradesh e Orissa."}
{"id": "1781256", "revid": "33689", "url": "https://it.wikipedia.org/wiki?curid=1781256", "title": "Leta", "text": "Biografia.\nL'unico parente di Leta citato da Zosimo \u00e8 la madre Tisamena.\nLa prima moglie di Graziano fu Faustina Costanza. Ella mor\u00ec a circa ventuno anni e il \"Chronicon paschale\" data l'arrivo delle spoglie di Costanza a Costantinopoli il 31 agosto 383. Essa deve quindi essere morta nei primi mesi dello stesso anno, ma la data esatta e le cause della morte sono sconosciute. Graziano, quindi, dovette sposare Leta nel 383, in quel breve periodo che va fra la morte della sua prima moglie e la sua stessa morte, avvenuta il 25 agosto 383 per mano dei suoi oppositori.\nGraziano aveva disposto che il fisco concedesse in perpetuo a Leta e a sua madre Tisamena una cospicua quantit\u00e0 di grano.\nNel suo resoconto del primo assedio di Roma (datato 408) da parte di Alarico I, re dei Visigoti, Zosimo afferma che la citt\u00e0 dovette affrontare una carestia e che Leta e sua madre Tisamena aprirono i loro magazzini al pubblico e distribuirono gratuitamente il loro grano."}
{"id": "1781257", "revid": "6923", "url": "https://it.wikipedia.org/wiki?curid=1781257", "title": "Filippo Cavazzuti", "text": "Biografia.\nNel 1974, economista all'Universit\u00e0 di Bologna, \u00e8 stato fra i fondatori di Prometeia insieme, fra gli altri, a Beniamino Andreatta, di cui era stato allievo.\n\u00c8 stato senatore dal 1983 al 1996, per quattro legislature, eletto prima nelle liste del Partito Comunista Italiano per Sinistra Indipendente, poi con il Partito Democratico della Sinistra. Dal 1989 al 1992 \u00e8 stato \"ministro\" del Governo ombra del Partito Comunista Italiano guidato da Achille Occhetto. \u00c8 stato sottosegretario al Ministero del Tesoro, Bilancio e Programmazione Economica del Governo Prodi I dal 17 maggio 1996 21 ottobre 1998.\n\u00c8 stato commissario Consob, nominato dal Governo D'Alema dal 7 gennaio 1999 ad ottobre 2003. \u00c8 stato prima vicepresidente (dal 2004) e poi presidente (dal giugno 2005) di Carisbo (Cassa di Risparmio in Bologna).\nDa gennaio 2010 ha inoltre assunto la carica di presidente della Fondazione FERS - Fondazione per l'Economia e la Responsabilit\u00e0 Sociale, con sede in Bologna.\nHa scritto sul \"Corriere della Sera\" e su \"Il Sole 24 Ore\"; collabora a \"Lavoce.info\". \u00c8 stato professore di \"Economia e regolazione dei mercati finanziari\" presso la Facolt\u00e0 di Economia dell'Universit\u00e0 di Bologna.\nSi \u00e8 spento a 79 anni, l'11 luglio 2021, dopo una lunga malattia."}
{"id": "1781258", "revid": "113069697", "url": "https://it.wikipedia.org/wiki?curid=1781258", "title": "Santa Maria a Favore", "text": "Santa Maria a Favore \u00e8 una delle 11 frazioni che costituiscono il comune di Castel San Giorgio, in provincia di Salerno.\nGeografia fisica.\nSi trova nella parte orientale del territorio comunale e confina con il comune di Mercato San Severino.\nStoria.\nIn passato fu l\u00ec rinvenuto un antichissimo tempio dedicato alla dea Cerere. Molto interessante \u00e8 la Chiesa di Santa Maria a Favore che compare gi\u00e0 negli scritti del 1067, prima della riedificazione del 1589. In essa si trova il bellissimo dipinto della \"Madonna della Misericordia\", datato 1599 ed eseguito da Iulius Mariellus. Infine, nel XIX secolo, a Santa Maria a Favore fu costruito in un abnorme stabile che ospit\u00f2 per alcuni anni un manicomio ed un ospedale civile tra le paure ed i timori degli abitanti che fecero pressione affinch\u00e9 lo stabile cessasse la sua attivit\u00e0. \nA Santa Maria a Favore si trova la sede centrale di un'importantissima impresa di rilievo continentale operante nel settore conserviero."}
{"id": "1781263", "revid": "1601828", "url": "https://it.wikipedia.org/wiki?curid=1781263", "title": "Danaher", "text": "La Danaher Corporation \u00e8 un grande gruppo industriale multinazionale con sede nella citt\u00e0 di Washington D.C. (Stati Uniti).\n\u00c8 attiva nella progettazione e sviluppo, nella produzione e nel marketing di prodotti industriali e di prodotti di consumo concentrati prevalentemente in quattro settori: strumentazione professionale, tecnologie in campo medicale, tecnologie industriali, strumentazione e componenti.\nStoria.\nLa societ\u00e0 \u00e8 stata organizzata nel 1969 come Massachusetts fondo di investimento immobiliare con il suo precedente nome DMG, Inc. Nel 1978, DMG, Inc. \u00e8 stata riorganizzata come societ\u00e0 della Florida e ha cambiato il suo nome in Diversified Mortgage Investors , Inc. Alla fine, la societ\u00e0 ha adottato il nome Danaher nel 1984 ed \u00e8 stata reincorporata in una societ\u00e0 del Delaware. Nel giugno 1986, Danaher ha acquistato Chicago Pneumatic (CP), che si era fusa nel luglio 1984 con una consociata, The Jacobs Manufacturing Co. (Jacobs), e che aveva acquistato Matco Tools Corp. (MTC) nell'aprile 1981.\nEntro due anni dalla fondazione di Danaher Corp. nel 1984, il gruppo ha acquisito 12 societ\u00e0 come parte di una strategia per entrare nel business manifatturiero. Pertanto, nel 1986 Danaher ha aggiunto Qualitrol alla sua unit\u00e0 di strumentazione. L'unit\u00e0 comprendeva anche i sensori di stoccaggio sotterraneo del carburante di Gilbarco Veeder-Root, i sensori di movimento di Dynapar e gli strumenti di misura della pressione e della temperatura di Qualitrol, utilizzati nell'industria dei trasformatori elettrici.\nDanaher nel giugno 1987 ha venduto CP pur mantenendo Jacobs, compresa la sua divisione Matco Tools. Il nome di Jacobs \u00e8 stato cambiato in Matco Tools Corp. nel novembre 1991 e le altre divisioni all'interno di Jacobs sono state stabilite come societ\u00e0 operative separate. Nel gennaio 1993, Danaher ha formato NMTC, Inc., che ha acquisito una parte sostanziale delle attivit\u00e0 di MTC, inclusi gli accordi di distribuzione esistenti di MTC.\nPresente.\nNel luglio 2014, Siemens vende la sua attivit\u00e0 di microbiologia a Danaher per un importo sconosciuto .\nA settembre 2014, Danaher acquisisce le attivit\u00e0 di Nobel Biocare, specializzata in impianti dentali, per 2,2 miliardi di dollari.\nNel maggio 2015, Danaher annuncia l'acquisizione di Pall Corp, un produttore di filtri idraulici e filtri aria, per 13,8 miliardi di dollari. Danaher annuncia anche la sua intenzione di dividersi in due:\nNel luglio 2016, questa scissione \u00e8 stata registrata, la nuova entit\u00e0 ha preso il nome di Fortive.\nA settembre 2016, Danaher annuncia l'acquisizione da 4 miliardi di dollari, debito compreso, di Cepheid, una societ\u00e0 di diagnostica genetica e su scala molecolare.\nNel febbraio 2019, General Electric annuncia la vendita delle sue apparecchiature biotecnologiche dedicate per 21,4 miliardi di dollari a Danaher."}
{"id": "1781265", "revid": "287204", "url": "https://it.wikipedia.org/wiki?curid=1781265", "title": "Ogura Y\u016bko", "text": ""}
{"id": "1781274", "revid": "256896", "url": "https://it.wikipedia.org/wiki?curid=1781274", "title": "Rhinoptilus africanus", "text": "Il corrione dalle due fasce (Rhinoptilus africanus, Temminck 1807) \u00e8 un uccello della famiglia Glareolidae.\nSistematica.\n\"Rhinoptilus africanus\" ha dieci sottospecie:\nDistribuzione e habitat.\nQuesto corrione vive in Africa dall'Eritrea a est e l'Angola a ovest, fino al Sudafrica."}
{"id": "1781276", "revid": "1543377", "url": "https://it.wikipedia.org/wiki?curid=1781276", "title": "Embrace (album 1987)", "text": "Embrace \u00e8 l'unico album studio della band post-hardcore omonima, pubblicato nel 1987.\nRegistrato tra il 1985 ed il 1986, anno di scioglimento della band, il disco \u00e8 stato pubblicato dalla Dischord Records di propriet\u00e0 del fondatore, cantante e produttore Ian MacKaye, precedentemente leader dei Minor Threat, che di l\u00ec a poco dar\u00e0 vita agli Egg Hunt e successivamente ai Fugazi.\nL'album \u00e8 molto noto per esser considerato una delle prime produzioni emo della storia unitamente a quelle dei Rites of Spring."}
{"id": "1781277", "revid": "256896", "url": "https://it.wikipedia.org/wiki?curid=1781277", "title": "Rhinoptilus chalcopterus", "text": "Il corrione alibronzate (Rhinoptilus chalcopterus, Temminck 1824) \u00e8 un uccello della famiglia Glareolidae.\nSistematica.\n\"Rhinoptilus chalcopterus\" ha due sottospecie:\nDistribuzione e habitat.\nQuesto corrione vive in Africa, dalla Mauritania a ovest, al Sudan a est, e a sud fino al Sudafrica. \u00c8 saltuario in Yemen, Togo, Gabon e nella Repubblica Democratica del Congo."}
{"id": "1781279", "revid": "256896", "url": "https://it.wikipedia.org/wiki?curid=1781279", "title": "Rhinoptilus cinctus", "text": "Il corrione di Heuglin (Rhinoptilus cinctus, Heuglin 1863) \u00e8 un uccello della famiglia Glareolidae.\nSistematica.\n\"Rhinoptilus cinctus\" ha cinque sottospecie:\nDistribuzione e habitat.\nQuesto corrione vive in Africa, dall'Etiopia a est e l'Angola a ovest, al Sudafrica a sud. \u00c8 accidentale in Ruanda e Sudan."}
{"id": "1781281", "revid": "767487", "url": "https://it.wikipedia.org/wiki?curid=1781281", "title": "Palco reale", "text": "Il palco reale \u00e8 un particolare tipo di palco presente in quei teatri costruiti secondo la logica del teatro all'italiana, una particolare consuetudine nell'architettura teatrale occidentale che imponeva la divisione dello spazio per gli spettatori in palchi. \nPosto frontalmente al palcoscenico, \u00e8 di norma situato sopra il primo ordine di palchi e, essendo di ampiezza ed altezza maggiore rispetto ai normali palchetti, solitamente si sviluppa verticalmente fino a coprire l'altezza di due o pi\u00f9 ordini. L'aggettivo \"reale\" indica la sua funzione: essendo la struttura del teatro all'italiana pensata per rispecchiare l'ordine sociale che utilizzava il teatro come salotto, il palco reale accoglieva il monarca e i componenti della famiglia reale quando questi presenziavano alle rappresentazioni. Non era comunque l'unico posto ove i regnanti potevano sedere a teatro: spesso la barcaccia o i palchi di proscenio, posti in prossimit\u00e0 del palcoscenico, permetteva una migliore visibilit\u00e0.\nFinemente decorati e stuccati, i palchi reali portavano lo stemma della casata regnante a completamento dell'arcata che li incorniciava: spesso, un drappo appeso al reggipetto ne ripeteva il blasone. \nCon la progressiva trasformazione degli stati da monarchie a repubbliche, l'usanza di costruire teatri all'italiana cess\u00f2 completamente: gli unici esempi di palchi reali a noi giunti sono quelli dei teatri antichi ancora funzionanti. Inoltre, la presenza dei palchi reali vi \u00e8 solo nelle strutture di una certa grandezza. Oggigiorno, dove il palco reale non \u00e8 conservato nella sua originaria struttura, \u00e8 possibile che le alte cariche dello Stato prendano posto in tale luogo per presenziare ad eventi culturali."}
{"id": "1781285", "revid": "438678", "url": "https://it.wikipedia.org/wiki?curid=1781285", "title": "I delitti del gatto nero", "text": "I Delitti del Gatto Nero (\"Tales from the Darkside: The Movie\") \u00e8 un film del 1990 diretto da John Harrison, basato sulla serie televisiva antologica \"Un salto nel buio\" (\"Tales from the Darkside\").\nLa pellicola \u00e8 suddivisa in quattro cortometraggi o storie dell'orrore, tratti da racconti popolari, come le opere dei Fratelli Grimm. L'intreccio narrativo principale \u00e8 una reinterpretazione della classica fiaba della strega che mangia bambini.\nL'attrice che interpreta la strega \u00e8 Deborah Harry, cantante del gruppo \"Blondie\".\nIl gatto nero, da cui il film in Italia prende il titolo, appare nel secondo episodio ispirato al racconto di Stephen King \"Il gatto del diavolo (The Cat From Hell)\", pubblicato originariamente all'interno della rivista \"Cavalier\" del giugno 1977 e ripubblicato nell'antologia \"Al crepuscolo\" nel 2008.\nLa locandina.\nLa locandina originale riporta un collage di alcuni soggetti del film formare un'immagine originale, non presente nel film, di un gatto spettrale che legge il libro con le mani da mummia, segue una descrizione nella parte alta della stessa:\nsempre la locandina cita gli autori partecipanti e relative opere famose:\nTrama.\nStoria Principale \"(The Wraparound Story)\".\nBetty, strega moderna, si prepara a cucinare nel forno Timmy, un ragazzino catturato e tenuto prigioniero a mangiare biscotti dentro una cella in cucina. Timmy cerca di prendere tempo raccontandole storie dell'orrore tratte dal libro \"Tales from the Darkside\" in attesa di trovare un modo per fuggire. In una scena iniziale, mentre Betty torna a casa, si vede accanto alla cella la classica scopa in vimini che usano le streghe per volare.\nLe seguenti storie si alternano tra un dialogo e l'altro di Timmy e la strega.\n\"Lotto 249\" (\"Lot 249\").\nLee e Susan, due studenti del college, con una soffiata anonima fanno accusare del furto di un feticcio Zuni precolombiano Edward Bellingham, un loro compagno, in modo da eliminarlo dalla competizione per una borsa di studio. In realt\u00e0 la statuetta \u00e8 stata presa e introdotta subdolamente da Susan nell'appartamento di Bellingham che, consapevole di ci\u00f2, rianima una vecchia mummia e la utilizza per uccidere entrambi. Andy, il fratello di Susan, si vendica facendo a pezzi e bruciando la mummia, ma quando si appresta ad uccidere Bellingham non riesce nel suo intento. Bellingham, nel trattempo espulso dal college a causa del furto, con un'altra formula risveglia dal mondo dei morti Lee e Susan e li manda all'appartamento di Andy, portandogli i suoi saluti.\n\"Il gatto nero\" (\"Cat From Hell\").\nDrogan, un vecchio in sedia a rotelle proprietario di una casa farmaceutica, assolda un killer con una richiesta particolare: uccidere un gatto nero che si aggira nell'edificio. Drogan spiega che in precedenza la villa era abitata da altre tre persone: la sorella Amanda con la sua amica Carolyn, e il maggiordomo Gage, tutti deceduti dopo l'arrivo del gatto nero. Drogan sostiene che quello che sta accadendo sia una sorta di vendetta causata dalla sperimentazione effettuata sui gatti dalla sua casa farmaceutica, che port\u00f2 alla morte di almeno 5.000 felini. Il killer accetta e tenta in tutti i modi di uccidere l'animale ma, a mezzanotte in punto come nei precedenti casi, viene ucciso soffocato dal gatto che entra dalla bocca e si nasconde all'interno del corpo. Quando Drogan ritorna a casa, vede il gatto uscire dal cadavere e muore per un attacco di cuore.\n\"La promessa degli amanti\" (\"Lover's Vow\").\nPreston, un pittore in cattive acque, una notte \u00e8 testimone di un orrendo omicidio commesso da un mostro simil-gargoyle, che gli risparmia la vita a patto che egli non racconti nulla di ci\u00f2 a cui ha assistito. La notte stessa Preston, sconvolto, incontra una ragazza di nome Carola e passa la notte con lei; i due in seguito si innamorano e decidono di sposarsi. Dieci anni dopo la situazione di Preston \u00e8 decisamente migliorata: si \u00e8 costruito una famiglia con Carola e anche la sua carriera artistica \u00e8 in ascesa. Una sera per\u00f2, ancora tormentato dai ricordi, racconta alla moglie quello che accadde quella notte ed ella svela improvvisamente la sua vera natura, trasformandosi nell'orribile creatura di dieci anni prima, uccidendo Preston e volando via assieme ai due figli avuti da lui, nel frattempo trasformatisi anch'essi in mostri. Poco dopo i tre gargoyle, diventati di pietra, guardano verso il basso dalla sporgenza di un edificio.\nEpilogo \"(The Wraparound Story Ending)\".\nLa strega Betty si appresta a cucinare Timmy, ma il ragazzino non si d\u00e0 per spacciato, inizia a descrivere gli eventi con tono fermo e deciso (\"proprio come se stesse leggendo un altro capitolo del libro, e con la consapevolezza di un lieto fine\"), quindi improvvisa una fiaba dove narra il perch\u00e9 lui si trovava l\u00ec al posto dei doveri del fratello, continua descrivendo che lancia sul pavimento delle biglie di vetro sulle quali la strega scivola, \"e cos\u00ec accade\" venendo infilzata dai suoi stessi coltelli, poi Timmy descrive di essere riuscito a prendere le chiavi e liberarsi, \"anche questo accade e continuando la descrizione\" spinge la strega nel forno, in un secondo momento quando tutto \u00e8 finito Timmy si rivolge allo spettatore esclamando il lieto fine."}
{"id": "1781292", "revid": "306856", "url": "https://it.wikipedia.org/wiki?curid=1781292", "title": "Dipartimento dell'Alto Adige", "text": "Il dipartimento dell'Alto Adige (denominazione ufficiale in italiano, in francese \"D\u00e9partement du Haut-Adige\", tradotto in tedesco \"Departement Oberetsch\") \u00e8 stato un dipartimento del Regno d'Italia napoleonico dal 1810 al 1814. Il suo nome, coniato alla maniera dei dipartimenti francesi, si riferiva all'alto corso del fiume Adige.\nIl dipartimento aveva come capoluogo Trento e la sua lingua amministrativa era l'italiano, ma nelle aree germanofone fu temporaneamente adottato il bilinguismo nei pubblici avvisi e l'uso del tedesco nell'amministrazione comunale.\nStoria.\nIl dipartimento dell'Alto Adige fu creato il 9 giugno 1810 unendo parti della Contea del Tirolo (Principati vescovili di Bressanone e Trento) in precedenza assegnate al Regno di Baviera (Pace di Presburgo, 1805) con qualche comune staccato dal dipartimento del Piave.\nL'Alto Adige comprendeva Bolzano, l'Oltradige-Bassa Atesina, una parte rilevante del Salto-Sciliar, una piccola parte del Burgraviato (in particolare l'Alta Val di Non tedesca), larga parte dell'odierno Trentino, i comuni di Valvestino e Magasa in provincia di Brescia, Casotto e Pedemonte in provincia di Vicenza. I confini furono tracciati d'accordo con i commissari tedeschi secondo il seguente principio: \"da appartenersi al Regno d'Italia perch\u00e9 paese italiano\".\nLa restante parte settentrionale dell'antica Contea del Tirolo rimase invece al Regno di Baviera facente parte della Confederazione del Reno (e che oltre a Innsbruck e la valle dell'Inn incluse Merano, Vipiteno, Bressanone, Chiusa, Brunico, la valle settentrionale dell'Isarco, la Val Venosta e la val Pusteria occidentale fino a Monguelfo), mentre altre parti del Tirolo passarono alle Province Illiriche (che oltre a Lienz e al Tirolo Orientale comprendeva la val Pusteria orientale) e al dipartimento del Piave (che includeva Livinallongo e l'Ampezzo).\nIl nome.\nAll'epoca della Repubblica Cisalpina era esistito un \"distretto\" dell'Alto Adige a sud-est di Verona, parte del dipartimento del Benaco. Il distretto non corrispondeva nemmeno in parte con l'odierno Alto Adige.\nIl dipartimento dell'Alto Adige istituito durante il Regno d'Italia prese il suo nome dal fiume Adige, che diede anche il nome al dipartimento dell'Adige (la provincia di Verona odierna).\nIl nome del dipartimento fu riutilizzato, allargandone il significato geografico originario verso settentrione, da Ettore Tolomei nella sua campagna di italianizzazione della provincia di Bolzano annessa all'Italia nel 1919 al posto di altri nomi proposti quali \"Tirolo Italiano\", \"Tirolo trentino\" o \"Alto Trentino\", e venne ufficializzato dal regime fascista nel 1923."}
{"id": "1781310", "revid": "93322", "url": "https://it.wikipedia.org/wiki?curid=1781310", "title": "Parco regionale delle alpi apuane", "text": ""}
{"id": "1781315", "revid": "110157", "url": "https://it.wikipedia.org/wiki?curid=1781315", "title": "Rafael Godeiro", "text": "Rafael Godeiro \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Umarizal."}
{"id": "1781316", "revid": "287204", "url": "https://it.wikipedia.org/wiki?curid=1781316", "title": "Serrinha dos Pintos", "text": "Serrinha dos Pintos \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Umarizal."}
{"id": "1781317", "revid": "767487", "url": "https://it.wikipedia.org/wiki?curid=1781317", "title": "Umarizal", "text": "Umarizal \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Umarizal."}
{"id": "1781319", "revid": "188323", "url": "https://it.wikipedia.org/wiki?curid=1781319", "title": "Taglia delle scarpe", "text": ""}
{"id": "1781322", "revid": "110157", "url": "https://it.wikipedia.org/wiki?curid=1781322", "title": "Alto do Rodrigues", "text": "Alto do Rodrigues \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Vale do A\u00e7u."}
{"id": "1781324", "revid": "287204", "url": "https://it.wikipedia.org/wiki?curid=1781324", "title": "Nuoto ai Giochi della XXV Olimpiade - 200 metri rana femminili", "text": "Hanno partecipato alle batterie di qualificazione 39 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n27 luglio 1992"}
{"id": "1781325", "revid": "110157", "url": "https://it.wikipedia.org/wiki?curid=1781325", "title": "Carnaubais", "text": "Carnaubais \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Vale do A\u00e7u."}
{"id": "1781326", "revid": "110157", "url": "https://it.wikipedia.org/wiki?curid=1781326", "title": "Ipangua\u00e7u", "text": "Ipangua\u00e7u \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Vale do A\u00e7u."}
{"id": "1781330", "revid": "767487", "url": "https://it.wikipedia.org/wiki?curid=1781330", "title": "Jucurutu", "text": "Jucurutu \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Vale do A\u00e7u."}
{"id": "1781331", "revid": "767487", "url": "https://it.wikipedia.org/wiki?curid=1781331", "title": "Canottaggio ai Giochi della XXVIII Olimpiade - Singolo maschile", "text": "Batterie.\nHanno partecipato alle batterie di qualificazione 29 atleti, suddivisi in 6 batterie: i vincitori di ogni batteria si sono qualificati per le semifinali ABC, mentre gli altri \u00e8 andato ai ripescaggi.\n14 agosto 2004\nRipescaggi.\nI primi due atleti di ogni ripescaggio si sono qualificati per le semifinali ABC, gli altri invece sono passati alle semifinali DE.\n17 agosto\nSemifinali.\nLe semifinali A B e C sono le gare che permettono di accedere alla finale A, quella per le medaglie: i primi 2 atleti di queste 3 semifinali accedono quindi alla finale A, i successivi 2 alla finale B e gli ultimi 2 alla finale C.\nLe semifinali D ed E invece qualificano per le ultime due finali, utili solo per stabilire le posizioni finali.\n18 agosto 2004\nFinali.\n19 agosto 2004"}
{"id": "1781333", "revid": "110157", "url": "https://it.wikipedia.org/wiki?curid=1781333", "title": "Pend\u00eancias", "text": "Pend\u00eancias \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Vale do A\u00e7u."}
{"id": "1781334", "revid": "110157", "url": "https://it.wikipedia.org/wiki?curid=1781334", "title": "Monte Camerun", "text": "Il monte Camerun \u00e8 un vulcano del Camerun situato vicino al golfo di Guinea. \nDescrizione.\nIl monte Camerun \u00e8 anche conosciuto con il nome di monte Fako (il nome del pi\u00f9 elevato dei suoi due picchi) o con il suo nome nativo, Mongo ma Ndemi (\"montagna della grandezza\").\nLa montagna \u00e8 parte di una regione vulcanica attiva noto come \"linea vulcanica del Camerun\", che comprende anche le isole Bioko, S\u00e3o Tom\u00e9 e Pr\u00edncipe e Annob\u00f3n. Le pi\u00f9 recenti eruzioni si sono verificate il 28 marzo 1999 e 28 maggio 2000.\nIl monte Camerun, con i suoi 4.040 metri sul livello del mare, \u00e8 uno dei pi\u00f9 grandi vulcani africani. Un'eruzione del 1922 sul fianco sud-occidentale ha prodotto un flusso di lava che ha raggiunto la costa atlantica, e un flusso di lava dell'eruzione del 1999 si \u00e8 arrestata a soli 200\u00a0m dal mare.\nL'esploratrice inglese Mary Kingsley, una delle prime europee a scalare la montagna, racconta la sua spedizione del 1897 nel suo \"Viaggi in Africa occidentale\"."}
{"id": "1781336", "revid": "287204", "url": "https://it.wikipedia.org/wiki?curid=1781336", "title": "Porto do Mangue", "text": "Porto do Mangue \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Vale do A\u00e7u."}
{"id": "1781341", "revid": "110157", "url": "https://it.wikipedia.org/wiki?curid=1781341", "title": "S\u00e3o Rafael", "text": "S\u00e3o Rafael \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Vale do A\u00e7u."}
{"id": "1781345", "revid": "640469", "url": "https://it.wikipedia.org/wiki?curid=1781345", "title": "A\u00e7u", "text": "A\u00e7u, o anche Ass\u00fa, \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Vale do A\u00e7u."}
{"id": "1781347", "revid": "466539", "url": "https://it.wikipedia.org/wiki?curid=1781347", "title": "Garth Brooks", "text": "Grazie alla sua capacit\u00e0 di integrare con successo nella sua musica tratti tipici del rock, Brooks ha iniziato ben presto a dominare le classifiche di vendita degli album e dei singoli country, nonch\u00e9 a sconfinare nell'ambito del pop, riuscendo ad accostare alla musica country un pubblico assai pi\u00f9 vasto.\nQuella di Brooks \u00e8 stata una delle carriere di maggior successo nella storia della musica popolare, e pu\u00f2 vantare 15 album ai vertici delle classifiche oltre a pi\u00f9 di 70 singoli di successo. Ha venduto pi\u00f9 di 135 milioni di album nei soli Stati Uniti.\nSei degli album di Brooks hanno ottenuto il \"Disco di diamante\" (pi\u00f9 di 10 milioni di copie vendute) della RIAA: \"Garth Brooks\", \"No Fences\", \"Ropin' the Wind\", \"The Hits\", \"Sevens\" e \"Double Live\". Nel corso degli anni novanta ha continuato a collezionare record di vendite nonch\u00e9 di spettatori ai propri concerti.\nAvvertendo forti difficolt\u00e0 nel continuare a conciliare la propria carriera con la vita privata, nel 2001 Brooks si \u00e8 ufficialmente ritirato dalle scene, decidendo di non incidere pi\u00f9 album e di non esibirsi pi\u00f9 dal vivo. Da allora ha comunque continuato a vendere milioni di dischi grazie ad un accordo di distribuzione esclusivo con Walmart, ed ha occasionalmente pubblicato qualche singolo. Ha poi pubblicato una raccolta dei suoi singoli di successo dal 1989 al 2007, che ha ottenuto 9 dischi di platino negli Stati Uniti.\nLa carriera.\nLa giovent\u00f9 e le prime canzoni.\nGarth Brooks \u00e8 il pi\u00f9 giovane di sei fratelli. \u00c8 cresciuto a Yukon, in Oklahoma. Suo padre, Troyal Brooks, faceva il progettista per una compagnia petrolifera, mentre sua madre, Colleen Carroll, era stata una cantante country della Capitol Records negli anni cinquanta che aveva partecipato spesso al \"Red Foley Show\".\nFin da bambino Brooks mostr\u00f2 il proprio interesse per la musica, spesso cantando in improvvisati concertini in famiglia, ma la sua passione principale era lo sport. Alla scuola superiore ha giocato a football e baseball, oltre a cimentarsi nell'atletica leggera. Dopo il diploma ha frequentato l'Oklahoma State University di Stillwater con una borsa di studio per lo sport come lanciatore di giavellotto.\nPi\u00f9 tardi, in quello stesso anno, Brooks inizi\u00f2 la propria carriera di musicista professionista, cantando e suonando la chitarra nei club e nei bar dell'Oklahoma, in particolare al \"Tumbleweed\" di Stillwater. Dopo un'incursione di 24 ore a Nashville per tentare di ottenere un contratto conclusa senza successo Brooks ritorn\u00f2 in Oklahoma e, nel 1986, spos\u00f2 Sandy Mahl, che aveva conosciuto mentre lavorava come buttafuori: la coppia ha avuto tre figlie. L'anno seguente si trasferirono a Nashville, dove Brooks riusc\u00ec a cominciare a crearsi dei contatti nell'industria musicale.\nInizia il successo.\nIl suo primo album, \"Garth Brooks\", usc\u00ec nel 1989 ed ottenne un buon successo di critica e di pubblico. Raggiunse il secondo posto della classifica di vendite dedicata alla musica cuontry e il tredicesimo nella Billboard 200 dedicata alla musica pop. La maggior parte dell'album era composta di musica country di tipo tradizionale, in parte ispirata a quella di George Strait. Il primo singolo, \"\"Much Too Young (To Feel This Damn Old)\" entr\u00f2 anch'esso nella classifica dei primi 10 singoli country. I singoli successivi riscossero un successo anche maggiore; \"If Tomorrow Never Comes\" raggiunse il primo posto, \"Not Counting You\" il secondo e \"The dance\" nuovamente il primo. Quest'ultimo brano, un inno in onore delle persone che hanno sacrificato la propria vita per realizzare qualcosa in cui credevano fortemente, ebbe un'ampia diffusione e, grazie anche ad un fortunato videoclip, diede una prima spinta alla carriera di Brooks facendolo conoscere anche ad un pubblico diverso da quello di ambito country. Brooks ha in seguito affermato che, tra tutte le canzoni che ha interpretato, \"The Dance\"\" \u00e8 la sua preferita.\nL'album successivo, \"No Fences\", fu pubblicato nel 1990 e rest\u00f2 per 23 settimane al primo posto della classifica di vendita country. L'album raggiunse anche il terzo posto della classifica pop, risultando alla fine l'album di Brooks ad ottenere il maggiore successo, con pi\u00f9 di 17 milioni di copie vendute negli Stati Uniti. Conteneva quella che sarebbe diventata la pi\u00f9 celebre canzone di Brooks, l'inno della classe operaia \"\"Friends in Low Places\", oltre ad altri due classici del cantante statunitense, la drammatica e polemica \"The Thunder Rolls\" e la filosofica e ironica \"Unanswered Prayers\". Entrambi i brani, cos\u00ec come anche la romantica \"Two of a Kind, Workin' on a Full House\"\", raggiunsero la prima posizione della classifica country.\nAnche se il suo stile lo fa rientrare perfettamente nei confini della musica country, Brooka fu molto influenzato dal movimento dei cantautori degli anni settanta, e specialmente dalla musica di James Taylor (per lui un vero e proprio idolo, tanto che in seguito chiam\u00f2 con questo nome il suo primogenito) e Dan Fogelberg.\nContemporaneamente, Brooks fu influenzato anche del rock di artisti come Billy Joel e Bruce Springsteen. Nei suoi spettacoli di maggior successo, Brooks si serv\u00ec di un microfono senza fili per essere libero di muoversi per tutto il palco e riuscire cos\u00ec a sprigionare una maggiore energia, e assunse atteggiamenti tipici del rock per coinvolgere e scuotere il pubblico del country che tradizionalmente partecipa ai concerti con un atteggiamento calmo e posato. Tra le sue prime influenze c'\u00e8 anche il gruppo hard rock dei Kiss, e spesso questo risulta evidente nei suoi spettacoli. Brooks ha detto che la principale fonte di ispirazione per i suoi spettacoli \u00e8 stato Chris LeDoux\nIl successo negli Stati Uniti.\nIl terzo album di Brooks, \"Ropin' the Wind\" pubblicato nel settembre 1991, aveva gi\u00e0 4 milioni di prenotazioni prima dell'uscita ed entr\u00f2 nella classifica pop direttamente al primo posto, fatto mai successo prima per un album country. La musica di \"Ropin' the Wind\" \u00e8 una fusione di country pop e honky tonk; tra i suoi brani contiene \"\"What She's Doing Now\", \"The River\" e la canzone di Billy Joel \"Shameless\"\". \u00c8 il suo secondo album di maggior successo dopo \"No Fences\". Il successo di questo disco train\u00f2 anche la ripresa della vendita dei due album precedenti ed in questo modo Brooks divent\u00f2 il primo artista country ad avere tre album presenti nella stessa settimana nella classifica dei primi 20 album pop\nTrovatosi a Los Angeles durante la rivolta del 1992, Brooks ne trasse l'ispirazione per diventare coautore del brano, un ibrido country rock - gospel, \"We Shall Be Free\", in cui espresse il suo desiderio di una maggiore tolleranza. La canzone divenne il primo singolo estratto dal suo quarto album, \"The Chase\". A causa del messaggio di tolleranza culturale che esprimeva il brano incontr\u00f2 una certa opposizione da parte delle emittenti radio country e dal pubblico di questo tipo di musica, tradizionalmente conservatore, e raggiunse quindi soltanto il 13\u00ba posto della classifica country, primo suo singolo in tre anni a fallire l'ingresso tra i primi 10. Nonostante tutto la canzone \u00e8 stata spesso accolta con grande entusiasmo quando eseguita ai concerti ed ha raggiunto il 22\u00ba posto della classifica relativa alla musica cristiana ed ha permesso a Brooks di vincere un GLAAD Media Award.\nPremi.\nBrooks ha vinto il suo primo Grammy Award per la migliore interpretazione country maschile nel 1992 per l'album \"Ropin' the Wind\". ha vinto il premio della Academy of Country Music come \"Cantante dell'anno\" nel 1990, 1991, 1992 e 1993, oltre al premio come \"Miglior interprete maschile\" nel 1990 e nel 1991. Come interprete ed artista \u00e8 stato paragonato a leggende del country e del pop-rock del passato come Elvis Presley, The Beatles, Jackson Browne, Kenny Rogers, Clint Black, George Strait, Johnny Cash, George Jones, e gli Eagles.\nLa celebrit\u00e0.\nNel 1993 Garth Brooks, che aveva criticato i negozi di dischi che vendevano CD usati perch\u00e9 questo tipo di commercio riduceva i diritti d'autore percepiti dagli artisti convinse la Capitol Records a non concedere il suo album \"In Pieces\" ad esercizi che praticavano tale attivit\u00e0. La scelta ebbe come conseguenza numerose cause legali intentate contro l'etichetta discografica, accusata di violare la normativa antitrust e alla fine la Capitol cedette e invi\u00f2 i CD a tutti i negozi.\nNonostante il ritardo con cui fu consegnato a vari negozi, \"In Pieces\" divent\u00f2 istantaneamente un enorme successo e vendette complessivamente circa dieci milioni di copie in tutto il mondo.\nPer promuovere l'album nel 1994 Brooks intraprese una tourn\u00e9e nel Regno Unito, ottenendo il tutto esaurito in luoghi come il National Exhibition Centre di Birmingham e la Wembley Arena di Londra. Inaugur\u00f2 la stazione radio londinese \"Country 1035\" e comparve in numerose trasmissioni televisive e radiofoniche dove per\u00f2 fu spesso trattato con sufficienza dai conduttori, che non apprezzavano la musica country.\nNonostante lo sfavorevole trattamento ricevuto da parte dei media la popolarit\u00e0 di Brooks nel paese era per\u00f2 evidente, tanto che uno dei disc-jockey pi\u00f9 famosi, Nick Barraclough, prese a riferirsi a lui come a \"Garth Vader\" (un gioco di parole con Dart Fener, in inglese \"Vader\") per il modo in cui aveva \"invaso\" le classifiche e per il suo successo, che lo aveva portato a diventare un'icona del genere country. A differenza di Alan Jackson, che si rifiut\u00f2 di tornare una seconda volta nel Regno Unito dopo essere stato trattato in maniera simile dalla stampa, Brooks torn\u00f2 nel 1996 per un'altra serie di concerti da tutto esaurito.\nBrooks \u00e8 considerato una star anche in altre parti del mondo e si \u00e8 esibito ottenendo successi discografici in luoghi come il Brasile, l'estremo oriente, la Nuova Zelanda e l'Australia..\nLa parentesi Hard rock.\nNel 1994 Brooks rese omaggio ad uno dei gruppi che influenzarono la sua musica, comparendo nella raccolta hard rock \" in cui celebri artisti di tutti i generi reinterpretavano brani dei Kiss. Dato che era l'unico artista country a partecipare al progetto, alcuni temevano che Brooks avrebbe trasformato il suo brano, \"Hard Luck Woman\"\", in una canzone country. Brooks invece insistette per rimanere fedele alla versione originale e chiese che i Kiss stessi suonassero nella sua esecuzione. La curiosa formazione si esib\u00ec al \"The Tonight Show with Jay Leno\" per promuovere l'album e, nonostante il brano suonasse come evidentemente hard-rock, la versione di Brooks fin\u00ec ugualmente nelle classifiche di vendita country.\nNuovi record.\nIl 7 agosto 1997 Brooks diede un concerto gratuito al Central Park di New York che vide la partecipazione di centinaia di migliaia di persone, il tutto in una citt\u00e0 che si supponeva lontana dal mondo della musica country. Le stime sulla partecipazione sono molto variabili, da 250.000 a 750.000 e pi\u00f9, anche perch\u00e9 molti si godettero il concerto dall'esterno dello spazio dedicato, che era completamente colmo di persone. Brooks stesso stim\u00f2 il pubblico in 900.000 persone. Inoltre 14.6 milioni di telespettatori seguirono l'esibizione dal vivo sulla rete HBO. Allo spettacolo parteciparono come ospiti speciali anche Billy Joel e Don McLean.\nL'anno seguente la RIAA annunci\u00f2 che Garth Brooks era l'artista solista ad aver venduto pi\u00f9 dischi nel XX secolo negli Stati Uniti. La notizia fu accolta con perplessit\u00e0 dalla stampa e molti esperti di musica si dissero convinti che in realt\u00e0 Elvis Presley avesse venduto pi\u00f9 dischi ma che queste fossero state sottostimate a causa dei metodi di rilevamento poco accurati usati dalla RIAA negli anni in cui era in attivit\u00e0. Brooks stesso, anche se chiaramente orgoglioso del proprio successo, rese omaggio al \"Re\" e disse che anch'egli credeva che Presley avesse venduto di pi\u00f9.\nLa RIAA allora decise di riesaminare i metodi usati per la certificazione; applicando la nuova metodologia Presley divent\u00f2 l'artista solista ad aver venduto pi\u00f9 dischi nella storia degli Stati Uniti, con Brooks al secondo posto. La revisione fu causa di nuove critiche ai metodi della RIAA, stavolta da parte dei fan di Brooks.\nIl 5 novembre 2007 Brooks \u00e8 stato nuovamente dichiarato l'artista solista ad aver venduto di pi\u00f9 nella storia degli Stati Uniti, avendo superato Presley con 123 milioni di copie certificate.\nChris Gaines.\nNel 1999 Brooks e la sua societ\u00e0 di produzione, la Red Strokes Entertainment, in collaborazione con la Paramount Pictures iniziarono a progettare un film in cui Brooks avrebbe dovuto comparire come protagonista. \"The Lamb\", questo il titolo di lavorazione, avrebbe dovuto svilupparsi attorno al personaggio di \"Chris Gaines\", un musicista e cantante rock di fantasia, e alla sua vita emotivamente complicata di musicista costantemente sotto l'attenzione del pubblico. Per cominciare a creare interesse attorno al progetto Brooks assunse l'identit\u00e0 di Gaines nell'album \"Garth Brooks in ... The Life of Chris Gaines\", pubblicato nell'ottobre 1999, che avrebbe dovuto essere una specie di colonna sonora anticipata del film.\nBrooks apparve nei panni di Gaines anche in televisione, in un mockumentary girato per la serie \"Behind The Music\" del canale VH1 e come ospite musicale in una puntata del \"Saturday Night Live\".\nLa lunga campagna promozionale per l'album e il film messa in piedi da Brooks per\u00f2 non trov\u00f2 molto riscontro presso il pubblico e il fallimento dell'esperimento \"Chris Gaines\" divenne del tutto chiaro solo poche settimane dopo la pubblicazione dell'album. Nonostante la critica dichiarasse la sua ammirazione per il coraggio di Brooks nell'intraprendere una strada musicalmente rischiosa, la maggioranza del pubblico statunitense si mostr\u00f2 o del tutto sconcertato dalla mossa o disinteressato ad essa, non riuscendo a vedere Garth Brooks in vesti diverse da quelle di cantante country-pop. Inoltre molti dei suoi fan temevano che sostenendo il progetto Gaines avrebbero finito per perdere il vero Garth Brooks.\nI dati di vendita dell'album non furono buoni; anche se raggiunse il secondo posto della classifica pop, le aspettative erano molto pi\u00f9 alte e i negozi iniziarono ben presto a svendere i CD con forti sconti per riuscire a smaltire le scorte in eccesso.\nIl risultato ottenuto dal disco, molto pi\u00f9 scarso di quanto sperato, e la conseguente interruzione del lavoro di produzione del film fecero s\u00ec che il progetto fosse sospeso a tempo indeterminato nel febbraio 2001 e Gaines cadde ben presto nel dimenticatoio.\nIl ritiro.\nIl ritiro ufficiale dalle scene.\nMentre la sua fama e la sua carriera crescevano sempre pi\u00f9 Brooks si mostrava insofferente per la difficolt\u00e0 di conciliare carriera e vita privata. Parl\u00f2 pubblicamente della possibilit\u00e0 di ritirarsi nel 1992 e nel 1995, ma entrambe le volte lasci\u00f2 perdere e continu\u00f2 ad esibirsi. Nel 1999 comparve nel programma televisivo \"Crook &amp; Chase\" del The Nashville Network e ancora una volta parl\u00f2 del suo possibile ritiro\nNello stesso anno Brooks e la moglie si separarono, annunciando poi, il 9 ottobre del 2000, di aver deciso di divorziare Il divorzio divent\u00f2 definitivo nel 2001..\nDue settimane dopo, il 26 ottobre 2000, Brooks annunci\u00f2 ufficialmente il proprio ritiro dalla scena musicale. Pi\u00f9 tardi, quella stessa sera, la Capitol Records celebr\u00f2 i suoi 100 milioni di album venduti negli Stati Uniti con una sfarzosa festa al Gaylord Entertainment Center di Nashville.\nL'ultimo album di Brooks, \"Scarecrow\", venne pubblicato il 13 novembre 2001. Il disco non raggiunse i livelli di vendita dei momenti d'oro di Brooks, ma riscosse in ogni caso un buon successo, raggiungendo il primo posto sia della classifica country che di quella pop. Brooks afferm\u00f2 che, anche se fosse talvolta salito sul palco per qualche piccola esibizione promozionale, non avrebbe pi\u00f9 inciso dischi n\u00e9 tenuto concerti finch\u00e9 sua figlia minore, Allie, non avesse compiuto 18 anni.\nLe seconde nozze.\nVerso la met\u00e0 degli anni 90, molti tabloid avevano scritto che Brooks aveva da tempo una relazione con la sua collaboratrice ed amica di vecchia data Trisha Yearwood. I due avevano comunque sempre negato la cosa. Dopo il divorzio di Brooks per\u00f2 la coppia inizi\u00f2 a frequentarsi apertamente, finendo per sposarsi il 10 dicembre 2005. Si tratta del secondo matrimonio per Brooks e del terzo per la Yearwood.\nIl parziale ritorno sulle scene.\nNel 2005 Brooks disse ancora una volta che non avrebbe fatto concerti n\u00e9 registrato nulla fino al 2015. Tuttavia nell'agosto dello stesso anno venne annunciato che aveva firmato un contratto con Walmart, cedendo loro i diritti sul proprio repertorio dopo aver abbandonato la Capitol Records.\nTre mesi dopo il cantante e Wal-Mart pubblicarono \"The Limited Series\", un cofanetto di sei CD contenente materiale tratto dalla passata carriera di Brooks e un disco chiamato \"Lost Sessions\" con 11 brani registrati ma mai pubblicati prima. Si \u00e8 trattato della prima volta nella storia in cui un musicista ha firmato un accordo di distribuzione esclusivo con un singolo rivenditore. Il cofanetto vendette pi\u00f9 di 500.000 copie lo stesso giorno del lancio, fatto che prov\u00f2 come Brooks avesse ancora un grande zoccolo duro di fan, e pi\u00f9 di un milione entro la prima settimana di dicembre.\nBrooks ha interrotto per un breve periodo il suo ritiro all'inizio del 2005 per esibirsi in favore di alcune cause benefiche. Insieme alla moglie Trisha Yearwood ha cantato \"Who'll Stop the Rain\" di John Fogerty a \"Shelter from the Storm: A Concert for the Gulf Coast\", una maratona televisiva organizzata per raccogliere fondi in seguito al disastro provocato dall'Uragano Katrina.\nHa pubblicato inoltre un nuovo singolo, \"Good Ride Cowboy\", in memoria del suo amico, star del rodeo e cantante country, Chris LeDoux.\nAll'inizio del 2006 Wal-Mart ha pubblicato \"The Lost Sessions\" come CD a s\u00e9 stante, separato da un cofanetto, e con alcuni brani extra tra cui il duetto con Trisha Yearwood \"Love Will Always Win\".\nIl 18 agosto 2007 Brooks annunci\u00f2 di avere in progetto la pubblicazione di un nuovo cofanetto, chiamato \"The Ultimate Hits\", contenente 2 dischi di grandi successi, un DVD con alcuni nuovi video musicali, tre nuovi brani e una traccia extra. Il primo singolo tratto dall'album, \"More Than a Memory\" debutt\u00f2 in radio il 27 agosto 2007, entrando direttamente al primo posto della classifica di Billboard dedicata al country e diventando quindi il singolo ad aver raggiunto la pi\u00f9 alta posizione al debutto nella storia di tale classifica.\nIl 20 gennaio 2021 ha cantato \"Amazing Grace\" alla cerimonia di insediamento di Joe Biden.\nAttivit\u00e0 di beneficenza.\nNel 1999 Garth Brooks ha creato la \"Teammates for Kids Foundation\" che offre sostegno finanziario ad associazioni benefiche che si occupano dell'infanzia. L'organizzazione si suddivide in tre categorie a seconda dei tre diversi sport nel cui ambito cui opera:\nLa fondazione arruola giocatori professionisti che si impegnano a donare determinate somme a seconda dei risultati sportivi che ottengono. Per sostenere la fondazione Brooks ha preso parte nel 1998 e nel 1999 alla preparazione primaverile dei San Diego Padres, nel 2000 a quella dei New York Mets e nel 2004 a quella dei Kansas City Royals.\nBrooks raccoglie fondi anche per vari altri enti benefici, tra cui diverse associazioni che si occupano dell'infanzia e di contrastare il dramma della fame nel mondo. Quando \u00e8 stato annunciato che il 25 e 26 gennaio 2008 si sarebbe esibito in due concerti benefici allo Staples Center in favore delle vittime dei recenti incendi in California i biglietti sono andati esauriti in pochi minuti, spingendolo a organizzare altre tre date. La CBS ha trasmesso in diretta il primo di questi concerti, offendo agli spettatori la possibilit\u00e0 di effettuare a loro volta una donazione in favore dei vigili del fuoco coinvolti e dei loro familiari.\nDiscografia.\nSingoli.\nGarth Brooks ha pubblicato oltre 70 singoli dal 1989 ad oggi."}
{"id": "1781360", "revid": "118031", "url": "https://it.wikipedia.org/wiki?curid=1781360", "title": "Troyal Garth Brooks", "text": ""}
{"id": "1781363", "revid": "36426", "url": "https://it.wikipedia.org/wiki?curid=1781363", "title": "Ulcera solitaria del retto", "text": "Per ulcera solitaria del retto, in medicina, si intende un'ulcera presente nella mucosa del retto, generalmente dell'ampolla rettale, spesso associata con prolasso completo od occulto (interno) dello stesso retto.\nEpidemiologia e storia.\nL'evento colpisce indistintamente gli esseri umani di qualunque et\u00e0 e sesso, anche se la sua incidenza aumenta nella seconda e terza decade di et\u00e0 dell'individuo.\nPatogenesi.\nI fattori eziologici non sono chiari, ma si manifesta in seguito ad una cronica difficolt\u00e0 nell'atto della defecazione ( stipsi cronica ) dell'individuo, \"aumentato tono pressorio del canale anale e in un'alta percentuale di pazienti con intussuscezione retto-anale\"\nTale sforzo continuo traumatizza la mucosa, creando una lesione vicino al margine anale (5\u201310\u00a0cm da esso)\nClinica.\nSegni e sintomi.\nFra i sintomi e i segni clinici si riscontrano la rettorragia, il dolore anale e la mucorrea.\nComplicanze.\nSpesso si riscontrano prolasso totale e sindrome del pubo-rettale.\nTerapia.\nLa presenza dell\"'ulcera solitaria del retto\" \u00e8 tra le complicanze che indicano che una stipsi non \u00e8 generica o lieve ma che invece siamo di fronte a una stipsi cronica che necessita di un intervento medico e un trattamento mirato: \"La terapia \u00e8 diretta al trattamento della stipsi con riduzione della consistenza delle feci dure/caprine e, in presenza di defecazione dissinergica, con riabilitazione del sinergismo addomino-pelvico\" \nIl trattamento mira a correggere le abitudini intime della persona, mentre in casi pi\u00f9 gravi, con patologie che hanno portato alla nascita dell'ulcera, si procede chirurgicamente con l'eliminazione della causa."}
{"id": "1781366", "revid": "110157", "url": "https://it.wikipedia.org/wiki?curid=1781366", "title": "Itaj\u00e1 (Rio Grande do Norte)", "text": "Itaj\u00e1 \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione della Vale do A\u00e7u."}
{"id": "1781368", "revid": "114928515", "url": "https://it.wikipedia.org/wiki?curid=1781368", "title": "Borghetto sul Mincio", "text": ""}
{"id": "1781376", "revid": "122569697", "url": "https://it.wikipedia.org/wiki?curid=1781376", "title": "The Click Song", "text": "Qongqothwane \u00e8 una canzone tradizionale dell'etnia xhosa. Viene cantata tradizionalmente ai matrimoni, a scopo benaugurale. In occidente \u00e8 nota con il titolo The Click Song (\"la canzone dei click\") datole dai colonizzatori europei, che non erano in grado di pronunciare il titolo a causa della presenza delle consonanti click tipiche della lingua xhosa (traslitterate in \"q\"). Il titolo originale \"Qongqothwane\" significa invece \"il coleottero che bussa\" (in inglese \"knock-knock beetle\"), espressione che si riferisce volgarmente allo \"Xestobium rufovillosum\", un coleottero che infesta il legno e produce un caratteristico ticchettio che funge da richiamo sessuale. Nella tradizione popolare xhosa, il suono prodotto da questo coleottero viene considerato annuncio di fortuna e pioggia.\nIl brano \u00e8 noto a livello internazionale soprattutto attraverso l'interpretazione della cantante sudafricana Miriam Makeba, che ne ha fatto uno dei suoi cavalli di battaglia.\nTesto.\n&lt;poem&gt;\n\"Igqirha lendlela nguqongqothwane\"\n\"Igqirha lendlela kuthwa nguqongqothwane\"\n\"Sebeqabele gqithapha bathi nguqongqothwane\"\n\"Sebeqabele gqithapha bathi nguqongqothwane\"\n&lt;/poem&gt;\n&lt;poem&gt;\nL'indovino delle strade \u00e8 il coleottero che bussa\nL'indovino delle strade \u00e8 il coleottero che bussa\nHa oltrepassato la ripida collina, il coleottero che bussa\nHa oltrepassato la ripida collina, il coleottero che bussa\n&lt;/poem&gt;"}
{"id": "1781377", "revid": "1568601", "url": "https://it.wikipedia.org/wiki?curid=1781377", "title": "Monte Foraker", "text": "Il monte Foraker \u00e8 una montagna dell'Alaska situata nella parte centrale della catena dell'Alaska. All'interno del parco nazionale del Denali, 23\u00a0km a sud-ovest del monte Denali. \u00c8 la seconda vetta pi\u00f9 alta della catena dell'Alaska e la quarta vetta pi\u00f9 alta degli Stati Uniti.\nLa montagna \u00e8 stata cos\u00ec nominata nel 1899 da Lt J.S. Herron, in onore di Joseph B. Foraker, senatore degli Stati Uniti dall'Ohio. Il suo picco nord venne scalato per la prima volta il 6 agosto 1934, e il suo picco pi\u00f9 elevato, a Sud, quattro giorni pi\u00f9 tardi, il 10 agosto, da C.S. Houston, Thomas Graham Brown, e Chychele Waterston.\nIl monte Foraker, assieme al Denali vennero chiamati \"Bolshaya Gora\", o \"grande montagna\", dai russi."}
{"id": "1781379", "revid": "14691", "url": "https://it.wikipedia.org/wiki?curid=1781379", "title": "Qongqothwane", "text": ""}
{"id": "1781380", "revid": "1543377", "url": "https://it.wikipedia.org/wiki?curid=1781380", "title": "Ciclismo ai Giochi della XXVIII Olimpiade - Corsa in linea maschile", "text": "La Corsa in linea maschile dei Giochi della XXVIII Olimpiade fu corsa il 14 agosto ad Atene, ed affront\u00f2 un percorso totale di 211,2\u00a0km. Fu vinta dall'italiano Paolo Bettini, che termin\u00f2 la gara in 5.41\u203244\".\nAlla gara presero parte 144 atleti, di cui 75 giunsero al traguardo."}
{"id": "1781383", "revid": "110157", "url": "https://it.wikipedia.org/wiki?curid=1781383", "title": "Ap\u0161eronsk", "text": "Ap\u0161eronsk (anche come \"Apsheronsk\") \u00e8 una citt\u00e0 della Russia europea meridionale (territorio di Krasnodar), situata nella pianura pedemontana ciscaucasica, 85 km a sudest di Krasnodar, sul fiume P\u0161echa (affluente del Kuban'); \u00e8 il capoluogo amministrativo del distretto omonimo.\nFondata nel 1863 come \"stanica\" cosacco, ottenne lo \"status\" di citt\u00e0 del 1947.\nLa citt\u00e0 \u00e8 un piccolo centro industriale, specializzato nella produzione di legno e derivati; nei pressi della citt\u00e0 si trovano inoltre alcune sorgenti di acque bromoiodiche.\nSociet\u00e0.\nEvoluzione demografica.\nFonte: mojgorod.ru"}
{"id": "1781384", "revid": "287204", "url": "https://it.wikipedia.org/wiki?curid=1781384", "title": "Apseronsk", "text": ""}
{"id": "1781385", "revid": "80339", "url": "https://it.wikipedia.org/wiki?curid=1781385", "title": "Apsheronsk", "text": ""}
{"id": "1781387", "revid": "339392", "url": "https://it.wikipedia.org/wiki?curid=1781387", "title": "Jodo-shu", "text": ""}
{"id": "1781388", "revid": "416175", "url": "https://it.wikipedia.org/wiki?curid=1781388", "title": "Nichiren-sh\u016b", "text": "La Nichiren-sh\u016b (\u65e5\u84ee\u5b97 Nichiren-shu? , Scuola Nichiren) \u00e8 una scuola buddhista giapponese nell'ambito del buddhismo Nichiren, fondata dallo stesso Nichiren (1222 - 1282), un monaco buddhista riformatore. \nEgli abbracci\u00f2 la dottrina secondo la quale il Sutra del Loto rappresenta l'espressione degli autentici insegnamenti del Buddha Sakyamuni, fondatore del Buddismo e Salvatore di questo mondo. La Nichiren Shu \u00e8 una confederazione di quattro delle Scuole originali Nichiren: Minobu (fondata da Nikk\u014d), Hama (fondata da Nissho), Ikegami (fondata da Nichiro), e Nakayama [fondata da Nichijo (Toki Jonin)].\nLa Nichiren Shu si diffuse all'estero prima con gli immigrati giapponesi negli Stati Uniti, poi nel Regno di Hawaii, Brasile e altri luoghi nella seconda met\u00e0 del XIX secolo e gli inizi del XX. Il Minobusan Kuonji, fondato da Nichiren nel 1274, \u00e8 il tempio Principale della Nichiren Shu e si trova sul Monte Minobu dove Nichiren visse gli ultimi otto anni della sua vita. Durante questo periodo egli complet\u00f2 il suo lavoro di propagazione del Sutra del Loto, producendo inoltre due opere maggiori. L'8 settembre 1282 Nichiren lasci\u00f2 il Monte Minobu per raggiungere le terme Hitachi, nel tentativo di guarire dalle sue infermit\u00e0. Tuttavia non giunse a destinazione, morendo invece presso Ikegami, nell'attuale Tokyo, il 13 ottobre 1282. Ikegami Honmon-ji (dove Nichiren morto) \u00e8 un altro importante tempio della Nichiren Shu. . Il Minubusan Kuonji, coerentemente con le sue ultime volont\u00e0 \" ovunque dovessi morire, vi prego di costruire la mia tomba sul Monte Minobu ove il mio cuore risiede per sempre\", dove sono conservate le sue ceneri in una tomba, per i fedeli della scuola, rappresenta il luogo di adorazione pi\u00f9 sacro; \u00e8 situato nella Prefettura di Yamanashi, in Giappone, mentre la sede centrale amministrativa, la quale gestisce oltre 5300 templi dell'ordine Nichiren, \u00e8 a Tokyo. I templi della Nichiren Shu hanno in custodia molti dei pi\u00f9 importanti reperti personali di Nichiren e scritti (che sono considerati tesori nazionali del Giappone).\nIl logo ufficiale della Nichiren Shu, raffigura lo stemma di famiglia dei genitori di Nichiren, noto come \"Tachibana\" (\"fiore arancione del mandarino\"), con un telaio quadrato attorno, che \u00e8 stato aggiunto all'inizio del XX secolo e rappresenta i quattro Bodhisattva della Terra).\nPanoramica della Nichiren Shu.\nLa Nichiren Shu non crede che Nichiren abbia designato un successore unico, ma che abbia designato sei discepoli anziani a succedergli. I sei discepoli designati da Nichiren erano: Nissho (1221-1323); Nichiro (1245-1320); Nikk\u014d (1246-1333) , Niko (1253-1314); Nitch\u014d (1252-1317), e Nichiji (1250-sconosciuto).\nLa Nichiren Shu afferma che il Buddha in cui rifugiarsi \u00e8 l'Eterno Buddha Shakyamuni del capitolo 16 del Sutra del Loto. Nichiren \u00e8 considerato come l'apparizione in questo mondo del Bodhisattva Pratiche Superiori cui \u00e8 data la missione nel capitolo 21 del Sutra del Loto di sostenere il vero Dharma nel Giorno della Legge.\nNichiren \u00e8 visto come il devoto del Sutra del Loto che deve adempiere la profezia in qualit\u00e0 di manifestazione del Bodhisattva Jogyo (\"Pratiche Superiori\"), per guidare tutti i bodhisattva nella propagazione del Sutra del Loto.\nNichiren \u00e8 un messaggero del Buddha, che ha guidato gli uomini e li sta guidando nella ricerca della natura di Buddha - una qualit\u00e0 che \u00e8 presente in ogni essere umano - nonch\u00e9 nella costituzione di uno stile di vita in armonia con le verit\u00e0 eterne predicate dal buddha stesso. Il Buddha Shakyamuni \u00e8 considerato come il Buddha Eterno come \u00e8 rivelato nel capitolo 16 del Sutra del Loto. La Nichiren Shu pone Nichiren in una posizione elevata, come il messaggero dell'Eterno Buddha Shakyamuni Buddha o originale, ma non lo considera pi\u00f9 importante di Shakyamuni. L'originale Buddha occupa il ruolo centrale nella Nichiren Shu. Nichiren - denominato Nichiren Daishonin (\"Nichiren Grande Maestro\"), \u00e8 il profeta che ha rifocalizzato l'attenzione su Shakyamuni tanto da rimproverare alle altre scuole buddhiste di enfatizzare altri buddha o pratiche esoteriche o di trascurare il Sutra del Loto.\nIl Sutra del Loto \u00e8 fondamentale nello studio e nella pratica, e gli scritti di Nichiren i cd Gosho (\u5fa1\u4e66) o Goibun (\u5fa1\u9057\u6587) sono visti come commenti o guide alle dottrine del buddhismo. Essi comprendono i cinque maggiori scritti di Nichiren in cui egli stabilisce la dottrina, le credenze e la pratica, cos\u00ec come in molte altre lettere pastorali scritte ai suoi seguaci.\nNichiren ha scritto spesso, e i lettori possono verificare o correggere la loro comprensione delle dottrine del Buddismo di Nichiren attraverso le sue opere superstiti. A differenza della Nichiren Sh\u014dsh\u016b, la Nichiren Shu \u00e8 molto pi\u00f9 selettiva sui Gosho da considerare autentici. Molti Gosho che sono accettati dalla Nichiren Shoshu non sono accettati come autentici dalla Nichiren Shu in quanto gli studiosi non sono stati in grado di garantirne l'autenticit\u00e0. Questo non significa che questi Gosho o le presunte trasmissioni orali (come il Kuden Ongi) vengono respinte, ma significa che essi sono visti come secondari ai materiali autenticati e si precisa che, mentre essi potrebbero avere un valore pastorale, non possono essere definitivamente ritenuti un insegnamento di Nichiren.\nNichiren Shu Pratica e Credenze.\nLa pratica primaria nella Nichiren Shu \u00e8 la recitazione del Daimoku di fronte al Gohonzon. La pratica secondaria \u00e8 recitare il capitolo 2 (Espedienti) e il capitolo 16 (Durata della vita del Tathagata) del Sutra del Loto, chiamato Gongy\u014d. La Nichiren Shu considera il daimoku (il mantra Namu Myoho Renge Kyo il cui significato \u00e8 \"Aprire la propria vita alla Legge di Causa ed Effetto\" ) e il mandala o Gohonzon come il culmine del Dharma, ma non ignora le altre pratiche buddiste. Alcune forme di meditazione silenziosa (Shodai-gyo), la copia artistica del Odaimoku (shaky\u014d), e lo studio dei concetti fondamentali buddisti come le Quattro Nobili Verit\u00e0 e La presa di Rifugio vengono utilizzati come supporto alle pratiche di Nichiren Shu."}
{"id": "1781389", "revid": "287204", "url": "https://it.wikipedia.org/wiki?curid=1781389", "title": "Soto-shu", "text": ""}
{"id": "1781393", "revid": "122796852", "url": "https://it.wikipedia.org/wiki?curid=1781393", "title": "Echoes", "text": "Echoes (echi in lingua inglese) pu\u00f2 riferirsi a:"}
{"id": "1781396", "revid": "6923", "url": "https://it.wikipedia.org/wiki?curid=1781396", "title": "Campionato del mondo GT", "text": ""}
{"id": "1781397", "revid": "729019", "url": "https://it.wikipedia.org/wiki?curid=1781397", "title": "Sindrome del pubo-rettale", "text": "La sindrome del pubo-rettale riguarda la difficolt\u00e0 dei muscoli rettali a rilassarsi, causato a sua volta da una deficienza motoria della fionda del pubo-rettale, portando alla persona che ne soffre una difficolt\u00e0 defecatoria. Non mostrano sintomi di particolare rilievo e si manifesta solitamente con l'ulcera solitaria del retto\nTerapia.\nIl trattamento di scelta si chiama \"Biofeedback\" che consiste in esercizi svolti durante lo stesso esame manometrico (effettuato per la diagnosi). La persona, grazie alla visione sul monitor dei suoi sforzi, pu\u00f2 riuscire a comprendere al meglio l'esito dei suoi esercizi e migliorare le contrazioni anali. Nei casi pi\u00f9 gravi viene iniettata della tossina botulinica."}
{"id": "1781398", "revid": "204012", "url": "https://it.wikipedia.org/wiki?curid=1781398", "title": "Anismo", "text": ""}
{"id": "1781400", "revid": "438304", "url": "https://it.wikipedia.org/wiki?curid=1781400", "title": "Equitazione ai Giochi della XXVIII Olimpiade - Dressage individuale", "text": "Il concorso di Dressage si \u00e8 svolto dal 19 al 25 agosto e ha visto la partecipazione di 53 cavallerizzi.\nRisultati.\nGrand Prix Test.\nIl primo turno \u00e8 stato il Grand Prix Test: tutti i partecipanti hanno svolto una serie di movimenti nell'arena, con i giudici in 5 diverse posizioni; il punteggio totale \u00e8 dato dalla media dei punteggi dei 5 giudici; i primi 25 atleti sono passati al secondo turno, con un massimi di tre atleti per nazione.\nGrand Prix Special.\nIl Grand Prix Special Test \u00e8 stato il secondo turno; simile al primo turno ma con un tempo inferiore; i 15 atleti con la media migliore tra primo e secondo turno si sono qualificati per il terzo e ultimo turno.\nGrand Prix Freestyle.\nL'ultimo turno del Dressage \u00e8 stato il Grand Prix Freestyle; i giudici hanno dato due valutazioni: tecnica e artistica. Ogni giudice ha espresso un voto da 1 a 10 per entrambe le categorie; Il risultato finale \u00e8 dato dalla media dei punteggi dei tre turni."}
{"id": "1781414", "revid": "28592", "url": "https://it.wikipedia.org/wiki?curid=1781414", "title": "Matilda K\u0161esinskaja", "text": ""}
{"id": "1781415", "revid": "1181915", "url": "https://it.wikipedia.org/wiki?curid=1781415", "title": "Matil'da Feliksovna K\u0161esinskaja", "text": "Biografia.\nFiglia del ballerino Feliks K\u0161esinskij (in polacco Krzesi\u0144ski) e di Julija Dominskaja (in polacco Julia Dymi\u0144ska), si diplom\u00f2 nel 1890 con Lev Ivanov, Christian Johansson ed Ekaterina Vazem alla Scuola del Teatro Imperiale esibendosi al Teatro Mariinskij nel \"pas de deux\" del balletto \"La fille mal gard\u00e9e\", dove fu notata dalla famiglia imperiale.\nDivenuta l'amante dello zarevic Nikola, si trov\u00f2 spalancate le porte della carriera di prima ballerina e poi di \u00ab prima ballerina assoluta \u00bb dei Teatri imperiali, a dispetto della volont\u00e0 del coreografo Marius Petipa. Questi le affid\u00f2 i ruoli di Flora ne \"Le R\u00e9veil de Flore\" (1894), di \"Mlada\" nel balletto omonimo (1896), della regina Nisia in \"Le Roi Candaule\" (1897), della dea Teti in \"Les Aventures de Pel\u00e9e\" (1897), di Aspicia ne \"La figlia del faraone\" (1898), di \"Esmeralda\" nel balletto omonimo (1899), di Nikija ne \"La Bayad\u00e8re\" (1900) e di Colombina in \"Les Millions d'Arlequin\" (1900).\nL'influenza di Matil'da K\u0161esinskaja era tale da costringere alle dimissioni, nel 1901, il direttore dei Teatri imperiali, il principe Volkonskij, che si era rifiutato di mettere in scena il balletto \"La Fille du bandit\". Dopo il matrimonio di Nicola II nel 1894, lo zar, che con i fondi riservati dello Stato le aveva comprato una casa nell'Anglijskij Prospekt e colmata di regali, pur continuando a frequentarla segretamente l'\u00ab affid\u00f2 \u00bb al granduca Sergej Michajlovi\u010d, presidente della Societ\u00e0 dei Teatri imperiali.\nSergej le regal\u00f2 una villa con parco sul Baltico, nell'esclusiva localit\u00e0 di Strel'na, a Peterhof, ma la K\u0161esinskaja intrecci\u00f2 una relazione anche con un altro granduca suo cugino, Andrej Vladimirovi\u010d, finch\u00e9 da tale \"m\u00e9nage \u00e0 trois\" nacque a Strel'na, il 30 giugno 1902, il figlio Vladimir, detto \u00ab Vova \u00bb il cui padre rimane pertanto incerto. La madre lo denunci\u00f2 come Vladimir Sergeevi\u010d e lo zar, con decreto segreto del 15 luglio 1911, lo fece \u00ab principe Romanovskij-Krasinskij \u00bb.\nNegli anni 1904-1906 Matil'da K\u0161esinskaja si fece costruire nel pieno centro di Pietroburgo un villino in stile Art Nouveau. Nelle prime settimane della Rivoluzione di febbraio l'edificio fu occupato, in sua assenza, dai bolscevichi che v'installarono la sede del partito e della redazione della \u00ab Pravda \u00bb e della \u00ab Soldatskaja Pravda \u00bb. Qui, reduce dalla Svizzera, dal 16 aprile al 17 luglio 1917 si stabil\u00ec anche Lenin. I tentativi della K\u0161esinskaja di rientrarne in possesso furono vani. Il villino venne poi adibito a sede del Museo della Rivoluzione e successivamente a Museo della Storia politica russa.\nSi trasfer\u00ec con il figlio nella sua residenza estiva di Kislovodsk e da qui, nel 1919, a Novorossijsk, da dove con il granduca Andrej e il figlio prese il piroscafo per Venezia. Da qui raggiunsero la Francia e si stabilirono in una villa di Cap d'Ail, sulla Costa Azzurra, sperperando buona parte del loro patrimonio alla roulette del Casin\u00f2 di Monte Carlo. Nel 1921 Matil'da K\u0161esinskaja, convertita dal cattolicesimo all'ortodossia, spos\u00f2 a Cannes Andrej Romanov, che riconobbe come suo figlio Vladimir, definito dal granduca Dmitrij Romanov, loro vicino di casa, \u00ab dissoluto, viziato e impudente \u00bb.\nNel 1929 vendettero la loro villa di Cap d'Ail e comprarono casa a Parigi dove Matil'da K\u0161esinskaja apr\u00ec una scuola di danza. Negli anni, vi ebbe allievi importanti, quali Margot Fonteyn, Alicia Markova, Andr\u00e9 Eglevsky, Tat'jana Rjabu\u010dinskaja e Tamara Tumanova. In quegli anni Vladimir divenne membro dei \u00ab Giovani Russi \u00bb, associazione monarchica di emigrati russi. Il loro nazionalismo insospett\u00ec, dopo l'invasione dell'Unione Sovietica, gli occupanti tedeschi della Francia, che lo detennero per alcuni mesi in un campo di concentramento.\nMatil'da K\u0161esinskaja mor\u00ec a Parigi, quasi centenaria, il 6 dicembre 1971."}
{"id": "1781416", "revid": "28592", "url": "https://it.wikipedia.org/wiki?curid=1781416", "title": "Mathilde Kschessinska", "text": ""}
{"id": "1781417", "revid": "28592", "url": "https://it.wikipedia.org/wiki?curid=1781417", "title": "Mathilde K\u0161esinskaja", "text": ""}
{"id": "1781419", "revid": "1325796", "url": "https://it.wikipedia.org/wiki?curid=1781419", "title": "Campionato albanese di calcio a 5", "text": "Il Campionato albanese di calcio a 5 (in lingua originale Kampionati Mini-Futbollit), \u00e8 la massima competizione albanese di calcio a 5 organizzata dalla Federata Shqiptar\u00eb Futbollit. \nStoria.\nIn Albania, la recente diffusione del calcio a 5 \u00e8 passata soprattutto per il torneo nazionale a cui partecipano prevalentemente squadre gi\u00e0 presenti nei campionati di calcio, tra cui spicca il KF Tirana vincitore di sei titoli nelle 13 edizioni finora disputate. L'eccezione \u00e8 rappresentata dal Kompleksi Sportiv Ali Demi, due volte campione nazionale e tre in Coppa, tra le poche societ\u00e0 a non fare parte delle squadre calcistiche di vertice."}
{"id": "1781420", "revid": "729019", "url": "https://it.wikipedia.org/wiki?curid=1781420", "title": "Glucagonoma", "text": "Per glucagonoma in campo medico, si intende una forma rara di neoplasia che interessa le cellule alfa del pancreas, la sua attivit\u00e0 peculiare \u00e8 quella di secernare l'ormone chiamato glucagone provococando nell'individuo la nascita di iperglicemia. La sua progressione \u00e8 quasi sempre a carattere maligno.\nStoria.\nData la sua rarit\u00e0, la prima volta che \u00e8 stato descritto in letteratura risale al 1942\nEpidemiologia.\nMolto pi\u00f9 frequente nel sesso femminile, l'et\u00e0 di esordio si attesta raggiunta la quinta decade.\nSintomatologia.\nSegno molto frequente \u00e8 l'eritema necrolitico migrante. Altre due caratteristiche frequenti di questa malattia sono il diabete mellito e la perdita di peso. Ulteriori sintomi e segni clinici possono essere anemia, anoressia, diarrea, ipolipidemia, stomatite, rash cutaneo, ipoaminoacidemia.\nEsami.\nI primi sentori della lesione si osservano verificando il livello di glucagone nel sangue. Esami strumentali risultano:\nTerapia.\nIl trattamento di scelta \u00e8 la resezione chirurgica, se essa non fosse possibile vengono somministrati streptozocina e doxorubicina: essi non alterano l'aspettativa di sopravvivenza ma riescono ad alleviare i sintomi.\nAltro principio attivo utilizzato \u00e8 l'octreotide che ha una funzione riduttiva nei confronti dell'insulina, la dose di mantenimento \u00e8 20-30 mg al giorno.\nPer la cura dei sintomi quali la comparsa di rash cutaneo si utilizza la somministrazione orale dello zinco ma anche la semplice idratazione pu\u00f2 portare allo stesso risultato.\nPrognosi.\nLe neoplasie maligne solitamente lasciano una sopravvivenza molto bassa, ma questa forma permette di vivere anche oltre 18 anni dalla prima sintomatologia."}
{"id": "1781422", "revid": "226458", "url": "https://it.wikipedia.org/wiki?curid=1781422", "title": "Storia della crioconservazione di ovociti", "text": "Il primo caso di gravidanza ottenuta da fecondazione \"in vitro\" di ovociti crioconservazione \u00e8 stata annunciata a Bologna, dalla dottoressa Eleonora Porcu, ricercatrice dell'Universit\u00e0 di Bologna e responsabile del centro antisterilit\u00e0 di Sant'Orsola. Per tale scoperta, la dottoressa ha ricevuto il Premio Luigi Coppola nel 1997.\nL'intervento ha interessato una donna lucana di 31 anni i cui ovociti erano stati congelati da quattro anni, prima dell'asportazione delle ovaie a causa di un tumore. Gli ovociti della donna sono stati \"scongelati\", \"unendoli\" \"in vitro\" con il seme del partner per ottenere degli embrioni che sono stati reimpiantati con successo nella paziente.\nLa crioconservazione degli ovociti consente di eliminare il problema del congelamento e distruzione degli embrioni non trapiantati. L'aspetto \u00e8 rilevante soprattutto per gli aspetti bioetici connessi alla conservazione o alla distruzione degli embrioni."}
{"id": "1781424", "revid": "28592", "url": "https://it.wikipedia.org/wiki?curid=1781424", "title": "Mathilde Kschessinskaya", "text": ""}
{"id": "1781425", "revid": "28592", "url": "https://it.wikipedia.org/wiki?curid=1781425", "title": "Mathilda Kshesinskaya", "text": ""}
{"id": "1781426", "revid": "28592", "url": "https://it.wikipedia.org/wiki?curid=1781426", "title": "Ma\u00eetre de Ballet", "text": ""}
{"id": "1781427", "revid": "115411667", "url": "https://it.wikipedia.org/wiki?curid=1781427", "title": "Donna romana (I - II secolo d.C.)", "text": "Le condizioni sociali della donna romana tra la fine del I secolo il principio del II mostrano che erano ormai molto diverse da quelle dei primi secoli della repubblica.\nL'autonomia delle donne imperiali.\nIn questo periodo le donne romane godono di una conquistata dignit\u00e0 ed autonomia difesa anche da teorici del \"femminismo\" antico come Gaio Musonio Rufo nell'et\u00e0 dei Flavi. Molte imperatrici romane di questa et\u00e0 sono meritevoli di quel titolo di \"Augusta\" che fu dato a Livia solo dopo la morte del marito. Grande figura di donna \u00e8 quella di Plotina, moglie di Traiano che aveva accompagnato il marito nella guerra contro i Parti e che, dopo la morte dell'imperatore, aveva cos\u00ec ben disposto le sue segrete volont\u00e0 politiche testamentarie che Adriano ottenne la successione senza contrasti. Cos\u00ec la moglie di quest'ultimo Sabina, nonostante le malignit\u00e0 su di lei nella \"Historia Augusta\", la si ritrova celebrata in numerose iscrizioni da coloro che erano stati beneficiati da lei e da statue che l'avevano divinizzata ancora in vita. Si dice che Adriano fosse in contrasto con lei ma bast\u00f2 che Svetonio, segretario \"ab epistulis\", le avesse mancato di rispetto che l'augusto consorte intervenisse facendogli perdere in un batter d'occhio il suo incarico.\nLe dame dell'aristocrazia eredi delle virt\u00f9 repubblicane.\nSotto l'Impero sembrano perpetuarsi gli eroici comportamenti dell'et\u00e0 repubblicana quando le grandi signore dell'aristocrazia seguivano i loro mariti nella buona e nella cattiva sorte. Cos\u00ec sotto Tiberio, racconta Tacito che \u00abEmilio Scauro con gesto conforme all'antica dignit\u00e0 degli Emili, prevenne la condanna, col sostegno della moglie Sestia, che gli fu insieme ispiratrice e compagna nella morte.\u00bb e altrettanto accadde quando \u00abPomponio Labeone, il gi\u00e0 citato governatore della Mesia, si tagli\u00f2 le vene e mor\u00ec dissanguato. La moglie Passea ne segu\u00ec l'esempio.\u00bb\nCos\u00ec fu anche nel caso di Paolina, giovane moglie di Seneca, che quando il marito ricevette l'ordine da Nerone di uccidersi volle anche lei farlo tagliandosi le vene e se non mor\u00ec fu per intervento dello stesso imperatore che la fece salvare a tutti i costi costringendola ad una vita di continuo e doloroso rimpianto per l'amato consorte.\nEd infine il famoso episodio di Arria Maggiore che volle precedere nella morte il marito uccidendosi lei per prima, costituiva ancora un esempio da seguire nella Roma del II secolo.\nPersino Marziale, che non pu\u00f2 certo definirsi un celebratore delle virt\u00f9 femminili, raffigura nelle sue poesie una galleria di donne irreprensibili ma appare evidente che i casi di queste eroine aristocratiche sono da considerare delle eccezioni.\nIl decremento della natalit\u00e0.\nSia per il voluto controllo delle nascite che per un cambiamento operato dagli stessi costumi si assiste tra la fine del primo e l'inizio del secondo secolo ad una diminuzione delle nascite. Gli stessi imperatori ne danno l'esempio: Nerva rimase celibe, e Adriano e Traiano, pur sposati, non ebbero figli legittimi.\nCos\u00ec il console Plinio il Giovane che pure scriveva della felicit\u00e0 vissuta con la sua terza moglie Calpurnia, non ebbe figli dai suoi tre matrimoni.\nAnche della piccola borghesia rimangono numerose stele funerarie dove i defunti in assenza di figli, sono rimpianti dai loro liberti.\nMarziale ritiene una cosa eccezionale degno di un epigramma il fatto che Claudia Rufina abbia avuto tre figli e commemora il ricordo di una matrona romana che fu onorata ai giochi secolari del 47 e dell'88 d.C. perch\u00e9 aveva avuto cinque figli dal proprio marito.\nIl \"femminismo\".\nSe le donne romane dell'Impero, secondo i censori dei costumi, trascurano il loro compito di mettere al mondo figli si sono per\u00f2 appropriate di tutte quelle occupazioni che in et\u00e0 repubblicana erano riservate agli uomini.\nGiovenale nella \"Satira\" sesta prende in giro quelle donne che si danno alla professione forense o che si appassionano di politica interna ed estera osando dare consigli a generali avvolti nel \"paludamentum\" di come condurre la guerra contro i Parti. Altre si appassionano alla letteratura affettando giudizi perentori anche a tavola e mettendo in imbarazzo grammatici e retori. Mentre Plinio sembra apprezzare la cultura di queste \"femmes savantes\" tanto da paragonare lo stile delle lettere della moglie di Pompeo Saturnino a Plauto e Terenzio, Giovenale invece non le pu\u00f2 soffrire ed apprezza invece la donna: \u00abche non usa un lambiccato stile...e non conosca le istorie tutte: poche cose sole sappia dai libri, e che neppur capisca.\u00bb \nGli strali del poeta satirico colpiscono anche un'altra categoria di donne: quelle che gareggiano con gli uomini nelle attivit\u00e0 sportive, vanno a caccia di cinghiali d'Etruria, vestite da uomo assistono alle corse delle bighe o si appassionano alla lotta o alla scherma si allenano assestando colpi a un palo come un rude gladiatore.\n\u00abQuale pudore aver potr\u00e0 la donna che il suo sesso rinnega e cinge l'elmo?\u00bb si chiede Giovenale che nota come ormai la donna romana assuma gli atteggiamenti deteriori degli uomini da cui sinora si era tenuta lontana: cos\u00ec s'ingozza nei banchetti come gli uomini e come questi si abbandona al libertinaggio essendosi ormai abituata a vivere non pi\u00f9 come compagna ma come coinquilina del marito:\nLe donne romane dell'epoca imperiale ora pretendono di \"vivere vitam\" e proclamano la loro parit\u00e0 di diritti nei confronti degli uomini:\nGli adulterii.\nEra inevitabile che la donna emancipata assumesse anche la libert\u00e0 sessuale degli uomini. Ancora non si parla degli adulteri come un problema sociale ma dovevano essere abbastanza diffusi se Giovenale considera normale avvertire un amico che ha invitato a cena di mettere da parte le amarezze quotidiane soprattutto quelle che gli derivano dal fatto che la moglie esce di casa alle prime luci del giorno e vi torna a notte fonda \u00ab...con le chiome scompigliate e col volto e con le orecchie tutte accese\u00bb.\nGi\u00e0 un secolo prima Augusto nella sua opera di moralizzazione della societ\u00e0 romana si era occupato di un problema che aveva radici lontane. Nel matrimonio cum manus del marito la donna sorpresa in adulterio poteva essere condannata a morte dal marito per il quale invece il comportamento adulterino non implicava conseguenze di nessun genere, come se fosse del tutto innocente. Ora la \"Lex Iulia de adulteriis coercendis\" (18 a.C.) stabilisce che gli adulteri possono essere condannati all'esilio privandoli di una met\u00e0 dei loro beni e proibisce ogni futuro matrimonio tra loro. La legge finalmente sottraeva la donna ad ogni crudele comportamento del marito ma soprattutto riconosceva come reato d'adulterio anche quello commesso dal coniuge maschio. Avere considerato l'adulterio alla stregua di un reato \u00e8 un evidente segno di come ormai questo fosse tanto diffuso da considerato un problema sociale da risolvere\nMa alla fine del I secolo nessuno si ricordava pi\u00f9 e applicava quella legge tanto che Domiziano sent\u00ec la necessit\u00e0 di emanarne un'altra che rinnovava quelle antiche disposizioni con la piena approvazione di Marziale che attribuiva a gloria dell'imperatore aver restituito a Roma il suo pudore:\nMa dopo due generazioni ancora una volta fu necessario l'intervento imperiale di Settimio Severo per controllare un problema che in effetti si era molto attenuato, ma non per l'intervento delle leggi quanto piuttosto per la facilit\u00e0 con cui si poteva divorziare.\nCollegamenti esterni.\n "}
{"id": "1781429", "revid": "486946", "url": "https://it.wikipedia.org/wiki?curid=1781429", "title": "Imperial Ballet", "text": ""}
{"id": "1781430", "revid": "28592", "url": "https://it.wikipedia.org/wiki?curid=1781430", "title": "Goncharov", "text": ""}
{"id": "1781431", "revid": "6923", "url": "https://it.wikipedia.org/wiki?curid=1781431", "title": "Sportster", "text": ""}
{"id": "1781432", "revid": "1305772", "url": "https://it.wikipedia.org/wiki?curid=1781432", "title": "Gon\u010darov", "text": ""}
{"id": "1781435", "revid": "28592", "url": "https://it.wikipedia.org/wiki?curid=1781435", "title": "Alexander Benois", "text": ""}
{"id": "1781436", "revid": "212348", "url": "https://it.wikipedia.org/wiki?curid=1781436", "title": "Omar Khayyam", "text": ""}
{"id": "1781438", "revid": "486946", "url": "https://it.wikipedia.org/wiki?curid=1781438", "title": "'Omar Hayyam", "text": ""}
{"id": "1781439", "revid": "486946", "url": "https://it.wikipedia.org/wiki?curid=1781439", "title": "Omar Hayyam", "text": ""}
{"id": "1781441", "revid": "31886", "url": "https://it.wikipedia.org/wiki?curid=1781441", "title": "Sh\u014dz\u014d Shimamoto", "text": "Biografia.\n\u00c8 stato membro e fondatore del movimento d'avanguardia \"Gutai\", fondato nel 1954. Suoi lavori sono in collezioni di musei come la Tate Gallery e la Tate Modern (a Londra e a Liverpool) e il Hyogo Prefectural Museum of Art a Kobe, Giappone. Il critico del New York Times Roberta Smith lo ha definito come uno degli sperimentatori pi\u00f9 audaci e indipendenti della scena dell'arte del dopoguerra negli anni cinquanta. \nInternazionalmente noto anche nel circuito della \"Mail Art\", della quale \u00e8 stato un pioniere, Shimamoto ha fortemente contribuito a rinnovare la fortissima tradizione dell'arte giapponese alla luce degli avvenimenti nella nuova dimensione del dopoguerra e del dopo bomba atomica. Con gli altri membri del Movimento, Shimamoto ha sovvertito l'idea che tutti avevano dell'arte giapponese floreale e decorativa creando cos\u00ec una cultura figurativa completamente nuova. Gutai, del resto, \u00e8 una parola che in giapponese significa conflitto tra materia e spirito, e Gutai ha prodotto, infatti, una rottura con l'arte spirituale introducendo l'aspetto della materia nel rapporto con la dimensione lacerata dei tempi attraverso la forte frattura con la tradizione e non poteva essere diverso dopo Hiroshima e Nagasaki\".\nShimamoto mediante \u201ccannonate\u201d, dripping, tagli e buchi della tela ha creato una nuova spazialit\u00e0 bidimensionale. L'artista giapponese \u00e8 stato, nel '54 a Osaka, un membro dinamico del movimento d'avanguardia Gutai, fondato da Jiro Yoshihara, ed ha propugnato un uso spregiudicato dei materiali enfatizzando il gesto e l'evento artistico fino a sconfinare nella spettacolarit\u00e0 anticipando, in tal modo, il rito degli happenings negli anni Sessanta. Con estrema naturalezza Shimamoto \u00e8 passato dai Buchi, all'Informale, dalla Mail Art alla Body Art, dalla performance alla fotografia.\nNato nel 1928, ha studiato con Jir\u014d Yoshihara. Ha tenuto numerose mostre personali e collettive in tutto il mondo. Venne nel '63 in Italia per la prima volta per la mostra di Torino Continuit\u00e0 e avanguardia in Giappone; nel '66 espose in Olanda e a Parigi; nel \u201879 in Canada, all'Alberta World Simposium, dove present\u00f2 10.000 quotidiani; nell'85 mise in mostra opere col Gruppo Gutai a Madrid e viaggi\u00f2 in dieci Paese dell'Est dove realizz\u00f2 performance. Nell'86 fu invitato per la mostra Avanguardia Giapponese al Centre Pompidou; nell'87 realizz\u00f2 una performance a Dallas per il centenario della nascita di Marcel Duchamp e nell'88 fu chiamato nelle Filippine per delle installazioni.\nNel 1990 , in occasione della grande mostra al Movimento d'avanguardia Gutai, la Galleria d'Arte Moderna di Roma gli ha acquistato la performance realizzata, in contemporanea su tela, Bottle throwing; nel '91 ha esposto in Germania, a Darmstadt. Nel \u201893 al Global Forum di Kyoto s'era fatto promotore di un happening di artisti di tutto il mondo, alla presenza del Dalai Lama, in cui una sua opera su un Tema ambientalista raggiungeva i duecento metri.\nNello stesso anno venne invitato alla Biennale di Venezia e tenne una personale ad Helsinki. Nel gennaio del 1993 \u00e8 invitato a partecipare dal curatore indipendente Giacinto Di Pietrantonio alla mostra collettiva di progetti Territorio Italiano, Progetto d'Eternit\u00e0 per l'Arte Contemporanea, in cui si chiedeva ad una trentina di artisti di scegliere un luogo in Italia e pensare un'opera per esso. Shimamoto propone 2 stendardi con immagini del suo corpo-testa da installare sulle torri di San Gimignano. Ci\u00f2 viene realizzato nel settembre dello stesso anno sostenuto dalla galleria Arte Continua che presenta anche una sua mostra personale con opere-manifesto. Nel '94 partecip\u00f2 alla mostra Arte giapponese dopo il '45 su invito del Guggenheim Museum di New York. Nel '95 ha realizzato il suo \u201cfunerale in vita\u201d col rito Buddista mentre dodici monaci recitavano un sutra. \u00c8 stato nominato Presidente dell'Organizzazione dell'Arte e della Cultura per i disabili.\nNel '96 Ben Porter, il fisico nucleare responsabile del Manhattan Project, lo propone per il Premio Nobel per la Pace. Nel '98 al MOCA di Los Angeles ha tenuto l'antologica Out of Action: between objects and performance 1949-1979. Dal 2000 e fino al 2011 gli sono state organizzate in Italia numerose mostre personali durante le quali si \u00e8 esibito nelle sue indimenticabili performance\" \nIn una delle rare interviste rilasciate da Shimamoto ad Anna Maria Di Paolo per \"Stile\" nel 2000, il Maestro giapponese ha sostenuto che esiste una relazione diretta tra le proprie opere e il Taoismo.\nEsibizioni.\n2011\nPERSONALI E PERFORMANCE\n\"Bottle Crash\" Performance, Corso Garibaldi Palazzo Magnani, Reggio Emilia\n2008_PERSONALI E PERFORMANCE_\"Shozo Shimamoto. Samurai, acrobata dello sguardo\u201d at the Museo d'Arte Contemporanea Villa Croce, Genoa. Organized by ABC-ARTE. Performance in Palazzo Ducale e Palazzo Ferretto, 2008 Genova\n2008\nPERSONALI E PERFORMANCE\n\"Vento d'Oriente\", mostra e performance, Certosa di San Giacomo, Capri\n2007\nPERSONALI E PERFORMANCE\n\"Bottle Crash\", performance, Chiostro Di San Nicolo', Venezia in collaborazione con la Associazione bb.cc. Onlus di Venezia.\n\"Felissimo\" Performance, Kobe Fashion Museum https://www.youtube.com/watch?v=9FHodw5jI7Q, curate dall\u2019Architetto Luigi de Marchi, \n2006\nPERSONALI E PERFORMANCE\n\"Shozo Shimamoto\": Napoli 26-27-28 maggio 2006\nCOLLETTIVE\n\"Zero. Avant-garde Internationale des ann\u00e9es 1950-60\", Mus\u00e9e Saint Etienne Metropole, Saint Etienne; Stiftung Museum Kunst Palast, D\u00fcsseldorf\n2005\nPERSONALI E PERFORMANCE\nPerformance in elicottero, Trevi\nMostra, Reggio Emilia\nCOLLETTIVE\n\"Gutai e Au\", Modena\n\"Size\", Udine\n2004\nPERSONALI E PERFORMANCE\n1\u00b0Performance in elicottero a Ronchi Dei Legionari (Udine) organizzata dall'Associazione bb.cc. Onlus di Venezia ed \u00e8 stata curata dall\u2019Architetto Luigi de Marchi, come evento realizzato e organizzato in contemporanea alla Mostra \"Shozo Shimamoto: dal Gutai a Proxima 1955-2004\" e Performance\n\"Nyotaku\", Galleria Internazionale d'Arte Contemporanea, Ca' Pesaro, Venezia\nCOLLETTIVE\n\"Traces: body and idea in contemporary art\", National Museum of Modern Art, Kyoto; National Museum of Modern Art, Tokyo\n2003\nPERSONALI E PERFORMANCE\n50\u00aa Biennale di Venezia, Venezia, curatore l\u2019Architetto Luigi de Marchi, \n2001\nCOLLETTIVE\n\"Le Trib\u00f9 dell'Arte\", curatore Achille Bonito Oliva, Galleria Nazionale d'Arte Moderna, Roma\n2000\nCOLLETTIVE\n\"Sentieri interrotti. Crisi della rappresentazione e iconoclastia nelle arti dagli anni Cinquanta alla fine del Secolo\", Bassano del Grappa\n1999\nPERSONALI E PERFORMANCE\n48\u00aa Biennale di Venezia, Venezia\nCOLLETTIVE\n\"Gutai\", Galerie Nationale du Jeu de Paume, Parigi\n1998\nCOLLETTIVE\n\"Out of Actions: Between Performance and the Objects, 1949-1979\", Museum of contemporary Art, Los Angeles;\nOsteirresches Museum fur angewandte Kunst, Vienna; Museu d'Art Contemporani, Barcellona; Tokyo City Museum of Art\n1997\nPERSONALI E PERFORMANCE\n\"Shozo Shimamoto, Gutai-Works\", mostra e performance, Hundertmark Gallery, Colonia\nCOLLETTIVE\n\"Scene of the crime\", Armand and Hammer Museum, UCLA\n\"Gravity: Axis of Contemporary Art\", National Museum of Art, Osaka\n1994\nPERSONALI E PERFORMANCE\n\"Art Party and Works\", Hankyu Departement Store, Kobe\nCOLLETTIVE\n\"Japanese Art after 1945: scream against the sky\", Museum of Art of Yokohama, Guggenheim Museum, New York; San Francisco Museum of Modern Art, San Francisco\n1993\nPERSONALI E PERFORMANCE\nMostra Shozo Shimamoto, Sankaku Park, Fenice Gallery, Osaka Performance ed esposizione, Helsinki 45\u00aa Biennale di Venezia, Venezia\nCOLLETTIVE\n\"Gutai II -1959-1965\", Ashiya City Museum of Art &amp; History, Ashiya\n\"Gutai III- 1965-1972\" Ashiya City Museum of Art &amp; History, Ashiya\n\"Gutai 1955-1956-The contemporary Japanese art finds a second breath\", Penrose Institute of Contemporary Arts, Tokyo; Kirin Plaza, Osaka\n\"Gutai Suite\", Palais des Arts, Tolosa\n1992\nCOLLETTIVE\n\"Avant-garde japanese Gutai\" Miyagi Museum of Art, Miyagi\n\"Gutai I -1954-1958\", Ashiya City Museum of Art &amp; History, Ashiya\n\"Open-air Exhibition: a new way\" Parc d'Ashiya, Ashiya\n1991\nCOLLETTIVE\n\"Gutai Japanische Avantgarde 1954-1965\" Institude Mathildenhohe, Darmstadt\n1990\nCOLLETTIVE\nShoto Museum of Art, Tokyo\n\"Giappone all'avanguardia. Il Gruppo Gutai negli anni Cinquanta\",\nGalleria Nazionale d'Arte Moderna, Roma\n1986\nCOLLETTIVE\n\"Japon des avant gardes: 1910-1970\", Centre Georges Pompidou, Parigi\n1985\nCOLLETTIVE\n\"Yoshihara and Gutai, 1954-1972\", Cultural Center, Ashiya\n\"Action, Emotion. Peinting: Informal, Cobra, Gutai\", Museum of Modern Art, Osaka\n\"Reconstructions: Avant-Garde Art in Japan 1945-1965\", Museum of Modern Art, Oxford\n\"Grupo Gutai: Pintura y Acci\u00f2n\", Museo Espanol de Arte Contempor\u00e0neo, Madrid; Muszej Savremene Umetnosti, Belgrado; Museum of Modern Art, Kobe\n1984\nPERSONALI E PERFORMANCE\nPerformance, Hundertmark Gallery, Colonia\n1983\nCOLLETTIVE\n\"6 Artists of Gutai/Artists' Union\" Municipal Art Gallery, Itami\n1982\nCOLLETTIVE\n\"Toward the Museum of Tomorrow- Live Art Theater \", Museum of Modern Art, Kobe\n1981\nPERSONALI E PERFORMANCE\nExhibition, Center of Contemporary Art, Osaka\nCOLLETTIVE\n\"Directions in Post-War Art I- The 1950s- Gloom and Shafts of Lights\", Museum of Modern Art, Tokyo\n1979\nCOLLETTIVE\n\"After Yoshihara and Gutai\", Museum of Modern Art, Kobe\n1976\nCOLLETTIVE\n\"Today's Notion of Space\", Municipal Art Gallery, Yokohama\n\"18 years Art Gutai\", Prefectural Art Gallery, Osaka\n1972\nPERSONALI E PERFORMANCE\nExhibition, Galeria Sobrad, Sao Paolo\nExhibition, Muramatsu Gallery, Tokyo\n1970\nCOLLETTIVE\nPavilion Gutai, Expo, Osaka\n1969\nCOLLETTIVE\n\"9 Contemporary japanese art Exhibition\", Tokyo Museum, Tokyo\n1966\nCOLLETTIVE\n\"2 e Salon International des galeries pilotes\", Losanna\n1965\nCOLLETTIVE\n\"Nul Negentienhonderd vijf en Zegtig\", Stedelijk Museum, Amsterdam\n1962\nPERSONALI E PERFORMANCE\nMostra personale, Pinacoteca Gutai, Osaka\n1961\nCOLLETTIVE\n\"Continuit\u00e9 et avant-garde au Japon\", International Center of Aesthetic Research, Torino\n1960\nCOLLETTIVE\n\"International Sky Festival\", Great Stores Takashimaya, Osaka\n1959\nCOLLETTIVE\n\"Arte Nuova: Esposizione Internazionale di Pittura e Scultura\", Circolo degli Artisti, Palazzo Graneri, Torino\n\"15 contemporary Japanese artists introduced by Michel Tapi\u00e9\", Gendai Gallery, Tokyo\n1958\nCOLLETTIVE\n\"Second Gutai stage Exhibition\", Center Asahi, Osaka\n\"The new painting in the world. Informal and Gutai\", Great Stores Takashimaya, Osaka\n1957\nCOLLETTIVE\n\"Gutai stage Exhibition\", Center Sankei, Osaka, Center Sankei, Tokyo\n\"1st Exhibition of young talents Asahi\", Great Stores Takashimaya, Osaka\n1956\nCOLLETTIVE\n\"2nd Gutai Open-air Exhibition\", Ashiya\n\"2nd Art Gutai Exhibition\", Center Ohara, Tokyo\n1955\nCOLLETTIVE\n\"1st Gutai Open-air Exhibition\", Ashiya\n\"1st Art Gutai Exhibition\", Center Ohara, Tokyo"}
{"id": "1781442", "revid": "599013", "url": "https://it.wikipedia.org/wiki?curid=1781442", "title": "Larionov", "text": ", \u00e8 un cognome russo di vari personaggi"}
{"id": "1781448", "revid": "28592", "url": "https://it.wikipedia.org/wiki?curid=1781448", "title": "Goncharova", "text": ""}
{"id": "1781449", "revid": "28592", "url": "https://it.wikipedia.org/wiki?curid=1781449", "title": "Pattinatore", "text": ""}
{"id": "1781451", "revid": "28592", "url": "https://it.wikipedia.org/wiki?curid=1781451", "title": "Natalja Gon\u010darova", "text": ""}
{"id": "1781452", "revid": "1543377", "url": "https://it.wikipedia.org/wiki?curid=1781452", "title": "Catalogo di Gum", "text": "Il Catalogo di Gum \u00e8 un catalogo astronomico di nebulose diffuse dell'emisfero australe compilato dall'astronomo australiano Colin Stanley Gum; fu pubblicato nel 1955 a corredo del suo studio sulla distribuzione delle regioni H II nell'emisfero australe. Conta 85 nebulose, molte delle quali gi\u00e0 note, altre scoperte dallo stesso Gum nel corso delle sue ricerche; fu poi notevolmente esteso con la pubblicazione, nel 1960 del Catalogo RCW. Un catalogo completo per le nebulose dell'emisfero boreale \u00e8 invece il Catalogo Sharpless.\nOggetti.\nSotto sono riportati alcuni oggetti rappresentativi."}
{"id": "1781456", "revid": "28592", "url": "https://it.wikipedia.org/wiki?curid=1781456", "title": "Ginnasta", "text": ""}
{"id": "1781462", "revid": "33101936", "url": "https://it.wikipedia.org/wiki?curid=1781462", "title": "Nubile", "text": ""}
{"id": "1781463", "revid": "287204", "url": "https://it.wikipedia.org/wiki?curid=1781463", "title": "Campionato sudamericano di rugby 2003", "text": "Il campionato sudamericano di rugby 2003 (in spagnolo \"Campeonato sudamericano de rugby 2003\", in portoghese \"Campeonato Sul-Americano de rugby de 2003\") fu la 25\u00aa edizione del campionato di rugby a 15 dell'America del Sud, e la quarta disputata con il sistema a due divisioni.\nLa divisione maggiore, il Sudamericano \"A\", si tenne in Uruguay, a Montevideo e a Ciudad de la Costa, rispettivamente allo stadio Luis Franzini (impianto interno della squadra calcistica del Defensor SC) e al Country de los Teros, terreno appartenente alla Federazione rugbistica uruguaiana.\nL', favorita d'obbligo della manifestazione, riserv\u00f2 il \"test match\" solo al , scendendo in campo con un XV senza valore di \"cap\" negli altri due incontri; in uno di essi, contro il , il capocannoniere del torneo Jos\u00e9 N\u00fa\u00f1ez Piossek marc\u00f2 9 mete nel quadro di una vittoria per 144-0.\nI \"Pumas\" vinsero il torneo a punteggio pieno, aggiudicandosi il loro ventiquattresimo titolo; l', una volta vinto l'incontro diretto con il , suo rivale pi\u00f9 accreditato per la piazza d'onore, si aggiudic\u00f2 virtualmente il secondo posto fin dalla prima giornata; giunto a pari punti contro l' all'ultima giornata fu da questa sconfitta 0-32; il fu terzo e il , autore in tutto il torneo di una meta trasformata a fronte di 299 punti incassati, fu ultimo e retrocedette nella divisione inferiore.\nNel gruppo B, che si tenne a Bogot\u00e0, in Colombia, fu invece a sorpresa il , classificatosi ultimo l'anno precedente, a vincere il torneo e a guadagnare la promozione nel Sudamericano \"A\" del 2004.\nSpareggio ammissione Sudamericano \u201cA\u201d 2003.\nPreliminarmente allo svolgimento del torneo si dovette disputare uno spareggio tra il , ultimo classificato del Sudamericano \"A\" 2002, e il , vincitore dell'edizione \"B\" della stessa annata; esso si tenne in gara unica nella capitale paraguaiana, nel campo di gioco del Club Universitario di Asunci\u00f3n, e vide la vittoria dei locali per 27-16 che cos\u00ec mantennero il posto in divisione \"A\" mentre il Brasile dovette disputare di nuovo la divisione \"B\"."}
{"id": "1781464", "revid": "228587", "url": "https://it.wikipedia.org/wiki?curid=1781464", "title": "Finn", "text": ""}
{"id": "1781468", "revid": "287204", "url": "https://it.wikipedia.org/wiki?curid=1781468", "title": "Liu An", "text": "Biografia.\nLi\u00fa \u0100n ebbe un importante ruolo politico: nipote del fondatore della dinastia Han, l'imperatore Gaozu (Li\u00fa B\u0101ng \u5289\u90a6), divenne sovrano di Huainan all'et\u00e0 di 16 anni, dopo la morte del padre Liu Chang (\u5289\u9577). Consigliere del nipote, l'imperatore Wu (\u6b66\u5e1d) della dinastia Han, mor\u00ec suicida dopo un fallito colpo di Stato.\nPersonalit\u00e0 eclettica, oltre ad essere noto per tradizione come l'inventore del tofu (sebbene non vi siano prove storiche di questa attribuzione), fu scrittore rinomato per la sua prosa elaborata. Fece parte di un circolo di intellettuali che venne chiamato \"gli Otto Immortali di Huainan\" (\u6dee\u5357\u516b\u4ed9), insieme ai quali nel 139 a.C. scrisse un'opera nota come \"Huainanzi\" (\u6dee\u5357\u5b50), o \"Libro del Maestro di Huainan\". Lo \"Huainanzi\" \u00e8 uno dei testi fondamentali della filosofia taoista, insieme alle opere di L\u01ceoz\u01d0 e Zhu\u0101ngz\u01d0, ed ebbe grande importanza anche nello sviluppo della geografia e della topografia della Cina.\n\"Huainanzi\".\nLo Huainanzi \u00e8 una raccolta di trattati su vari argomenti, soprattutto di ispirazione taoista, la cui profondit\u00e0 indusse gli studiosi dei secoli successivi a dare all'opera il sottotitolo \"H\u00f3ngli\u00e8 ji\u011b\" (\u9d3b\u70c8\u89e3 / \u9e3f\u70c8\u89e3), \"Spiegazione della Grandezza e della Luce\".\nL'opera, in 21 capitoli, \u00e8 cos\u00ec suddivisa:\nLo \"Huainanzi\" contiene anche alcuni fra i primi brani di cosmologia cinese."}
{"id": "1781469", "revid": "1609015", "url": "https://it.wikipedia.org/wiki?curid=1781469", "title": "Walker Art Gallery", "text": "La Walker Art Gallery \u00e8 una pinacoteca di Liverpool, che ospita una delle pi\u00f9 vaste collezioni di dipinti del Regno Unito.\nStoria.\nLa Walker Art Gallery fu progettata dagli architetti Cornelius Sherlock e H. H. Vale e venne aperto al pubblico nel 1877, il suo nome viene dal mecenate, Sir Andrew Barclay Walker (1824-1893), sindaco della citt\u00e0 di Liverpool.\nLa pinacoteca si trova in William Brown Street (l'unica via della nazione ad avere unicamente musei), ospitata in un edificio in stile neoclassico.\nLa collezione.\nNella collezione sono presenti opere databili dalla \"Crocifissione di Cristo\" attribuita al misterioso Maestro di Forl\u00ec in poi: poche ma scelte le altre pitture italiane (Ercole de' Roberti, Simone Martini, Tiziano), e quelle straniere Rembrandt, Poussin, Adam Elsheimer e, tra gli impressionisti Degas; mentre \u00e8 tra le pi\u00f9 ricche al mondo la collezione di Preraffaelliti. \nMolti anche i dipinti del Settecento inglese. Il XX secolo \u00e8 rappresentato da opere di Lucian Freud, David Hockney e Gilbert and George.\nLa galleria ospita anche mostre temporanee.\nIl museo \u00e8 parte anche della Liverpool Biennial."}
{"id": "1781470", "revid": "339392", "url": "https://it.wikipedia.org/wiki?curid=1781470", "title": "Stazione Centrale di Stoccolma", "text": ""}
{"id": "1781478", "revid": "1305772", "url": "https://it.wikipedia.org/wiki?curid=1781478", "title": "Legnani", "text": ""}
{"id": "1781479", "revid": "287204", "url": "https://it.wikipedia.org/wiki?curid=1781479", "title": "Pulsar delle Vele", "text": "La Pulsar delle Vele (PSR B0833-45 o PSR J0835-4510) \u00e8 una pulsar sorgente di onde radio, luce visibile e raggi X associata con la Nebulosa delle Vele, nella costellazione delle Vele. L'associazione tra i due oggetti \u00e8 stata provata nel 1968 dagli astronomi dell'Universit\u00e0 di Sydney, quando fu osservato che le supernovae formano stelle di neutroni.\nLa pulsar ha un periodo di 89 millisecondi (il pi\u00f9 breve all'epoca della sua scoperta) e i resti della supernova che l'ha generata si \u00e8 stimato che si muova alla velocit\u00e0 di 1.200 km/s. \u00c8 la terza componente ottica pi\u00f9 luminosa tra tutte le pulsar conosciute, essendo di magnitudine apparente 23,6, che pulsano due volte per ogni singola pulsazione radio."}
{"id": "1781482", "revid": "339392", "url": "https://it.wikipedia.org/wiki?curid=1781482", "title": "Igor Larionov", "text": ""}
{"id": "1781484", "revid": "28592", "url": "https://it.wikipedia.org/wiki?curid=1781484", "title": "Michail Fiodorovich Larionov", "text": ""}
{"id": "1781485", "revid": "287204", "url": "https://it.wikipedia.org/wiki?curid=1781485", "title": "Vladimir Evgrafovic Tatlin", "text": ""}
{"id": "1781488", "revid": "8660", "url": "https://it.wikipedia.org/wiki?curid=1781488", "title": "Dolphins Ancona Hockey Club", "text": "Il Dolphins Ancona Hockey Club \u00e8 una squadra di hockey in carrozzina nata nel 1997, dall'idea di alcuni disabili, per lo pi\u00f9 affetti da distrofia muscolare, una patologia degenerativa che colpisce la muscolatura del corpo. Sino al 2005 ha operato all'interno della sezione di Ancona della UILDM (Unione Italiana Lotta alla Distrofia Muscolare).\nIl 26 luglio 2005 si \u00e8 ufficialmente costituita l'Associazione Sportiva Dilettantistica Dolphins Ancona Hockey Club. Nella squadra giocano atleti disabili che, attraverso la pratica sportiva, si integrano in maniera migliore nella societ\u00e0.\nLa societ\u00e0 \u00e8 iscritta alla Federazione Italiana Wheelchair Hockey e inserita nel Girone C del campionato. Partecipa a tornei nazionali e internazionali e si allena presso il palazzetto Lino Liuti di Castelferretti. Ha anche organizzato manifestazioni sportive."}
{"id": "1781489", "revid": "6923", "url": "https://it.wikipedia.org/wiki?curid=1781489", "title": "Renault L7X", "text": ""}
{"id": "1781490", "revid": "116821983", "url": "https://it.wikipedia.org/wiki?curid=1781490", "title": "Barclay James Harvest and Other Short Stories", "text": "Barclay James Harvest and Other Short Stories \u00e8 il terzo album della band rock britannica Barclay James Harvest, pubblicato nel 1971."}
{"id": "1781491", "revid": "416175", "url": "https://it.wikipedia.org/wiki?curid=1781491", "title": "Mimusops elengi", "text": "Il bakula (\"Mimusops elengi\" L.) \u00e8 un albero della famiglia delle Sapotaceae diffuso in molti paesi della zona tropicale in America, Africa, Asia e Oceania.\nDescrizione.\n\u00c8 una pianta sempreverde che pu\u00f2 raggiungere l'altezza di 16-18 metri. La corteccia \u00e8 grigia rossastra, di legno duro. I fiori sono di colore bianco, con sfumature giallastre."}
{"id": "1781494", "revid": "6923", "url": "https://it.wikipedia.org/wiki?curid=1781494", "title": "Alabastron", "text": "Lalabastron () \u00e8 un tipo di vaso utilizzato nel mondo antico per la conservazione d'olio, profumi o oli da massaggio.\nCaratteristiche.\nL'alabastron ha origine antica e certamente pregreca; prende il nome dal materiale (l'alabastro appunto) con cui era originariamente prodotto dai popoli che abitavano l'Africa mediterranea da cui poi si diffuse nel mondo classico.\nMorfologicamente si contraddistingue per dimensioni molto ridotte (che consentono di tenere il vaso in una mano), corpo longilineo e allungato, assenza di anse, e collo abbastanza stretto da permettere al liquido di cadere goccia a goccia. Molti esemplari presentano inoltre labbra piatte (cos\u00ec concepite per consentire l'applicazione degli oli direttamente sulla pelle) e base arrotondata, priva di piede, che implicava una struttura di appoggio (talvolta realizzata in metalli preziosi) o due forellini per mezzo dei quali veniva fatta passare una cordicella che permetteva al vaso di essere appeso. La conformazione dell'alabastron rispondeva ad esigenze particolari, similmente ad altre forme vascolari come la lekythos o l'ariballo, di modo che nel complesso il vasetto fosse adatto a contenere liquidi particolarmente preziosi e rari.\nDa un punto di vista archeologico si distinguono tre tipologie principali di alabastra:\nA livello decorativo l'alabastron segue la naturale evoluzione del decorativismo greco chiaramente adattato alla forma e alle dimensioni dell'oggetto che veniva scomposto generalmente in quattro bande orizzontali successivamente dipinte. Sono stati rinvenuti anche esemplari rifiniti con metalli preziosi, di fattura estremamente pregevole, evidentemente destinati ad un pubblico aristocratico.\nIn Oriente.\nL'alabastron, di origine non greca, era diffuso in tutte le terre del Mediterraneo antico e in particolare in Oriente e in Egitto. Evidenze archeologiche dimostrano come in questi luoghi l'alabastron fosse concepito in modo differente, realizzato sovente con materiali diversi dall'argilla come l'originale alabastro e il vetro dipinto."}
{"id": "1781495", "revid": "767487", "url": "https://it.wikipedia.org/wiki?curid=1781495", "title": "Lomami", "text": "Il fiume Lomami \u00e8 un importante affluente del fiume Congo situato nella Repubblica Democratica del Congo. Il fiume \u00e8 lungo circa 1.500\u00a0km e scorre verso nord, parallelamente ad ovest del corso dell'alto Congo.\nIl fiume Lomami sorge nel sud del paese, vicino a Kamina, e si dirige a nord attraversando Lubao, Tshofa, Kombe, Bolaiti, Opala e Irema prima di entrare nel fiume Congo presso Isengi."}
{"id": "1781496", "revid": "767487", "url": "https://it.wikipedia.org/wiki?curid=1781496", "title": "Ritmo vivente muscolare della vita", "text": "Ritmo vivente muscolare della vita \u00e8 il primo album di Carlo Fava. \u00c8 stato registrato nella seconda met\u00e0 del 1992 da Ignazio Morviducci, Matteo Cifelli, Franco Cufone ed \u00e8 stato mixato da Marti Jane Robertson. La Psycho records lo ha pubblicato nel 1993."}
{"id": "1781497", "revid": "834", "url": "https://it.wikipedia.org/wiki?curid=1781497", "title": "Front National (Belgio)", "text": ""}
{"id": "1781499", "revid": "666668", "url": "https://it.wikipedia.org/wiki?curid=1781499", "title": "Campionato austriaco di calcio a 5", "text": "Il campionato austriaco di calcio a 5 detto anche 1. \u00d6FB Futsal Liga (precedentemente conosciuta come Murexin Futsal Bundesliga), \u00e8 la massima competizione austriaca di calcio a 5 organizzata dalla \u00d6sterreichischer Fu\u00dfball-Bund.\nStoria.\nL'Austria ha sviluppato un movimento del calcio a 5 di livello nazionale a partire dall'inizio del secondo millennio. A partire dal 2006-07, la formula della competizione \u00e8 passata da una fase regionale con finale nazionale a un girone unico all'italiana. Nella stessa stagione \u00e8 stata istituita la coppa nazionale."}
{"id": "1781500", "revid": "125328057", "url": "https://it.wikipedia.org/wiki?curid=1781500", "title": "Sperlari", "text": "Sperlari \u00e8 un'azienda italiana specializzata nella produzione di caramelle, torrone, torroncini, mostarda e dolcificanti.\nFondata nel 1836 da Enea Sperlari, ha sede a Cremona e dal 2017 \u00e8 controllata dal gruppo tedesco Katjes International Gmbh.\nStoria.\nNel 1836 Enea Sperlari avvia a Cremona un negozio di specialit\u00e0 tipiche dolciarie della citt\u00e0 come torrone e mostarda, che ha talmente successo che i suoi prodotti diventano presto popolari anche al di fuori del territorio locale, sbarcando persino negli Stati Uniti, presso le comunit\u00e0 di immigrati italiani.\nNel 1935 la propriet\u00e0 \u00e8 ceduta alla Pernigotti. Negli anni Cinquanta la produzione si allarga alle caramelle, facendo diventare il marchio \"Sperlari\" uno dei pi\u00f9 prestigiosi del settore, soprattutto con l'invenzione del \"cofanetto Sperlari\", una lussuosa confezione regalo di caramelle, simile a quelle che fino a quel momento erano state usate per i cioccolatini.\nNel 1981 l'americana H. J. Heinz Company rileva Sperlari da Pernigotti, mentre nel 1986 la societ\u00e0 fa la sua prima acquisizione, l'azienda valtellinese di caramelle Scaramellini.\nNel 1991 entrano nel gruppo le Galatine, in precedenza prodotte dalla Polenghi Lombardo. Nel 1993 la Hershey Foods Corporation, tramite \"Hershey Holding Corp.\", diventa il nuovo azionista dell'azienda pagandola 120 milioni di dollari. Nel 1997 la finlandese Huhtamaki OYJ acquista la Sperlari: in questo periodo con Dietorelle e successivamente Socalbe forma il gruppo Leaf Italia S.r.l.. Viene poi rivenduta nel 1999 alla CSM N.V..\nNel 2005 \"CVC Capital Partners\" e \"Nordic Confectionery Limited\" (Nordic Capital) acquisiscono per 850 milioni di dollari il 100% di \"Leaf International B.V.\" a cui fa capo \"Leaf Italia\". Nel 2007 rileva la SAILA dopo avere gi\u00e0 acquisito la Pasticca del Re Sole.\nIl 16 febbraio 2012 la svedese Cloetta, quotata alla Borsa di Stoccolma e specializzata nella produzione di cioccolato, perfeziona la fusione con Leaf International (di cui Sperlari faceva parte tramite Leaf Italia), che raggruppa gli stabilimenti di Cremona, il pi\u00f9 importante, Gordona (SO), San Pietro in Casale (BO) e Silvi Marina (TE). Tre anni pi\u00f9 tardi vi \u00e8 un cambiamento di strategia.\nNel mese di settembre 2017 nuovo cambio di propriet\u00e0: gli svedesi cedono la societ\u00e0 per un valore di circa 46,5 milioni di euro ai tedeschi del Gruppo Katjes International, i quali hanno raggruppato i quattro stabilimenti italiani in una nuova societ\u00e0, la Sperlari s.r.l.\nNel 2018 Sperlari ritorna dopo tanto tempo in tv con uno spot natalizio, torna a produrre caramelle con il marchio Sperlari, torna a crescere con tutto il portafoglio prodotti. L'azienda, in cui l'export incide solo per il 10%, ha intenzione di crescere all'estero.\nProdotti.\nCaramelle.\nElemento principale della produzione Sperlari, ogni giorno vengono prodotte, soltanto a Cremona, 5 milioni di caramelle, per 8000 tonnellate all'anno. Esistono diverse linee di caramelle, fra le quali le \"Gran Gel\u00e9es\", le \"Caff\u00e8 Lavazza\" su licenza, le balsamiche \"Club\" e, dal 1991, le \"Galatine\". La capogruppo ha in portafoglio anche i brand Saila, Dietorelle e Dietor ed \u00e8 licenziataria per l'Italia della distribuzione delle caramelle Halls, Hollywood e delle patatine Pringles.\nTorrone.\nTipico prodotto dolciario della tradizione cremonese, la \"Sperlari\" ne produce quattro varianti: classico o morbido, e alle nocciole o alle mandorle.\nTorroncini.\nVersioni \"Mignon\" del classico torrone, confezionati singolarmente, i \"torroncini\" vengono anch'essi prodotti nelle varianti classica (dura), morbida, o al cioccolato.\nMostarda.\nTipica salsa della tradizione culinaria delle province di Cremona e Mantova, la mostarda \u00e8 uno dei primissimi prodotti della \"Sperlari\".\nNegozio Sperlari.\nIl negozio Sperlari, che si trova in via Solferino 25 a Cremona, \u00e8 il pi\u00f9 vecchio negozio della citt\u00e0. Il negozio possiede infatti la pi\u00f9 antica licenza di vendita al dettaglio della provincia. Esso divenne fornitore della Real Casa sia della Regina Madre Margherita di Savoia nel 1921, sia del Principe di Piemonte Umberto II di Savoia nel 1929. Il locale \u00e8 il tipico negozio dell'800 arricchito da boiserie e vetri con decori satinati. Durante il restauro del 2011 sono stati scoperti affreschi del settecento sul soffitto. Il negozio fa parte dei locali storici d'Italia"}
{"id": "1781501", "revid": "237256", "url": "https://it.wikipedia.org/wiki?curid=1781501", "title": "Viktor Gaiduk", "text": ""}
{"id": "1781502", "revid": "767487", "url": "https://it.wikipedia.org/wiki?curid=1781502", "title": "Turn of the Tide", "text": "Turn of the Tide \u00e8 l'undicesimo album della band rock britannica Barclay James Harvest, pubblicato nel 1981."}
{"id": "1781503", "revid": "1699816", "url": "https://it.wikipedia.org/wiki?curid=1781503", "title": "Get Rich or Die Tryin'", "text": ""}
{"id": "1781505", "revid": "110157", "url": "https://it.wikipedia.org/wiki?curid=1781505", "title": "Universit\u00e0 di Stavanger", "text": "L'Universit\u00e0 di Stavanger (in norvegese \"Universitetet i Stavanger\", UiS) \u00e8 una universit\u00e0 pubblica della Norvegia, situata nella citt\u00e0 di Stavanger. L'ateneo fu fondato nel 2005, quando il precedente H\u00f8gskolen i Stavanger (HiS) ricevette lo status di universit\u00e0.\nL'universit\u00e0 \u00e8 organizzata in sei facolt\u00e0, comprendenti due centri nazionali di studi specialistici e un museo di archeologia. Si serve di un unico campus, sito nella zona di Ullandhaug.\nOrganizzazione.\nL'universit\u00e0 \u00e8 organizzata con le seguenti facolt\u00e0 e dipartimenti:"}
{"id": "1781507", "revid": "767487", "url": "https://it.wikipedia.org/wiki?curid=1781507", "title": "Robert Hanrahan", "text": "Biografia.\nRobert James Hanrahan \u00e8 un compositore e chitarrista Australiano. Nasce a Melbourne nel 1969 e nel 1971 si trasferisce a Roma dove, all'et\u00e0 di 12 anni, comincia lo studio della chitarra classica, Successivamente inizia un percorso di studi di chitarra moderna. Nel 1987 si trasferisce in Australia dove compone musica sperimentando accordature aperte sulla chitarra.\nAttualmente (2021) si occupa di comporre musiche a 432hz per meditazioni.\nNel 2017 collabora come musicista e produttore per la produzione musicale di un cd di mantra per la meditazione e lo Yoga. Sempre nel 2017 produce dei brani per una produzione italo/tedesca sotto lo pseudonimo di Ramadeva in qualit\u00e0 di compositore per la musica prodotta da Ganeshmood.\nNel 2014 suona insieme ad Andrea Camerini nel progetto musicale \u201cRamachandra\u201d.\nNel 2012 intraprende una collaborazione con gli Elettra: effettuano la produzione di un demo con quattro pezzi.\nNel 2010 produce alcuni pezzi tra cui una delle tracce chiamata \"Dalida feels\"; un pezzo acustico/elettronico.\nNel 2007 ha suonato il basso elettrico e la chitarra acustica con il gruppo italiano Gronge.\nNel 2009, in collaborazione con Giuliano Lombardo e la cantante Ashanti Ngozi Myke, esce \"Backwards [Explicit]\". prodotto dalla No Dramas Productions\".\nNel 2008 ha suonato per lo show di Glenna Branca \"Hallucination City\" all'Auditorium di Roma in veste di bassista.\nNel 2005 Hanrahan istituisce la \"No Dramas Productions Publishing\" e registra tre CD:\nNel 1991 Robert Hanrahan torna a Roma, Italia e inizia a produrre musica per teatro e cinema e suona con diversi gruppi.\nDal 1987 al 1990 Robert Hanrahan ha suonato con i seguenti gruppi:"}
{"id": "1781508", "revid": "834", "url": "https://it.wikipedia.org/wiki?curid=1781508", "title": "Get Rich or Die Tryin' (OST)", "text": ""}
{"id": "1781512", "revid": "827882", "url": "https://it.wikipedia.org/wiki?curid=1781512", "title": "Eco (valuta)", "text": "Eco \u00e8 il nome proposto per la moneta comune che la Zona monetaria dell'Africa occidentale (\"West African Monetary Zone\") ha inizialmente pianificato di introdurre per il 2009 nella struttura dell'ECOWAS. Discordanze e problematiche sorte fra i paesi promotori dell'Eco hanno successivamente posticipato tale data al 2015. Il modello di funzionamento di questa futura valuta africana sar\u00e0 basato su quello dello yuan e in prospettiva futura raggrupper\u00e0 sia i paesi della zona CFA sia quelli della Zona monetaria dell'Africa occidentale.\nStoria.\nWAMI.\nL'Istituto monetario Africa occidentale (WAMI) ha stabilito dieci criteri che ogni stato che chieda l'ammissione all'Eco deve soddisfare per poter aderire alla valuta unica. Questi criteri sono suddivisi in quattro criteri di convergenza primari e sei criteri di convergenza secondari. Fino all'anno fiscale 2011, solo il Ghana \u00e8 stato in grado di soddisfare tutti i criteri principali.\nCEDEAO.\nNel febbraio 2018, il (Cedeao) afferma la sua intenzione di riavviare il processo con una presentazione nel 2020 che \u00e8 strettamente impossibile: quindi, \u00e8 una dichiarazione di intenzioni. Il 23 febbraio 2018, secondo l'economista Jean Joseph Boillot, non \u00e8 stato ancora fatto alcun lavoro serio sugli aspetti tecnici di questa implementazione, n\u00e9 a livello universitario n\u00e9 a livello statale. Una nuova moneta (il cui nome non sarebbe necessariamente ecologico) sarebbe molto meno stabile della Zona franchi CFA, ma l'instabilit\u00e0 monetaria \u00e8 distruttiva per l'economia. Ma questa stabilit\u00e0 ha un duro colpo, la limitazione dei deficit pubblici che moderano le possibilit\u00e0 di investimento statale. \u00c8 questo equilibrio che si trova, con l'aiuto dell'Unione europea, al centro delle riflessioni sull'allargamento e sulla possibile riforma del CFA e del progetto, che risale agli anni '80, di una moneta comune per tutta l'Africa Western (il franco CFA esteso o altra valuta)\nECOWAS.\nNel giugno 2019, i principali finanziatori dei 15 paesi dell'ECOWAS hanno sottolineato l'importanza di rafforzare la convergenza macroeconomica dei 15 paesi.\nIl rispetto del calendario per l'attuazione della moneta unica dipender\u00e0 dagli \"sforzi\" di ciascun paese in quest'area, ha dichiarato il presidente della Commissione ECOWAS, Jean-Claude Brou.\n\"La performance in termini di convergenza macroeconomica \u00e8 una condizione sine qua non\" per la moneta unica, ha insistito Adama Kon\u00e9, aggiungendo che era necessario \"rafforzare i meccanismi di sorveglianza multilaterale\". Una moneta unica \"porter\u00e0 molto ai nostri risparmi. Questa \u00e8 un'opportunit\u00e0 di integrazione che deve essere colta per i paesi africani, perch\u00e9 i mercati sono [attualmente] frammentati\".\nMoneta unica ECO.\nIl 29 giugno 2019, i leader della Comunit\u00e0 Economica degli Stati dell'Africa Occidentale (ECOWAS) hanno adottato formalmente il nome di \"Eco\" per il loro progetto di moneta unica che desiderano creare a partire dal 2020.\n11 luglio 2019 Il presidente francese Emmanuel Macron ha affermato che il delicato tema del futuro del franco CFA potrebbe essere discusso \"in modo pacifico\" e \"senza tab\u00f9\", mentre i paesi dell'Africa occidentale hanno confermato la loro intenzione di avere una moneta comune.\n\"Questo \u00e8 un argomento che dobbiamo essere in grado di aprire e che abbiamo deciso di aprire insieme ai nostri partner africani, in modo pacifico, senza culto dei simboli, senza tab\u00f9 o totem\", ha dichiarato Emmanuel Macron alla fine un dibattito all'Eliseo con 400 rappresentanti delle diaspore africane in Francia, a cui ha partecipato il presidente ghanese Nana Akufo-Addo.\n\"Sono affezionato al fatto che ci sia un successo per l'integrazione regionale dell'ECOWAS\", ha affermato Emmanuel Macron.\nFranco CFA.\nIl franco CFA \"ha un'utilit\u00e0\", ha insistito il presidente francese. \"Dobbiamo mantenere la stabilit\u00e0 che porta, ma dobbiamo consentire all'intera regione di integrarsi pienamente in un'area monetaria integrata\".\nL'adozione del nome ECO.\nI leader di ECOWAS si incontreranno ad Abuja il 21 dicembre 2019, sei mesi dopo l'adozione del nome \"Eco\" per il progetto della futura moneta unica. L'incontro arriva dopo l'incontro del Comitato dei Ministri delle finanze e dei Governatori della Banca centrale dello Spazio comunitario svoltosi pochi giorni fa nella capitale nigeriana.\n\"Il rapporto delle raccomandazioni \u00e8 pronto per essere presentato ai Capi di Stato\", assicura il ministro delle finanze, del bilancio e della pianificazione nigeriano, Zainab Ahmed, presidente del comitato ministeriale.\nCitato dall'agenzia di stampa nigeriana NAN, il presidente del comitato ministeriale ha affermato che solo il Togo, tra i paesi dell'ECOWAS, avrebbe soddisfatto i requisiti o i criteri principali per l'adozione di una moneta unica. Tali criteri comprendono la convergenza, il regime di cambio flessibile, la lotta contro l'insicurezza e la collaborazione interstatale.\nUEMOA.\nIl franco CFA scomparir\u00e0 dall'Africa occidentale. Il presidente ivoriano Alassane Ouattara lo ha annunciato il 21 dicembre 2019, \"con un accordo con gli altri capi di stato UEMOA, abbiamo deciso di riformare il franco CFA\". Gli otto paesi che usano il franco CFA adotteranno una nuova valuta che si chiamer\u00e0 eco. Questa eco di otto paesi diventer\u00e0 quindi il nucleo centrale della futura valuta ECOWAS.\nI legami tecnici con la Francia sono in gran parte interrotti, vale a dire che Parigi non gestir\u00e0 pi\u00f9 la valuta di questi otto paesi. Le riserve valutarie non saranno pi\u00f9 centralizzate dalla Francia e l'obbligo di pagare il 50% di tali riserve al famoso conto operativo del Tesoro francese scompare. Inoltre, la Francia si sta ritirando dagli organi di gestione del CFA. Finora, Parigi ha avuto un rappresentante presso il BCEAO, la Banca centrale degli Stati dell'Africa occidentale, un altro nella commissione bancaria e uno nel consiglio di politica monetaria. Tuttavia, \u00e8 la Banque de France che rimarr\u00e0 il garante della convertibilit\u00e0 tra l'Eco e l'Euro con cui manterr\u00e0 una parit\u00e0 fissa.\nIl 22 dicembre 2019, l'amministratore delegato del Fondo monetario internazionale (FMI) ha accolto con favore l'importante riforma del franco CFA decisa da otto paesi dell'Africa occidentale e dalla Francia. Per Kristalina Georgieva, questi cambiamenti \"costituiscono un passo essenziale nella modernizzazione di accordi di lunga durata tra l'Unione economica e monetaria dell'Africa occidentale e la Francia\".\nIl 28 dicembre 2019, il Presidente della Guinea Equatoriale, Teodoro Obiang Nguema, ha visitato Abidjan in Costa d'Avorio. Durante il punto stampa dopo questo incontro tra i due capi di stato, Alassane Ouattara e Teodoro Obiang Nguema, i due capi di stato hanno anche discusso della riforma del franco CFA nell'area di Uemoa.\nSecondo l'agenzia stampa cinese Xinhua (filogovernativa), nel 2019 la Cina \u00e8 stata per il nono anno consecutivo il primo partner commerciale del continente africano, con un interscambio di 100 miliardi a fronte di pregressi reinvestimenti infrastrutturali per 60 mld, realizzati nella decade 2006-2017. nonch\u00e9 un considerevole riacquisto di superficie coltivabile.\nCEMAC.\nIl presidente della Guinea Equatoriale vorrebbe vedere la stessa riforma nella zona Cemac e giudica il franco CFA \"obsoleto\".\nNel gennaio 2020, secondo diversi articoli che citano i media locali, la Nigeria richiederebbe cinque \"termini non negoziabili\" prima di aderire alla moneta unica. Alcuni menzionano in particolare i depositi nel Tesoro francese di una parte delle riserve valutarie della futura valuta comune. Su questo punto, la fine di questa garanzia \u00e8 gi\u00e0 menzionata nella riforma proposta il 21 dicembre. Sempre secondo la stampa nigeriana, Abuja richiederebbe anche la gestione dell'eco da parte dell'ECOWAS stesso, senza dimenticare la sua impressione in Africa e non in Francia.\nLa Sierra Leone ha annunciato gioved\u00ec 9 gennaio 2020 di annunciare molto presto la sua decisione sulla futura moneta unica ECOWAS, Eco.\nLa Banca della Sierra Leone (BSL) ha annunciato gioved\u00ec 9 gennaio 2020 che il Paese continuer\u00e0 con il suo corso legale Leone fino alla riunione del Consiglio dei governatori dell'ECOWAS prevista per il 16 gennaio 2020.\nIl 14 gennaio 2020, le banche centrali della sottoregione ECOWAS hanno avviato un'assemblea generale straordinaria per deliberare su questioni relative all'introduzione della moneta unica, l'ECO, prevista per il 2020.\nIl comitato dei governatori delle banche centrali dovrebbe inoltre discutere le implicazioni del recente annuncio da parte dei paesi ECOWAS di lingua francese sulla proposta di introdurre la moneta unica, l'ECO, in sostituzione del franco CFA.\nI colloqui determineranno anche la strada da seguire per gli Stati membri della zona monetaria dell'Africa occidentale (WAMZ) in conformit\u00e0 con la tabella di marcia per l'introduzione della moneta unica - la CEE.\nIl team tecnico ECOWAS, tuttavia, dovrebbe presentare proposte avanzate dall'Istituto monetario dell'Africa occidentale in merito alla CEE.\nWAMZ.\nI governatori dovrebbero anche inviare le loro raccomandazioni ai capi di stato della regione per scoprire se la regione \u00e8 pronta per l'introduzione della moneta unica.\nIl 16 gennaio 2020, la Nigeria e diversi paesi dell'Africa occidentale, in particolare quelli di lingua inglese, hanno denunciato ad Abuja la decisione di sostituire il franco CFA con l'Eco, affermando che \"non era conforme\" al programma recentemente adottato da tutta la regione per stabilire una moneta unica.\nIn tutti i casi, i sei paesi della zona monetaria dell'Africa occidentale (WAMZ) \"hanno preso atto con preoccupazione della dichiarazione che mira a rinominare unilateralmente il franco CFA in Eco entro il 2020\", secondo un comunicato stampa rilasciato dopo questo straordinario incontro tra i vari ministri delle finanze e i governatori delle banche centrali. WAMZ \u00e8 composto da Nigeria, Ghana, Liberia, Sierra Leone, Gambia e Guinea (Conakry), che non fa parte della zona CFA. Questi paesi ritengono che \"questa azione non \u00e8 conforme alle decisioni\" della Comunit\u00e0 economica degli Stati dell'Africa occidentale (ECOWAS) al fine di \"adottare l'Eco come nome della moneta unica\" di l'intera regione.\n\"Ribadiscono l'importanza per tutti i membri dell'ECOWAS di aderire alle decisioni dell'autorit\u00e0 dei capi di Stato e di governo dell'ECOWAS in merito all'attuazione della tabella di marcia riveduta per il programma sulla moneta unica\" . Un vertice che riunisce i capi di stato della WAMZ \u00e8 programmato \"presto\" per decidere la condotta da seguire, specifica il comunicato stampa finale.\nLa loro dichiarazione del 16 gennaio ha anche messo in luce la battaglia per la leadership tra Costa d'Avorio e Nigeria. Nel criticare pubblicamente la decisione dell'Unione economica e monetaria dell'Africa occidentale (Uemoa) di rinominare il franco CFA \"eco\" entro il 2020, i ministri delle finanze e i governatori delle banche centrali di Gambia, Ghana, Guinea, Liberia, Nigeria e Sierra Leone non hanno rivelato solo le divisioni di ECOWAS.\nIl 31 gennaio 2020, il presidente ivoriano Alassane Ouattara ha chiarito il presunto rifiuto dell'Eco da parte dei 7 paesi della zona monetaria dell'Africa occidentale (WAMZ). \"Questa \u00e8 pura intossicazione e Ci sono solo cinque paesi che sono finiti ad Abuja tra i quindici della Comunit\u00e0 economica degli Stati dell'Africa occidentale [ECOWAS] \", ha fumato, tagliando l'erba sotto i suoi piedi CFA anti-franchi, molti dei quali gridano \"berretto bianco e berretto bianco\".\n\"La maggior parte dei paesi non ha partecipato a questa riunione. Non \u00e8 stata una riunione di capi di stato, ma di ministri e governatori \", ha detto Ouattara. \"Ci\u00f2 che abbiamo deciso a livello di capi di stato, la nostra volont\u00e0 \u00e8 di portare l'eco nel 2020\", insiste, sulla base di \"condizioni\"\nLa prima condizione \u00e8 soddisfare i 5 criteri di rendimento: deficit inferiore al 3%, debito inferiore al 70%, bassa inflazione, ecc. (...). Per il momento, ci sono solo quattro o cinque paesi, tra cui la Costa d'Avorio, che soddisfano questi criteri \", ha aggiunto, sottolineando che il processo dovrebbe essere\" graduale \". \"Cinque, otto, dieci paesi [che soddisfano i criteri] possono riunirsi\", ha detto, aggiungendo che altri potrebbero unirsi a loro come la zona euro \u00e8 iniziata alle undici e che comprende dieci nove paesi oggi.\n\"Vogliamo farlo in pi\u00f9 fasi. Non vogliamo fretta, ma non vogliamo nemmeno che i paesi che non soddisfano i criteri di convergenza agitino il processo \", ha concluso.\nIl 14 febbraio 2020, i Ministri delle finanze dei paesi di lingua inglese dell'ECOWAS e della Guinea, riuniti nella zona monetaria dell'Africa occidentale (WAMZ), si incontreranno a Freetown (Sierra Leone). Obiettivo, definire il comportamento da seguire nel processo di adozione dell'Eco. Questa riunione fa seguito a quella del 16 gennaio 2020 ad Abuja sull'argomento con i governatori delle banche centrali dei sei stati, dopo l'annuncio delle riforme.\nMoneta CEE.\nNel febbraio 2020, il ministro degli Esteri nigeriano ha rivelato che l'incontro a cui hanno partecipato il presidente Muhammadu Buhari e presieduto dal presidente dell'ECOWAS, il presidente Mahamadou Issoufou del Niger, ha discusso anche della nuova moneta unica del Africa occidentale, la CEE.\nSu questo punto specifico, il Ministro Geoffrey Onyeama ha annunciato che \"Nulla \u00e8 cambiato rispetto alla posizione della Nigeria\". Ha spiegato che, secondo la Nigeria, i criteri di convergenza non sono soddisfatti dalla maggior parte dei paesi e che \u00e8 pertanto necessario prorogare il termine per il lancio della moneta unica ECOWAS.\nNel febbraio 2020, si \u00e8 tenuto un vertice straordinario della Comunit\u00e0 economica degli Stati dell'Africa occidentale (ECOWAS). Molti punti sono stati sollevati. In particolare l'istituzione della moneta unica (Eco),\nPer quanto riguarda la moneta unica, il comunicato finale che ha sanzionato questa riunione menziona che la Conferenza dei Capi di Stato e di governo dell'organizzazione subregionale \u00e8 soddisfatta degli importanti sviluppi avviati dall'Unione economica e monetaria dell'Africa occidentale (Uemoa) nella creazione della moneta unica. \"La Conferenza \u00e8 stata informata da Alassane Ouattara, Presidente della Repubblica della Costa d'Avorio, Presidente della Conferenza dei Capi di Stato di Uemoa sulla riforma del franco CFA. Questa riforma \u00e8 un passo verso la realizzazione dell'eco come previsto dalla tabella di marcia adottata dalla Conferenza dei Capi di Stato dell'ECOWAS. La Conferenza ha espresso soddisfazione per questi importanti sviluppi e le intuizioni fornite dal presidente della Conferenza dei Capi di Stato di Uemoa su questo tema, leggi il comunicato stampa.\nIl 17 febbraio 2020 \u00e8 stata pubblicata l'Unione economica e monetaria dell'Africa occidentale (Uemoa, otto paesi) e la sua prevista estensione all'intera Comunit\u00e0 economica degli Stati africani (Cedeao, 15 paesi). Intitolata L'ingresso nell'era dell'eco: implicazioni della riforma in Africa occidentale, si propone di affrontare le incertezze sorte dall'annuncio di questa sostituzione da parte dei presidenti Ouattara e Macron il 21 dicembre 2019. \nLa prima conclusione \u00e8 che la parit\u00e0 mantenuta con l'euro e la garanzia illimitata di convertibilit\u00e0 da parte della Francia manterr\u00e0 la fiducia nella nuova valuta. Questa garanzia ha contribuito a contenere l'inflazione dal 2000 al 2019 con una media del 2% nella regione di Uemoa, contro quasi il 10% di Cedeao e circa il 16% nell'Africa subsahariana. \n\"Nessun effetto immediato\" sul rating sovrano degli Stati, La fine del deposito di met\u00e0 delle riserve di cambio degli Stati membri dell'Unione con il Tesoro francese non preoccupa S-P, perch\u00e9 il tasso di cambio fisso \u00e8 mantenuto. \"Ecco perch\u00e9 riteniamo che questa riforma non dovrebbe avere un effetto immediato sui nostri rating sovrani\", concludono gli autori. In altre parole, gli investitori non devono preoccuparsi al momento. \nLa seconda conclusione \u00e8 che il progetto di estendere l'eco ai quindici membri del Cedeao sembra molto lontano. \"Le barriere materiali rimangono, il che ci porta a considerare improbabile questo progetto a medio termine\", si legge nella relazione. \nIn primo luogo a causa del peso della Nigeria, perch\u00e9 la Nigeria rappresenta i due terzi del PIL di Cedeao e tre volte pi\u00f9 di quello di Uemoa. Ma anche a causa delle sue politiche protezionistiche, dice il rapporto: \"Accettare una politica monetaria comune tra la Nigeria e i suoi partner Cedeao sembra quindi difficile, soprattutto perch\u00e9 la Nigeria ha recentemente deciso di chiudere i confini con Benin e Niger per ridurre il contrabbando e sostenere la produzione agricola locale. \nUn'estensione al di fuori della garanzia francese Uemoa richiederebbe anche l'approvazione del Consiglio dell'Unione europea dopo la consultazione con la Banca centrale europea, che non \u00e8 automatica. \nInfine, l'adozione di un regime di cambio flessibile voluto da Cedeao aumenterebbe i rischi significativi in termini di shock monetari per le economie uemoa, in particolare quelle che negli ultimi anni hanno aumentato il loro uso del credito in valuta estera. Anni. anni\", afferma S-P, ricordando la conclusione di una delle sue relazioni 2017 sui pericoli della svalutazione: in caso di crisi valutaria e senza la garanzia francese, la Costa d'Avorio, il Senegal e il Togo, che hanno preso in prestito Gli eurobond vedono il loro debito fortemente incastrato e l'S-P sarebbe costretto ad abbassare i loro rating. \nLa relazione conclude con la raccomandazione di migliorare bruscamente le entrate fiscali e un avvertimento: \"Qualsiasi regime di cambio uemoa i membri scelgono, che si tratti del mantenimento dell'euro, dell'opzione di un paniere di (..) o un tasso variabile di tasso di cambio, la disciplina fiscale e la forte politica economica saranno tanto pi\u00f9 importanti per la stabilit\u00e0 economica dell'unione monetaria.\nNel marzo 2020, il Presidente in carica della Comunit\u00e0 economica degli Stati dell'Africa occidentale (CEDEDEAO), Nigerien Mahamadou Issoufou, ha invitato i deputati della 5\u00aa legislatura del parlamento subregionale a incoraggiare i loro diversi paesi ad adottare politiche macroeconomiche che consentiranno di raggiungere i criteri di convergenza per l'adozione della eco-valuta per la regione.\nNella speranza che il progetto ECO si materializzi, ha dichiarato che \"i parlamenti, che controllano l'azione dei governi, devono incoraggiare gli Stati a attuare politiche macroeconomiche che consentano di raggiungere i criteri di convergenza necessari alla realizzazione di questa ambizione.\nNel settembre 2020, Alassane Ouattara, Presidente della Costa d'Avorio, ha annunciato la decisione della 57\u00aa sessione ordinaria della Conferenza dei capi di Stato e di governo dell'ECOWAS di procedere con l'attuazione della \"ECO \u00bbEntro tre o cinque anni.\nA dicembre 2020, i deputati francesi chiedono l'abolizione del franco CFA in Africa. I deputati denunciano anche il franco CFA che funge da valuta coloniale.\nNel maggio 2021, la Francia ha avviato il processo di trasferimento di 5 miliardi di euro sui conti della Banca centrale degli Stati dell'Africa occidentale (BCEAO). La decisione di Parigi rientra nel quadro della riforma del Franco CFA, chiamato a diventare eco.\nNel giugno 2021, i capi di Stato della Comunit\u00e0 economica degli Stati dell'Africa occidentale (ECOWAS) hanno adottato una tabella di marcia per il lancio della moneta comune \"Eco\" nel 2027, annunciando il comunicato stampa finale della 59\u00aa sessione ordinaria dell'Assemblea dei capi di Stato e Governo dell'ECOWAS.\nNel luglio 2021, l'Assemblea nazionale ivoriana ha adottato questa settimana l'accordo di cooperazione con la Francia per l'attuazione dell'eco, la futura valuta dell'Africa occidentale. Ma le disposizioni di questa valuta che dovrebbero sostituire il franco CFA continuano a essere discusse. In particolare sulla sua parit\u00e0 fissa con l'euro garantita dalla Francia.\nI dieci criteri.\nI quattro criteri principali sono:\nI sei criteri secondari sono:"}
{"id": "1781516", "revid": "287204", "url": "https://it.wikipedia.org/wiki?curid=1781516", "title": "Superpowers Cup 2003", "text": "La Superpower cup di rugby a 15 fu un torneo internazionale tra nazionali. Nata nel 2003 per favorire la crescita del rugby in nazioni di secondo e terzo livello internazionale, dopo un cambio di denominazione in \"Super Cup\" nel 2005, venne annullata e non pi\u00f9 organizzata.\nL'edizione del 2003 fu disputata tra Giappone, Russia e Stati Uniti. Avrebbe dovuto partecipare anche la Cina, ma la partecipazione fu annullata per l'epidemia di SARS."}
{"id": "1781519", "revid": "1369234", "url": "https://it.wikipedia.org/wiki?curid=1781519", "title": "Onicotecnico", "text": "Onicotecnico (dal greco \"onyx\" che vuol dire \"unghia\") significa letteralmente \"tecnico delle unghie\". Il termine designa il professionista esperto della ricostruzione e applicazione di unghie artificiali per finalit\u00e0 estetica o correttiva del letto ungueale.\nTratti professionali.\nL\u2019attivit\u00e0 di onicotecnico consiste nell\u2019applicazione e decorazione di unghie artificiali per pura finalit\u00e0 estetica. Essa comprende ogni prestazione artistica eseguita, a esclusivo scopo decorativo, sulla superficie di unghie artificiali delle mani e dei piedi, tramite l\u2019apposizione di unghie artificiali preformate da decorare, e la successiva lavorazione e colorazione delle stesse, con prodotti non cosmetici quali gel, polveri acriliche ed altri prodotti.\nL\u2019attivit\u00e0 di onicotecnico viene eseguita con interventi manuali e mediante l\u2019uso di prodotti con asciugatura ad aria o fotoindurenti.\nLa professione nell'ordinamento italiano.\nL'onicotecnico non \u00e8 una figura medica: nel caso di incidenti o problematiche di salute gravi o meno, l'intervento dell'onicotecnico non \u00e8 contemplato. Le figure di riferimento per la cura piede sono il podologo, dermatologo e il chirurgo plastico.\nIn Italia la figura dell'onicotecnico non \u00e8 stata ancora riconosciuta a livello legislativo nazionale, sebbene esistano due disegni di legge volti a colmare tale lacuna legislativa .\nTuttavia, secondo gli ordinamenti, l\u2019attivit\u00e0 di onicotecnica si riferisce alla prestazione artistica, con finalit\u00e0 estetiche e decorative, sulla superficie di unghie artificiali delle mani e dei piedi ed \u00e8 disciplinata dalla Legge 4 gennaio 1990, n. 1 e dalla Legge Regionale 9 dicembre 1992, n. 542.\nLa regolamentazione della professione \u00e8 di competenza delle regioni. Diverse regioni espresso ad oggi una normativa al riguardo, per cui il riferimento diventa la legge 542 che disciplina la professione di estetista. Oltre alla Regione Lazio, che \u00e8 stata la prima a muoversi in tal senso, anche altre Regioni in Italia hanno fatto autonomamente dei passi in avanti sulla normativa che vuole inquadrare la professione di onicotencinca. Abruzzo, Lombardia e Marche hanno diversificato l\u2019attivit\u00e0 di \u201cricostruzione unghie\u201d da quella di \u201capplicazione e decorazione unghie\u201c, in questo modo, a livello regionale si \u00e8 stabilito che l\u2019attivit\u00e0 di decorazione e applicazione di unghie artificiali non rientra nell\u2019ambito della legge sull\u2019estetica del 4 gennaio 1990."}
{"id": "1781521", "revid": "287204", "url": "https://it.wikipedia.org/wiki?curid=1781521", "title": "Superpowers Cup 2004", "text": "La Superpower cup di rugby a 15 fu un torneo internazionale tra nazionali. Nata nel 2003 per favorire la crescita del rugby in nazioni di secondo e terzo livello internazionale, dopo un cambio di denominazione in \"Super Cup\" nel 2005, venne annullata e non pi\u00f9 organizzata.\nL'edizione del 2004 fu disputata tra Giappone, Russia e Stati Uniti e Canada (che sostitui\u00ec la Cina). alla fpormula \"Round-robin fu sostituito un torneo ad eliminazione diretta disputato a Tokyo.\nIl successo arrise ai padroni di casa del Giappone."}
{"id": "1781525", "revid": "287204", "url": "https://it.wikipedia.org/wiki?curid=1781525", "title": "Polonia FC Wien", "text": "Il Polonia FC \u00e8 un club austriaco di calcio a 5 con sede a Vienna, fondato nel 2006. Nella stagione 2007/2008 disputa la massima divisione del Campionato austriaco di calcio a 5, la \"Murexin Futsal Bundesliga\". Deve il suo nome a un folto gruppo di giocatori di origini polacche che militano tra le sue file."}
{"id": "1781526", "revid": "767487", "url": "https://it.wikipedia.org/wiki?curid=1781526", "title": "1. FC Allstars Wiener Neustadt", "text": "Il 1. FC Allstars Wiener Neustadt \u00e8 un club austriaco di calcio a 5 con sede a Vienna, fondato nel 2006 con il nome di Murexin All Stars. Nella stagione 2008/2009 ha disputato la massima divisione del Campionato austriaco di calcio a 5, la \"Murexin Futsal Bundesliga\" vincendo il suo primo titolo nazionale. La formazione viennese ha nel proprio palmar\u00e8s anche una Coppa d'Austria vinta nel 2008."}
{"id": "1781527", "revid": "767487", "url": "https://it.wikipedia.org/wiki?curid=1781527", "title": "1.FC Futsal Graz", "text": "Il 1.FC Futsal Graz \u00e8 un club austriaco di calcio a 5 con sede a Graz, fondato nel 2007. Nella stagione 2007/2008 disputa la massima divisione del Campionato austriaco di calcio a 5, la \"Murexin Futsal Bundesliga\". Alla fine di questa sua prima stagione, il Futsal Graz ha conquistato il suo primo titolo nazionale."}
{"id": "1781528", "revid": "287204", "url": "https://it.wikipedia.org/wiki?curid=1781528", "title": "Glebe", "text": ""}
{"id": "1781529", "revid": "729019", "url": "https://it.wikipedia.org/wiki?curid=1781529", "title": "Stomatite", "text": "La stomatite \u00e8 una malattia infiammatoria della mucosa del cavo orale.\nTipologia.\nA seconda del tipo di avvelenamento:\nEziologia.\nLe cause possono essere di natura virale, batteriche e micotiche. Inoltre altre cause sono di carattere tossico come alcune forme di avvelenamento da sostanze di carattere chimico ma anche farmacologico e quelle a carattere nutrizionale da deficit vitaminico."}
{"id": "1781533", "revid": "137928", "url": "https://it.wikipedia.org/wiki?curid=1781533", "title": "8514", "text": ""}
{"id": "1781535", "revid": "1452073", "url": "https://it.wikipedia.org/wiki?curid=1781535", "title": "Acido micolico", "text": "Gli acidi micolici sono acidi grassi ramificati e idrossilati a lunghezza variabile; sono presenti nella parete cellulare degli attinomiceti e dei micobatteri, un gruppo di batteri che include \"Mycobacterium tuberculosis\", che \u00e8 l'agente eziologico della tubercolosi. Donano una forte idrofobicit\u00e0, rendendo la crescita di questi microrganismi estremamente lenta."}
{"id": "1781540", "revid": "123004605", "url": "https://it.wikipedia.org/wiki?curid=1781540", "title": "Angeli nel ghetto", "text": "Angeli nel ghetto \u00e8 il primo singolo di Nek estratto nel 1995 dall'album \"Calore umano\".\nLa canzone.\n\u00c8 stata composta nella parte musicale dallo stesso Nek, da Gianni Sanjust e da Gabriele Varano, mentre il testo \u00e8 stato curato da Antonello De Sanctis. La pubblicazione \u00e8 stata affidata alla Don't Worry Edizioni Musicali insieme alla Fonit Cetra Music Publishing e alla Edizioni Musicali Abramo Allione."}
{"id": "1781547", "revid": "2131089", "url": "https://it.wikipedia.org/wiki?curid=1781547", "title": "Virsl\u012bga", "text": "La Virsl\u012bga \u00e8 la massima divisione del campionato lettone di calcio. \u00c8 organizzato dalla Latvijas Futbola Feder\u0101cija (LFF) e si svolge dal 1992, in continuit\u00e0 col vecchio campionato regionale di epoca sovietica gi\u00e0 riconosciuto dalla UEFA nel 1991. La squadra pi\u00f9 titolata del massimo campionato \u00e8 lo Skonto Riga, che, vincendo quattordici titoli consecutivi compreso il primo di transizione, ha stabilito un record.\nIn base al coefficiente UEFA, nella stagione 2016-2017 \u00e8 il quarantaduesimo campionato pi\u00f9 competitivo d'Europa.\nLa competizione.\nLe 10 squadre durante lo svolgimento della stagione incontrano tutte le altre quattro volte, due in casa e due in trasferta, per un totale di trentasei partite. Alla fine della stagione, la squadra che ha ottenuto pi\u00f9 punti \u00e8 campione di Lettonia e si qualifica al secondo turno di qualificazione della UEFA Champions League, mentre la seconda e la terza classificate sono ammesse al primo turno di qualificazione della UEFA Europa League.\nL'ultima classificata viene invece automaticamente retrocessa nella 1. L\u012bga, e la vincitrice della 1. L\u012bga subentra alla retrocessa. La squadra arrivata penultima in Virsl\u012bga e la seconda classificata nella 1. L\u012bga giocano due partite per aggiudicarsi il posto nella Virsl\u012bga della stagione successiva.\nStoria.\nPrima della seconda guerra mondiale.\nUn primo campionato di calcio nazionale fu organizzato fin dal 1910, come competizione calcistica della citt\u00e0 di Riga; con questa formula fu disputato fino al 1916 (torneo per altro non concluso per lo scoppio della prima guerra mondiale).\nSuccessivamente nel 1921 fu organizzato un primo campionato nazionale (per altro non concluso a causa dell'arrivo dell'inverno), dove per\u00f2 parteciparono solo squadre di Riga; ancora l'anno seguente il campionato (giunto finalmente al termine) vide in schierate solo squadre della capitale.\nDal 1923 al 1926 i campionati prevedevano due differenti gironi: uno con le squadre di Riga e l'altro con quelle delle altre regioni; ad assegnare il titolo c'era uno spareggio tra i vincitori dei due gironi, per altro vinto sempre dalle squadre della capitale.\nDal 1927 assunse la denominazione di Virsliga e prevedeva il classico girone unico nazionale. Dal 1937-1938 i campionati non seguirono pi\u00f9 l'anno solare, ma il modello dell'Europa occidentale.\nPeriodo sovietico.\nCon lo scoppio della seconda guerra mondiale il campionato sub\u00ec diverse vicissitudini: inizialmente, essendo la Lettonia invasa dall'Unione Sovietica, si disput\u00f2, senza conclusione, un campionato regionale della Repubblica Socialista Sovietica Lettone, con lo scioglimento di tutte le formazioni preesistenti. La successiva invasione nazista vide il ripristino della Virsliga (organizzata su anno solare) e delle vecchie squadre lettoni.\nLa vittoria sovietica riport\u00f2 la Lettonia nell'URSS: dal 1945 al 1991 le squadre lettoni partecipano al campionato sovietico di calcio: in ogni caso, come nelle altre repubbliche, anche in Lettonia fu organizzato un campionato nazionale (distribuito su anno solare), che era di fatto un campionato regionale. In effetti, per\u00f2, le squadre lettoni non brillarono per i risultati nel campionato nazionale sovietico, con la sola eccezione del Daugava Riga, che disput\u00f2 sette campionati in massima serie e diversi in Pervaja Liga.\nDall'indipendenza ad oggi.\nDal 1992 viene organizzato l'attuale campionato: la prima edizione consist\u00e9 in un girone all'italiana di dodici squadre. Nel 1995 e nella stagione successiva, il campionato viene diviso in due fasi: nella prima parte della stagione le dieci squadre prima giocano tutte insieme, poi in base alla classifica, vengono divise in due: le prime sei lottano per il titolo, le altre quattro per mantenere la categoria. Questo format venne poi ripreso nel 2008, per poi tornare al campionato ad una sola fase.\nDa notare che tra il 1992 e il 2004 lo Skonto Riga ha vinto tredici titoli, stabilendo il record di titoli vinti consecutivamente.\nInoltre, lo Skonto Riga ha perso solo 46 partite su 452 incontri di campionato in 18 stagioni, con una media di poco inferiore a 1 sconfitta ogni 10 partite.\nTra il 1992 e il 1997 in sei stagioni lo Skonto Riga ha perso solo 4 incontri tenendo una serie di imbattibilit\u00e0 che dur\u00f2 due annate consecutive tra il 1994 e il 1995.\nLe squadre.\nSono 42 le squadre ad aver preso parte alle 30 stagioni di Virsl\u012bga dal 1992 al 2021. In grassetto le squadre partecipanti all'edizione 2021.\nAlbo d'oro.\n1921 - 1944.\nLa maggior parte dei titoli sono spartiti tra RFK Riga e Olimpija Liepaja.\nEpoca sovietica.\nDal 1945 al 1990, la massima divisione era il campionato della RSS Lettone. Sotto l'Unione Sovietica, negli anni cinquanta s'impone il Sarkanais Metalurgs, prima di lasciare spazio all'ASK Riga nella decade successiva, formazione che si era gi\u00e0 fatta vedere negli anni cinquanta e nel periodo pre-bellico vincendo qualche campionato. Tra gli anni settanta e gli anni ottanta, il campionato lettone \u00e8 spesso ottenuto da VEF Riga, Elektrons/Alfa Riga e Torpedo Riga. L'edizione del 1991 corrisponde all\u2019indipendenza e quindi al riconoscimento UEFA.\nVirsl\u012bga.\nIl successo ottenuto nel 1991 \u00e8 il preludio a un dominio che in Lettonia non avr\u00e0 eguali: lo Skonto conquista quattordici edizioni consecutive prima di lasciar spazio ad altre compagini, fallendo nel 2016. Dopo la met\u00e0 degli anni duemila, si fa strada il Ventspils."}
{"id": "1781549", "revid": "767487", "url": "https://it.wikipedia.org/wiki?curid=1781549", "title": "Val Ferret (Svizzera)", "text": "La Val Ferret \u00e8 una vallata alpina situata nel Canton Vallese, a nord del Col Ferret. Si colloca ai piedi delle Alpi del Monte Bianco, nel Distretto di Entremont ed \u00e8 una valle derivata dalla val d'Entremont.\nDescrizione.\n\u00c8 una valle bandita federale (area protetta) per la protezione delle specie minacciate ed \u00e8 quindi vietata la caccia. La Val Ferret \u00e8 molto apprezzata per le camminate per il Giro del Monte Bianco. Numerose escursioni sono possibili partendo dai villaggi di La Fouly e di Ferret e arrivando ai \"Lacs de Fen\u00eatre\", alla \"cabane de l'A Neuve\" (2735\u00a0m.), al piccolo e al grande Col Ferret, alla T\u00eate de Ferret, alla Fen\u00eatre de Ferret, alla \"cabane de Saleina\" (2691\u00a0m.) raggiungibile da Praz-de-Fort e l'altopiano di Saleinaz.\nComprende numerosi villaggi: Orsi\u00e8res, Som-la-Proz, Issert, Les Arlaches, Praz-de-Fort, Branche, Prayon, La Seiloz, L'Amonaz, La Fouly, Le Clou et Ferret. Tutti assieme formano il comune di Orsi\u00e8res.\nVette.\nPercorrendo la valle, da sud verso nord si hanno alcune importanti vette, alcune fanno parte delle Alpi del Monte Bianco, altre invece fanno parte del Gran San Bernardo:"}
{"id": "1781552", "revid": "827882", "url": "https://it.wikipedia.org/wiki?curid=1781552", "title": "Afro (valuta)", "text": "LAfro \u00e8 la moneta proposta dall'Unione africana come valuta ufficiale della Comunit\u00e0 economica africana.\nLa banca centrale africana (ACB) \u00e8 una delle tre istituzioni finanziarie dell'Unione africana. Il trattato di Abuja, accordo internazionale del 3 giugno 1991, prevedeva l'introduzione dell'Afro da parte della Banca centrale africana per il 2028.\nEgitto, Swaziland e Lesotho hanno avuto delle riserve sulla data precisa dell'unione monetaria e hanno richiesto dai 2 ai 3 anni di ritardo. Le Seychelles non aderiranno a causa di timori economici, mentre Capo Verde attende di aderire all'euro (in una data successiva)."}
{"id": "1781553", "revid": "834", "url": "https://it.wikipedia.org/wiki?curid=1781553", "title": "Tears For Fears", "text": ""}
{"id": "1781561", "revid": "767487", "url": "https://it.wikipedia.org/wiki?curid=1781561", "title": "Giuseppe Tranchina", "text": "Di umili origini, si laure\u00f2 giovanissimo in medicina (1815) e successivamente in chirurgia (1828). Leg\u00f2 il suo nome alla messa a punto di un metodo di imbalsamazione dei cadaveri che non prevedeva eviscerazione, ma si basava sull'iniezione intravascolare di una soluzione di arsenico e sublimato corrosivo poco dopo il decesso, che permette di avere una mummificazione perfetta in circa 7 mesi. Tranchina prese spunto probabilmente da un'antica tecnica degli Egizi che utilizzavano preparati a base di arsenico, questo processo prese il nome di \"metodo tranchiniano\".\nGrazie al notevole successo e all'interesse della classe medica, Tranchina nel 1835 pubblic\u00f2 un libro in cui viene descritto dettagliatamente il metodo di imbalsamazione da lui ideato.\nFu insignito dell'Ordine dello Speron d'oro, mentre il re Ferdinando II di Borbone gli assegn\u00f2 il posto di medico in seconda nell'Ospedale militare di Palermo.\nMor\u00ec durante l'epidemia di colera."}
{"id": "1781564", "revid": "228587", "url": "https://it.wikipedia.org/wiki?curid=1781564", "title": "AutoFocus", "text": ""}
{"id": "1781568", "revid": "2014155", "url": "https://it.wikipedia.org/wiki?curid=1781568", "title": "Carlo di Prussia", "text": "Biografia.\nEra il figlio minore di Federico Guglielmo III di Prussia e della sua prima moglie, Luisa di Meclemburgo-Strelitz. Fu chiamato Federico Carlo Alessandro alla nascita, ma divenne noto come Carlo, perch\u00e9 in quel periodo nella sua famiglia c'erano molti altri membri con il nome di Federico.\nCarriera.\nCarlo fu destinato alla carriera militare. Entr\u00f2 nell'esercito prussiano nel 1811, all'et\u00e0 di dieci anni, con il grado di tenente in un reggimento delle guardie. Nel 1819 divenne membro dell'Accademia prussiana \"Staatsrat\". Nel 1820 venne nominato maggiore del I Reggimento di fanteria. Nel 1824 divenne maggior generale. Nel 1830 divenne comandante della II Divisione di Guardie, arrivando nel 1836 al grado di comandante generale.\nAlla morte del padre, nel 1840, sal\u00ec al trono il fratello Federico Guglielmo IV di Prussia, il quale lo nomin\u00f2 generale della fanteria. Non perse mai i contatti con la sorella Carlotta, ormai divenuta zarina di Russia; infatti comp\u00ec frequenti viaggi in Russia per visitarla.\nDurante i moti rivoluzionari del 1848, Carlo rimase a Berlino e us\u00f2 il proprio palazzo per incontrare i cittadini. Partecip\u00f2 inoltre alle sedute del Consiglio di Stato prussiano e viaggi\u00f2 per le missioni diplomatiche che Federico Guglielmo gli assegn\u00f2. Tra il 1864 e il 1866 venne nominato governatore di Magonza. Il fratello Guglielmo, divenuto re di Prussia, gli confer\u00ec l'Ordine Pour le M\u00e9rite.\nMatrimonio.\nSpos\u00f2, il 26 maggio 1827 a Charlottenburg, Maria Luisa di Sassonia-Weimar-Eisenach, figlia di Carlo Federico di Sassonia-Weimar-Eisenach e di Marija Pavlovna Romanova. Maria Luisa era una sorella maggiore di Augusta di Sassonia-Weimar-Eisenach, moglie di suo fratello Guglielmo I. Ebbero tre figli:\nLa famiglia viveva in Wilhelmstra\u00dfe, di fronte alla residenza del cancelliere tedesco Otto von Bismarck. In possesso di grande ricchezza e un grande collezionista d'arte, il loro palazzo conteneva tesori d'arte. Carlo era anche un collezionista di armi rare e acquist\u00f2 e conserv\u00f2 con cura coltelli, spade, pugnali, fucili, pistole e revolver da diversi paesi e periodi di tempo. \u00c8 stato detto che Carlo assomigliava poco ai suoi cugini Hohenzollern, in possesso di una faccia stretta e incolore e capelli grigi con una postura china.\nMorte.\nMaria mor\u00ec nel gennaio del 1877, solo cinque mesi prima di quello che sarebbe stato le nozze d'oro del loro matrimonio. Sebbene si fossero sposati per motivi familiari e dinastici, il loro matrimonio era stato felice e armonioso, ed erano profondamente legati l'uno all'altro. Dopo la sua morte, Carlo invecchi\u00f2 rapidamente. Nel 1882, il suo piede scivol\u00f2 mentre si alzava dal tavolo da pranzo, fratturandosi il femore sinistro. Mor\u00ec a Berlino pochi mesi dopo, il 21 gennaio 1883, all'et\u00e0 di 81 anni. Le sue ultime parole furono: \"Viva l'Imperatore\".\nAl momento della sua morte, Carlo era l'unico fratello superstite dell'imperatore Guglielmo I. La sua morte sconvolse i piani per la celebrazione dell'anniversario di nozze di suo nipote, il principe ereditario Federico, nonch\u00e9 i piani per una visita dal principe e principessa del Galles a Berlino."}
{"id": "1781569", "revid": "6923", "url": "https://it.wikipedia.org/wiki?curid=1781569", "title": "Soprano leggero", "text": "Nell'arte del canto, la locuzione soprano leggero (noto anche come soprano d'agilit\u00e0 o soprano di coloratura) designa una delle tre principali categorie in cui \u00e8 classificata la voce di soprano.\nVocalit\u00e0.\nLa voce di soprano leggero \u00e8 caratterizzata da timbro chiaro, dolce e limpido e volume limitato, ma in compenso \u00e8 dotata di grande agilit\u00e0 e ricca estensione nel registro acuto. Inoltre, tra le voci di soprano \u00e8 quella di tessitura pi\u00f9 acuta poich\u00e9 spazia quasi esclusivamente tra la zona acuta e quella sovracuta e non scende quasi mai nel registro grave.\nL'estensione tipica della voce di soprano leggero \u00e8 di poco pi\u00f9 di due ottave e mezza, dal re centrale al fa/sol sovracuto (re3 - fa5 / sol5).\nCaratteri generali.\nIl soprano leggero \u00e8 caratterizzato dall'utilizzo della coloratura, un'ornamentazione virtuosistica eseguita su una melodia. Si \u00e8 imposto tra la fine del Settecento e la prima met\u00e0 dell'Ottocento, quando i compositori iniziarono a rinunciare all'utilizzo di passaggi cantabili e dalla vocalit\u00e0 legata in favore di pezzi di bravura di carattere \"acrobatico\", ottenendo una linea vocale spezzata e frastagliata, pi\u00f9 variegata e irregolare di quella precedente.\nNel corso del XIX secolo, con l'affermarsi di un teatro musicale che imponeva una caratterizzazione pi\u00f9 drammatica dei personaggi, i compositori ricorsero sempre pi\u00f9 di rado al registro di soprano leggero: a questi scopi fu introdotta una nuova tipologia di soprano, oggi chiamato \"soprano drammatico d'agilit\u00e0\", che releg\u00f2 la coloratura in secondo piano, in favore di una vocalit\u00e0 pi\u00f9 espressiva ed incisiva. Negli ultimi decenni dell'Ottocento, tuttavia, la progressiva identificazione tra drammaticit\u00e0 e canto sillabico, ossia privo di agilit\u00e0, spinse ad assegnare a voci leggere i ruoli che contenevano passaggi d'agilit\u00e0."}
{"id": "1781576", "revid": "1776051", "url": "https://it.wikipedia.org/wiki?curid=1781576", "title": "Of Vengeance and Violence", "text": "Of Vengeance and Violence \u00e8 il terzo album in studio della band metalcore Dry Kill Logic, pubblicato nel 2006 dalla Repossession Records."}
{"id": "1781578", "revid": "1005847", "url": "https://it.wikipedia.org/wiki?curid=1781578", "title": "Ivars Godmanis", "text": "Carriera.\n\u00c8 stato il primo a ricoprire la carica di Primo Ministro della Lettonia, dal 1990 al 1993, dopo l'indipendenza dall'Unione Sovietica, proclamata nel 1990. Ha dovuto affrontare, quindi, la transizione dall'economia comunista a quella capitalista. In seguito \u00e8 stato Ministro delle Finanze dal 1998 al 1999. Sebbene inizialmente associato al Fronte Popolare della Lituania, in seguito \u00e8 passato al partito Via Lettone, partito del quale \u00e8 oggi il leader. Le elezioni parlamentari del 2006 hanno riportato il partito in Parlamento e Godmanis \u00e8 diventato Ministro dell'Interno.\nIl 14 dicembre 2007 \u00e8 stato nominato Primo ministro dal Presidente della Repubblica, Valdis Zatlers. Il 20 dicembre il suo governo ha ottenuto l'approvazione del Parlamento, con 54 voti a favore e 43 voti contro.\nIl 18 giugno 2008 rimase ferito in un incidente automobilistico. Il 19 settembre 2008 sostitu\u00ec Roger Taylor alla batteria all'esibizione dei Queen + Paul Rodgers in \"All Right Now\" in un concerto a Riga.\nI problemi economici e le accuse di corruzione causarono il crollo della popolarit\u00e0 del governo di Godmanis. Nel gennaio 2009 le proteste contro il governo si trasformarono nei pi\u00f9 gravi scontri di cui la nazione abbia avuto esperienza a partire dalla riconquista dell'indipendenza, nel 1991. Il 20 febbraio 2009 Godmanis si dimise da Primo Ministro insieme al resto del governo, in seguito alle accuse di cattiva gestione della crisi economica. Il 26 febbraio 2009 il Presidente Valdis Zatlers ha nominato l'ex Ministro delle Finanze Valdis Dombrovskis nuovo Primo Ministro. Valdis Dombrovskis \u00e8 stato infine confermato dal Saeima (il Parlamento lettone) il 12 marzo 2009, giorno in cui poi ha giurato.\nIn giugno 2009 \u00e8 stato eletto in Parlamento Europeo dal partito \"LPP/LC\" (il Primo Partito di Lettonia - Via Lettone)."}
{"id": "1781580", "revid": "289247", "url": "https://it.wikipedia.org/wiki?curid=1781580", "title": "Join the game", "text": ""}
{"id": "1781583", "revid": "123734477", "url": "https://it.wikipedia.org/wiki?curid=1781583", "title": "Il bambino della domenica", "text": "Il bambino della domenica \u00e8 una miniserie televisiva in due puntate, andata in onda domenica 18 e luned\u00ec 19 maggio 2008 su Rai 1.\nLa regia \u00e8 di Maurizio Zaccaro. La sceneggiatura \u00e8 di Alessandro Pondi, Paolo Logli, Andrea Purgatori e Beppe Fiorello.\nTrama.\nCatania, 1999. Marcello La Spada (Beppe Fiorello) \u00e8 un ragazzo cresciuto senza una famiglia, ma con una grande passione per la boxe attraverso la quale ha conosciuto il suo coach Nino (Maurizio Marchetti) che gli ha fatto da padre. Marcello \u00e8 innamorato di Anna (Anita Caprioli), e ha come migliore amico Saro (David Coco), un ragazzo con aspirazioni decisamente diverse dalle sue, in combutta con la mafia. Una sera, Saro coinvolge Marcello nel trasporto di alcuni clandestini e, per difendere l'amico dal coltello di uno di loro, spara ad un uomo uccidendolo sotto gli occhi del figlio, spaventando a morte Marcello che si allontana mentre Saro viene arrestato. \nOtto anni dopo, Marcello \u00e9 un campione di boxe affermato e felicemente sposato con Anna. Ritrova Saro, appena uscito di prigione, ma non sa che l'amico \u00e9 intenzionato a fargli terra bruciata. Il malvivente droga l'acqua di Marcello per poter rendere invalida la sua vittoria all'incontro finale di un torneo di boxe e rovinandogli cos\u00ec la carriera. Marcello perde tutto, perde l'affetto di Anna che lo lascia e dello stesso Nino che non crede alla sua innocenza, mentre Saro, dopo aver cercato di prendersi Anna con la forza, gli mostra la sua natura diabolica confessandogli di aver provocato la morte, prima di venire arrestato, della moglie del suo boss chiamato \"Il Maestro\" (Marcello Perracchio) nonch\u00e9 mandante dell'agguato, e dell'amante di lei. \nMarcello, sempre pi\u00f9 solo e sull'orlo dell'alcolismo e della depressione, conosce un bambino ospite di una sua vicina di nome Carmine (Riccardo Nicolosi); il bambino \u00e8 un orfano e viene invitato ogni domenica dalla vicina di Marcello per dargli un po' di calore famigliare, ma un giorno la donna muore e Carmine chiede aiuto a Marcello, che di primo istinto rifiuta il bambino, ma in seguito decide di andarlo a trovare alla casa famiglia dove vive e l\u00ec, su insistenza di Suor Chiara (Vittoria Piancastelli), decide di provare a frequentare il bambino che si scopre in grado di parlare solo quando sta con lui. \nMarcello, intanto, viene riavvicinato da Saro che lo coinvolge in incontri di boxe clandestina gestiti dal Maestro, ma il rapporto con Carmine sta cambiando l'uomo che, ritrovata la fiducia in s\u00e9 stesso, riesce a riavvicinarsi anche ad Anna. Decide cos\u00ec di tornare a combattere legalmente, nel tentativo di ricostruirsi una vita con Anna e Carmine, di cui vorrebbe l'affidamento. Nino, scoperta l'innocenza di Marcello, caccia Saro dalla sua palestra e riaccoglie Marcello, pur cercando di fargli capire che sar\u00e0 molto difficile ottenere l'affidamento di Carmine. Ma l'uomo \u00e9 determinato a lasciarsi il passato alle spalle e riprende a combattere ad alti livelli recuperando, almeno in parte, la sua reputazione di campione.\nTuttavia il suo passato torna prepotentemente nella sua vita: Marcello punta al titolo italiano, conquistato da un giovane di nome Karim. Saro lo informa che Karim altri non \u00e8 che il figlio dell'uomo da lui ucciso la notte in cui fin\u00ec in prigione e che \u00e8 cresciuto convinto che l'assassino di suo padre sia proprio Marcello. Questo \u00e8 il motivo che l'ha spinto a praticare la boxe: vuole vendicarsi, uccidendo Marcello sul ring.\nArriva il giorno del match. Marcello, nonostante la maggior esperienza, subisce la furia di Karim intenzionato a portare a termine la sua vendetta. Tra uno scambio di colpi e l'altro, Marcello cerca invano di convincere il giovane avversario della sua innocenza. Il combattimento si fa sempre pi\u00f9 duro e cruento per entrambi, finch\u00e9 Karim non ricorda quella notte, riconoscendo in Saro l'uomo che spar\u00f2 a suo padre. Pur mettendo da parte i propositi di vendetta, il ragazzo porta comunque avanti l'incontro che alla fine \u00e8 vinto da Marcello, con i due pugili che si abbracciano a centro ring chiedendosi scusa a vicenda. Il nuovo campione viene festeggiato anche da Saro, che sembra voglia congratularsi con lui. Ma all'improvviso gli pianta un coltello nel fianco e si d\u00e0 alla fuga, imbattendosi per\u00f2 in Karim, che gli si scaglia addosso, fermandolo.\nSono trascorsi alcuni anni: Marcello \u00e9 sopravvissuto e ora allena Carmine, promettente pugile a cui ha dato il suo cognome e che lo chiama \"pap\u00e0\"."}
{"id": "1781584", "revid": "55229", "url": "https://it.wikipedia.org/wiki?curid=1781584", "title": "TVCC", "text": ""}
{"id": "1781590", "revid": "2056951", "url": "https://it.wikipedia.org/wiki?curid=1781590", "title": "Fricassea", "text": "La fricassea (dal francese \"fricass\u00e9e\" ) \u00e8 un termine che indica la cottura della carne, di solito pollo o coniglio, in casseruola con burro e erbe aromatiche a cui si aggiungono tuorli d'uovo e succo di limone..\nLa carne \u00e8 tagliata a pezzetti e stufata in pentola fino a formare una salsa, poi addensata con burro o panna. Spesso include verdure o altri ingredienti. \nLa fricassea greca \u00e8 fatta di maiale, e di solito contiene lattuga o erbe selvatiche. La salsa in questo caso viene addensata con dell'uovo sbattuto appena prima di servirla."}
{"id": "1781591", "revid": "247222", "url": "https://it.wikipedia.org/wiki?curid=1781591", "title": "Khal\u012bj\u012b (moneta)", "text": "La Khal\u012bj\u012b () \u00e8 una moneta unica proposta dai membri del Consiglio di Cooperazione del Golfo.\nIl termine Khal\u012bj\u012b in Lingua araba significa \u201cdel Golfo\u201d ed \u00e8 tradizionalmente associato con gli Stati arabi del Golfo Persico.\nLa moneta, quando verr\u00e0 adottata secondo la pianificazione tra il 2013 e il 2020 sar\u00e0 legale solo in Arabia Saudita, Kuwait, Bahrain e Qatar. ."}
{"id": "1781599", "revid": "46291", "url": "https://it.wikipedia.org/wiki?curid=1781599", "title": "Anopterus glandulosus", "text": "Anopterus glandulosus \u00e8 un arbusto appartenente alla famiglia delle Escalloniaceae, endemico della Tasmania.\nDistribuzione.\nEndemico della Tasmania dove cresce nei boschi in zone non completamente ombreggiate, suoli umidi e acidi."}
{"id": "1781602", "revid": "729019", "url": "https://it.wikipedia.org/wiki?curid=1781602", "title": "Torre Gregoriana", "text": "La Torre Gregoriana o Torre dei venti \u00e8 una torre a pianta quadrata, collocata nei Giardini Vaticani alle spalle della basilica di San Pietro sul confine di sud-ovest.\nDescrizione storica.\nLa torre viene costruita fra il 1578 e il 1580 dal bolognese Ottaviano Mascherino, architetto di Palazzo, principalmente per favorire gli studi astronomici per la riforma del Calendario, voluta da papa Gregorio XIII e promulgata nel 1582.\nAncora oggi la torre \u00e8 costituita da due piani e un ammezzato intermedio: al primo piano si trova la famosa sala della meridiana, inizialmente un loggiato aperto, le cui arcate furono fatte chiudere da papa Urbano VIII, e successivamente affrescate da opere di Simon Lagi e altri. La sala, divenuta nel frattempo la prima residenza della neo-convertita regina Cristina di Svezia, venne ulteriormente modificata da due inserimenti che le conferirono l'attuale nome: una meridiana e un sofisticato, quanto delicato, anemoscopio.\nQuesti oggetti vennero costruiti dal cosmografo pontificio Ignazio Danti, in occasione della riforma del calendario gregoriano, la meridiana \u00e8 costituita da una linea retta in marmo bianco che corre lungo il pavimento, parallela alla direzione Nord-Sud, il cui scopo era di misurare l'altezza del sole a mezzogiorno secondo le stagioni meteorologiche.\nL'anemoscopio era invece un complesso meccanismo che, agganciato al soffitto, serviva a misurare forza e direzione dei venti, potendoli cos\u00ec identificare; fu probabilmente anche a causa della sua complessit\u00e0 meccanica che l'anemoscopio smise di funzionare ben presto.\nLe osservazioni compiute con questa meridiana fornirono anche un'ennesima conferma alla necessit\u00e0 di modificare l'antico calendario giuliano.\nAncora oggi le pareti della torre risultano affrescate da diverse opere di autori quali il Pomarancio e Matteino da Siena.\nNel 1891 Leone XIII, promulgando il motu proprio \"ut mysticam\", destin\u00f2 la torre dei venti ad essere la sede della neo-istituita Specola Vaticana, decisione che ne rese indispensabile la modifica del tetto, sostituito da un terrazzo piano per consentire le osservazioni astronomiche."}
{"id": "1781603", "revid": "400694", "url": "https://it.wikipedia.org/wiki?curid=1781603", "title": "Ben Clarke", "text": "Biografia.\nProveniente dalla contea dell'Hertfordshire, Clarke comp\u00ec studi di agraria all'Universit\u00e0 di Cirencester (Gloucestershire); nel 1992 giunsero sia l'ingaggio da parte del Bath (club con il quale vinse tre titoli inglesi e tre coppe Anglo-Gallesi) che l'esordio nell' maggiore, in un \"test match\" autunnale contro il .\nNel 1996 lasci\u00f2 il Bath per firmare il suo primo ingaggio professionistico con il Richmond, primo club ad acquistare un giocatore per 1 milione di sterline, lo stesso Clarke; nel 1999, dopo il fallimento della sezione professionistica del Richmond e la sua confluenza nei London Irish, torn\u00f2 al Bath e vi rimase due stagioni prima di trasferirsi al Worcester, club nel quale disput\u00f2 solo 15 incontri prima di ritirarsi nel febbraio 2002 per un infortunio al ginocchio. Nella stessa stagione svolse anche il compito di aiuto-allenatore.\nAll'attivo internazionale di Ben Clarke vi sono anche tre \"test match\" disputati contro gli \"All Blacks\" nel corso del \"tour\" neozelandese del 1993.\nAttualmente Ben Clarke lavora come broker finanziario presso la BCG Partners."}
{"id": "1781604", "revid": "1226", "url": "https://it.wikipedia.org/wiki?curid=1781604", "title": "Gothic IV", "text": ""}
{"id": "1781608", "revid": "116607762", "url": "https://it.wikipedia.org/wiki?curid=1781608", "title": "Nobody's Wife (singolo)", "text": "Nobody's Wife \u00e8 un singolo della cantante olandese Anouk, pubblicato nel 1997 come secondo estratto dal primo album in studio \"Together Alone\".\nSuccesso del brano.\nIl singolo, pubblicato nei Paesi Bassi nel settembre 1997, ottiene un successo strepitoso in patria, rimanendo in top ten per 10 settimane, e totalizzando in top 40, 40 settimane di permanenza dal 20 settembre 1997 al 27 giugno 1998, pur non arrivando mai alla vetta della classifica. Nel resto d'Europa il successo \u00e8 meno eclatante, ma ugualmente soddisfacente per la cantante, che entra nella top 20 di diversi paesi, in cui il disco viene commercializzato. Pi\u00f9 modesti i risultati ottenuti negli Stati Uniti.\nPur rimanendo una delle cantanti di maggior spicco nei Paesi Bassi e Belgio, l'exploit del singolo nel resto d'Europa, rimarr\u00e0 senza seguito, e di fatto, ad oggi \"Nobody's Wife\" \u00e8 l'unico singolo di Anouk ad aver avuto un tale successo nel continente.\nVideo musicale.\nEsistono due versioni del videoclip del brano. La prima, destinata al mercato europeo diretta nel 1997 da Kenneth Hope, \u00e8 un video molto essenziale. In questa versione, girata in bianco e nero, Anouk esegue il brano su uno sfondo alternativamente o completamente bianco o completamente nero. La seconda versione del 1998 \u00e8 stata girata invece dal regista Nick Egan ed \u00e8 ambientata su una scogliera a strapiombo sul mare, dove Anouk canta il brano. Vicino a lei si trovano un amplificatore ed una batteria (bench\u00e9 non vi sia traccia di musicisti), che alla fine del video, la cantante prende a calci, facendoli finire in acqua."}
{"id": "1781612", "revid": "306856", "url": "https://it.wikipedia.org/wiki?curid=1781612", "title": "Giovanni Taulero", "text": "Biografia.\nProveniva da una famiglia benestante del patriziato di Strasburgo il padre Nicola era stato \"Ratsherr\" (Consigliere) della citt\u00e0. Entr\u00f2 nei Domenicani intorno al 1318. Studi\u00f2 anche a Colonia, dove avrebbe ascoltato maestro Eckhart (che egli chiama amabile e grande) del quale divenne discepolo.\nEbbe il compito di predicare e fare da maestro spirituale in vari monasteri femminili domenicani, tra i quali quelli di Strasburgo, Spira, Worms, Magonza, Coblenza, Bonn, Colonia, e Medingen. Lo scontro fra il papa Giovanni XXII (1316-1334) e l'imperatore Ludovico il Bavaro, che port\u00f2 all'interdetto sulla citt\u00e0 di Strasburgo, costrinse Taulero, come quasi tutti i domenicani che avevano obbedito al papa, ad abbandonare la citt\u00e0 nel 1338 e a trasferirsi a Basilea, dove si leg\u00f2 a Enrico di N\u00f6rdlingen, Margherita e Cristina Ebner, formando e unendosi al movimento degli Amici di Dio.\nLa mistica di Taulero \u00e8 fondata sul pensiero di Eckhart, ma ha un carattere pi\u00f9 pratico ed etico, e meno speculativo. Egli postula una totale sottomissione alla volont\u00e0 di Dio in tutte le dimensioni della propria esistenza. Per raggiungere un tale stato di disponibilit\u00e0 l'uomo deve offrirsi a Dio in pura passivit\u00e0, rinunziando alle facolt\u00e0 personali. \u00abSolo un uomo semplice, che si \u00e8 abbandonato a Dio ed \u00e8 umile, sperimenta e sente questa unione con Dio nel suo fondo interiore\u00bb.\nIl problema della recezione cattolica di Taulero \u00e8 complicato da certi sospetti di pre-luteranesimo\n\u00ab\"Ego plus in eo reperi theologiae solidae et sincerae quam in universis omnium universitatum scholasticis doctoribus repertum est, aut reperiri possit in suis sententiis\"\u00bb afferma Lutero e aggiunge: \u00abnessuno dei teologi del passato, ad eccezione di Paolo e Agostino, ha parlato cos\u00ec bene come Taulero\u00bb. All'apprezzamento di Lutero si deve anche l'interruzione della causa di santificazione di Taulero. Fu Lutero, artefice principale della lingua tedesca moderna, a modificare la grafia del cognome da Thauler a Tauler; l'acca \u00e8 ancora presente nel ramo italiano della famiglia, distaccatosi alla fine del \u2018400. Mor\u00ec nel monastero femminile domenicano di S. Nicola in Undis, nelle braccia della sorella suora domenicana, a Strasburgo, dove fu sepolto nel 1361..\nMolte opere a lui attribuite sono dubbie, o non autentiche. Certamente suoi furono i \"Sermoni\", la cui prima edizione apparve a Lipsia nel 1498 ed includeva 84 sermoni; una seconda edizione del 1521 ne includeva altri 42; un'edizione critica del 1910 ne contava in tutto solo 81.\nI suoi scritti furono messi all'Indice nel 1578, ma furono ampiamente riabilitati da Santa Teresa d'Avila e San Giovanni della Croce."}
{"id": "1781620", "revid": "767487", "url": "https://it.wikipedia.org/wiki?curid=1781620", "title": "Together Alone (Anouk)", "text": "Together Alone \u00e8 il primo album in studio della cantante olandese Anouk, pubblicato il 15 ottobre 1997 dalla EMI."}
{"id": "1781624", "revid": "599013", "url": "https://it.wikipedia.org/wiki?curid=1781624", "title": "Kerrin Lee-Gartner", "text": "Biografia.\nCarriera sciistica.\nSpecialista delle discipline veloci originaria di Rossland in attivit\u00e0 tra la met\u00e0 degli anni 1980 e il decennio successivo, Kerrin Lee-Gartner debutt\u00f2 in campo internazionale in occasione dei Mondiali juniores di Sugarloaf 1984 e ottenne il primo piazzamento in Coppa del Mondo il 10 marzo 1985 a Banff in supergigante (14\u00aa); nella stagione 1986-1987 in Nor-Am Cup vinse sia la classifica generale sia quella di discesa libera e ai XV Giochi olimpici invernali di , sua prima presenza olimpica, si classific\u00f2 15\u00aa nella discesa libera, 23\u00aa nel supergigante, 17\u00aa nello slalom gigante, 8\u00aa nella combinata e non complet\u00f2 lo slalom speciale. Ai Mondiali di Vail 1989, sua prima presenza iridata, si piazz\u00f2 7\u00aa nella discesa libera e 9\u00aa nella combinata; nella stagione seguente conquist\u00f2 il primo podio in Coppa del Mondo, l'8 dicembre 1990 ad Altenmarkt-Zauchensee in discesa libera (3\u00aa a 82 centesimi dalla vincitrice, la tedesca Katrin Gutensohn), e prese parte ai Mondiali di Saalbach-Hinterglemm 1991, dove fu 7\u00aa nella medesima specialit\u00e0.\nAi XVI Giochi olimpici invernali di vinse la medaglia d'oro nella discesa libera con 6 centesimi di vantaggio sulla seconda classificata, la statunitense Hilary Lindh, si classific\u00f2 6\u00aa nel supergigante e non complet\u00f2 la combinata; l'anno dopo ai Mondiali di Morioka 1993, sua ultima presenza iridata, si piazz\u00f2 9\u00aa nella discesa libera, 4\u00aa nel supergigante e 23\u00aa nello slalom gigante. Nel 1994 conquist\u00f2 l'ultimo podio in Coppa del Mondo, il 15 gennaio a Cortina d'Ampezzo in supergigante (3\u00aa), e disput\u00f2 le sue ultime Olimpiadi: a fu 19\u00aa nella discesa libera e 8\u00aa nel supergigante. Si ritir\u00f2 al termine di quella stessa stagione 1993-1994 e il suo ultimo piazzamento in Coppa del Mondo fu il 6\u00ba posto ottenuto nel supergigante disputato il 17 marzo a Vail.\nAltre attivit\u00e0.\nDopo il ritiro si dedic\u00f2 ad attivit\u00e0 filantropiche legate al mondo dello sci e lavor\u00f2 come commentatrice sportiva nella rete televisiva canadese CBC."}
{"id": "1781626", "revid": "767487", "url": "https://it.wikipedia.org/wiki?curid=1781626", "title": "Urban Solitude", "text": "Urban Solitude \u00e8 il secondo album in studio della cantante olandese Anouk, pubblicato nel 1999 dalla EMI."}
{"id": "1781631", "revid": "2145227", "url": "https://it.wikipedia.org/wiki?curid=1781631", "title": "Francis Hong Yong-ho", "text": "\u00c8 uno dei 166 sacerdoti e religiosi dei quali non si hanno pi\u00f9 notizie dal 1949, quando si instaur\u00f2 il regime di Kim Il-Sung.\nBiografia.\nIl 25 maggio 1933 \u00e8 ordinato presbitero.\nIl 24 marzo 1944 papa Pio XII lo nomina vescovo titolare di Auzia e vicario apostolico di Heijo. Il 29 giugno successivo riceve l'ordinazione episcopale dal vescovo Bonifatius Sauer, coconsacranti il vescovo Irenaeus Hayasaka e l'arcivescovo Paul Marie Kinam Ro.\nNel 1949 viene imprigionato durante le persecuzioni del regime di Kim Il Sung e da tale data non si hanno pi\u00f9 sue notizie.\nIl 10 marzo 1962 papa Giovanni XXIII decide di elevare a diocesi il vicariato di Pyongyang, anche in segno di protesta contro la politica del regime nordcoreano, e di nominare come primo vescovo monsignor Hong Yong-ho, che diventa cos\u00ec un simbolo della persecuzione contro i cattolici nella Corea del Nord e in generale nei regimi comunisti. Da allora, e fino al giugno 2013, l'annuario pontificio continua ad indicarlo come vescovo di Pyongyang, sebbene lo consideri \"disperso\" e gli affianchi l'arcivescovo di Seul in qualit\u00e0 di amministratore apostolico \"sede plena\". In un'intervista del 2006 il cardinale Nicholas Cheong Jin-suk dichiara che: \nNel fascicolo di aggiornamento dell'annuario pontificio del 1\u00ba luglio 2013 viene riconosciuta la sede episcopale di Pyongyang come ufficialmente vacante, riconoscendo cos\u00ec, implicitamente, il decesso del prelato. Questa decisione viene presa allo scopo di avviare la sua procedura di beatificazione, su espressa richiesta dei vescovi sudcoreani.\nGenealogia episcopale.\nLa genealogia episcopale \u00e8:"}
{"id": "1781632", "revid": "767487", "url": "https://it.wikipedia.org/wiki?curid=1781632", "title": "Lost Tracks", "text": "Lost Tracks \u00e8 il terzo album in studio della cantante olandese Anouk, pubblicato il 18 novembre 2002 dalla EMI.\nContiene un CD con versioni acustiche e remix di tracce gi\u00e0 pubblicate e un DVD con alcuni video."}
{"id": "1781643", "revid": "86599", "url": "https://it.wikipedia.org/wiki?curid=1781643", "title": "24P/Schaumasse", "text": "La cometa Schaumasse, formalmente 24P/Schaumasse, \u00e8 una cometa periodica del Sistema solare, appartenente alla famiglia delle comete gioviane e scoperta il 1\u00ba dicembre 1907 da Alexandre Schaumasse dall'Osservatorio della Costa Azzurra a Nizza, in Francia, come un oggetto della dodicesima magnitudine.\nPer la fine del 1912 fu riconosciuto il suo comportamento periodico e fu calcolato un periodo orbitale di 7,1 anni, in seguito ricalcolato in 8 anni. Durante il ritorno del 1919 fu recuperata da Gaston Fayet dell'Osservatorio di Parigi, come un oggetto di magnitudine 10,5.\nNell'apparizione del 1927 la cometa ha raggiunto la dodicesima magnitudine, mentre il ritorno del 1935 non \u00e8 stato osservato. Nel 1937 la cometa \u00e8 transitata a 0,37 UA da Giove; l'incontro ha determinato un leggero incremento nel periodo orbitale.\nNel ritorno del 1943-1944 furono incontrate alcune difficolt\u00e0 ad individuare la cometa. La cometa fu in seguito recuperata a 7\u00b0 dalla posizione predetta, soggetta ad un'accelerazione non gravitazionale. Nel anni sessanta fu identificata la fonte dell'accelerazione nei getti di gas fuoriuscenti dal nucleo cometario.\nI ritorni della cometa nel 1968 e nel 1976 non furono osservati, e si ipotizz\u00f2 che l'aumento in luminosit\u00e0 manifestato durante il 1952 potesse indicare un episodio che avrebbe poi condotto alla sua scomparsa. Tuttavia nel 1984 Elizabeth Roemer dell'Osservatorio Steward, in Arizona, trov\u00f2 una immagine fotografica del 1976 in cui poteva essere identificata la cometa Schaumasse, purch\u00e9 si ammettesse una variazione della data del perielio. Nello stesso anno, la cometa fu recuperata da James B. Gibson dall'Osservatorio di Monte Palomar, in California, mentre i calcoli della nuova orbita eseguiti da Brian Marsden confermavano l'identificazione della cometa Schaumasse nell'immagine del 1976.\nSono attesi due incontri ravvicinati alla Terra nel 2026 (0,60\u00a0UA) e 2034 (0,77\u00a0UA) ed uno a Giove nel 2044 (0,48\u00a0UA)."}
{"id": "1781647", "revid": "1318658", "url": "https://it.wikipedia.org/wiki?curid=1781647", "title": "Fusione nucleare fredda", "text": "Fusione nucleare fredda (anche fusione fredda) \u00e8 il nome generico attribuito a presunte reazioni di natura nucleare che si produrrebbero a pressioni e a temperature minori di quelle necessarie per ottenere la fusione nucleare, diminuendone cos\u00ec notevolmente le difficolt\u00e0 tecniche.\nL'opinione di gran lunga prevalente all'interno della comunit\u00e0 scientifica \u00e8 che tutte le evidenze sperimentali proposte non siano altro che l'effetto di errori di misurazione, oppure di fenomeni sostanzialmente chimici, comunque non nucleari. \nIl termine divenne molto popolare nel 1989 a seguito di alcuni esperimenti da parte di Martin Fleischmann e Stanley Pons dell'Universit\u00e0 dello Utah a Salt Lake City (trasferitisi nel 1992 in Provenza per lavorare presso i laboratori IMRA, parte della Technova Corporation del gruppo Toyota), esperimenti che vennero ripetuti da vari laboratori senza per\u00f2 ottenere conferme del fenomeno in termini di riproducibilit\u00e0. Ci\u00f2 aliment\u00f2 un forte scetticismo scientifico e talora persino l'idea di una bufala o frode scientifica da parte di pseudoscienziati, oltre alla critica di aver divulgato una \"scoperta\" non sufficientemente verificata. L'esistenza stessa di questi fenomeni \u00e8 rimasta anche negli anni successivi piuttosto controversa.\nAlcuni ricercatori che svolgono ricerche in questo campo preferiscono usare pi\u00f9 propriamente il termine trasmutazione LENR.\nSulla possibilit\u00e0 di fusione a bassa energia furono pubblicati anche studi teorici, tra i quali quelli di Giuliano Preparata dell'Universit\u00e0 di Milano. Tra i tentativi pi\u00f9 recenti, nel maggio 2008 Yoshiaki Arata, insieme alla collega Yue-Chang Zhang, ha mostrato pubblicamente ad Osaka un reattore funzionante con pochi grammi di palladio. Anche in questo caso l'esperimento non \u00e8 stato ripetuto e non ha avuto una pubblicazione scientifica.\nStoria.\nI primi lavori.\nLa particolare capacit\u00e0 del palladio di assorbire idrogeno fu riconosciuta alla fine del XIX secolo da Thomas Graham. Nel 1926 due radiochimici, Friedrich Adolf Paneth e K. Peters, pubblicarono un lavoro su una presunta trasformazione spontanea dell'idrogeno in elio per effetto di catalisi nucleare, quando l'idrogeno \u00e8 assorbito dal palladio a temperatura ambiente. Successivamente questi autori ammisero che la quantit\u00e0 di elio da loro misurata era alterata da un inquinamento di elio presente in modo naturale nell'aria.\nNel 1927 lo scienziato svedese J. Tandberg afferm\u00f2 di aver ottenuto una miscela di idrogeno in elio all'interno di una cella elettrolitica dotata di elettrodi in palladio. Sulla base di questo lavoro richiese nel suo paese un brevetto dal titolo: \"Metodo che produce elio ed utili reazioni energetiche\". Dopo la scoperta del deuterio, nel 1932, Tandberg continu\u00f2 i suoi esperimenti con l'acqua pesante. A causa per\u00f2 della precedente scoperta di Paneth e Peters, seguita poi dalla sua ritrattazione, il brevetto di Tandberg sarebbe comunque risultato non valido.\nIl termine \"fusione fredda\" (\"cold fusion\") fu coniato nel 1986 da Paul Palmer, della \"Brigham Young University\", durante una ricerca di \"geo-fusione\" (\"geo-fusion\") sulla possibilit\u00e0 di esistenza di fenomeni di fusione all'interno dei nuclei planetari.\nL'annuncio di Fleischmann e Pons.\nNegli anni sessanta Fleischmann annunci\u00f2 che stava iniziando ad investigare sulla possibilit\u00e0 che alcune reazioni chimiche potessero influenzare i processi nucleari.\nPredisse che gli effetti collettivi da lui esplorati avrebbero potuto richiedere l'elettrodinamica quantistica per essere calcolati, potendo condurre a risultati pi\u00f9 significativi rispetto agli effetti indicati dalla meccanica quantistica. Afferm\u00f2 inoltre che nel 1983 aveva raggiunto un'evidenza sperimentale che lo portava a credere che nella fase condensata i sistemi sviluppassero strutture coerenti piuttosto evidenti, con dimensioni dell'ordine dei 10\u22127m (1/10.000\u00a0mm).\nCome conseguenza di questi studi, Fleischmann e Pons iniziarono nel 1984 i loro esperimenti sulla fusione fredda.\nLa cella utilizzata per i primi esperimenti.\nLa configurazione iniziale della cella di Fleischmann e Pons utilizzava un vaso di Dewar (vaso di vetro a doppia parete al cui interno era stato fatto il vuoto) riempito di acqua pesante per svolgere l'elettrolisi, in modo che fosse minima la dispersione termica (meno del 5% durante la durata di un tipico esperimento). La cella era poi immersa in un bagno termostatato a temperatura costante in modo da eliminare gli effetti di sorgenti di calore esterne.\nI due scienziati utilizzarono una cella aperta, in modo da eliminare la pericolosa formazione di sacche di deuterio e ossigeno risultanti dalle reazioni di elettrolisi, anche se ci\u00f2 avrebbe favorito qualche perdita termica e comportava quindi il ricalcolo della minore potenza prodotta dalla cella stessa a causa della perdita. Questa configurazione, a causa dell'evaporazione del liquido, rendeva necessario rabboccare di tanto in tanto il vaso con nuova acqua pesante. I due scienziati fecero poi notare che se la cella era alta e stretta, le bolle di gas prodotte dalla elettrolisi potevano mescolare l'acqua pesante contenuta e portarla ad una temperatura uniforme.\nUna particolare attenzione era poi stata riposta nell'utilizzo di un catodo di palladio e di un elettrolita di grande purezza, in modo da prevenire la possibilit\u00e0 di formazione di residui sulla superficie; questo specialmente per gli esperimenti pi\u00f9 lunghi.\nLa cella era corredata di un termistore per la misura della temperatura dell'elettrolita, e di un riscaldatore elettrico per la generazione degli impulsi di calore necessari a compensare le perdite di calore dovute alla evaporazione del gas. Dopo la compensazione (calibratura) era possibile ottenere con relativa facilit\u00e0 il valore del calore generato dalla reazione.\nUna corrente costante fu applicata alla cella per un periodo di diverse settimane, e quindi fu necessario rabboccare via via la cella con nuova acqua pesante. Per la maggior parte del tempo la potenza elettrica immessa nella cella rimase praticamente uguale a quella dispersa dalla cella stessa, evidenziando un funzionamento della cella secondo le consuete leggi dell'elettrochimica. In queste condizioni la temperatura della cella era di circa 30\u00a0\u00b0C. In certi momenti, per\u00f2, e solo per alcuni esperimenti, la temperatura aumentava improvvisamente, sino a circa 50\u00a0\u00b0C, senza che fosse variata la potenza elettrica in ingresso; questo fenomeno poteva durare due o pi\u00f9 giorni. In questi particolari momenti la potenza generata poteva essere superiore a 20 volte la potenza elettrica applicata in ingresso alla cella. In altri casi questi repentini innalzamenti di temperatura non venivano riscontrati per molto tempo e quindi la cella veniva spenta. La temperatura della cella era misurata con un termistore, mentre un altro termistore era posto direttamente sul catodo, in modo da poterne misurare la temperatura durante gli eventi di surriscaldamento.\nL'efficacia di quel metodo di rilevamento \u00e8 stata spesso elemento di contestazione. L'esperimento, nel suo insieme, \u00e8 stato poi criticato da Wilson, e altri esperimenti basati sull'utilizzo di celle aperte sono stati criticati da Shkedi e Jones.\nTuttavia molti ricercatori che hanno fatto sperimentazione sulla fusione fredda hanno trovato tali critiche non convincenti e comunque non applicabili in altre tipologie di esperimenti.\nComunicazione alla stampa ed inizio del dibattito.\nLa fusione fredda venne improvvisamente alla ribalta il 23 marzo 1989, quando i chimici Martin Fleischmann dell'Universit\u00e0 di Southampton in Inghilterra e Stanley Pons dell'Universit\u00e0 dello Utah, annunciarono alla stampa di essere riusciti a realizzarla.\nLa dichiarazione fu resa alla stampa il 23 marzo 1989, in un clima internazionale assai sensibile alle proposte di metodi alternativi di produzione energetica, essendo ancora vivo il dibattito sul nucleare, acutizzato sia dal disastro di \u010cernobyl' del 26 aprile 1986 sia dal disastro ecologico della petroliera Exxon Valdez, avvenuto qualche mese prima.\nPer cause non del tutto chiare, i due ricercatori pubblicarono la conferenza stampa prima che ne apparisse la pubblicazione su una rivista scientifica, pubblicazione che avvenne il successivo 10 aprile con un breve articolo scritto per il \"Journal of Electroanalytical Chemistry\". L'articolo, a giudizio di molti esponenti del mondo scientifico, era stato scritto in modo affrettato, incompleto e conteneva alcuni errori sostanziali sulla misura dell'emissione di raggi gamma.\nNella conferenza stampa Fleischmann e Pons avevano affermato di aver ricavato una considerevole quantit\u00e0 di energia termica da una particolare cella elettrolitica fatta di due elettrodi di cui l'anodo consisteva in un elemento di platino, mentre il catodo era realizzato da un elemento in palladio, il tutto immerso in un elettrolita a base di acqua pesante (2H2O). Inoltre i due ricercatori avevano affermato che, oltre alla notevole quantit\u00e0 di energia termica prodotta, la cella produceva anche un raro isotopo stabile dell'elio (3He), la cui presenza poteva essere spiegata come la \"cenere\" prodotta da una particolare reazione nucleare di fusione secondo la reazione:\nA conferma e prova dell'avvenuta reazione nucleare, i due chimici portavano le misure calorimetriche dell'energia rilasciata dalla reazione e le misure di irraggiamento neutronico, dovute ai neutroni ad alta energia rilasciati dalla reazione dei nuclei di deuterio.\nIl 12 aprile Stanley Pons fece una presentazione trionfale dei risultati ottenuti al congresso annuale della Societ\u00e0 Americana di Chimica (ACS), mentre l'Universit\u00e0 dello Utah chiedeva al Congresso degli Stati Uniti un finanziamento di 25 milioni di dollari per proseguire le ricerche. Lo stesso Pons, al congresso della ACS, aveva dichiarato che la fusione fredda avrebbe fornito energia in eccesso con un dispositivo che si poteva definire \"tascabile\" se confrontato con gli apparati ben pi\u00f9 complessi necessari per la fusione nucleare \"calda\". Per questo motivo, Pons ricevette un invito a incontrarsi con i rappresentanti del presidente Bush all'inizio di maggio dello stesso anno.\nLe prime polemiche.\nLe polemiche cominciarono a montare alla successiva conferenza della American Physical Society, il 1\u00ba maggio 1989, a Baltimora. Furono riportati i risultati di una collaborazione fra un gruppo dei Laboratori Nazionali di Brookhaven e l'Universit\u00e0 Yale che, riproducendo il dispositivo utilizzato da Fleischmann e Pons, non ottenevano n\u00e9 energia in eccesso n\u00e9 soprattutto produzione di neutroni. Simili risultati furono poi riportati anche da ricercatori dei laboratori di Harwell, vicino a Oxford.\nIn novembre, uno speciale gruppo di scienziati incaricati dal Dipartimento dell'Energia statunitense (DOE) si pronunci\u00f2 in modo negativo sulla fusione fredda, mentre gi\u00e0 alla fine del 1989 e negli anni seguenti negli Stati Uniti la fusione fredda veniva identificata come un fenomeno di pseudoscienza.\nNegli anni novanta negli Stati Uniti la ricerca sulla fusione fredda fu scarsa, mentre cominciavano ad emergere gruppi che se ne occupavano in Europa e Asia. Nel luglio del 1990 Fleischmann e Pons correggevano il loro articolo iniziale con un ponderoso lavoro di oltre 50 pagine, nel quale spiegavano i dettagli del loro esperimento. Cominciavano anche ad emergere i retroscena della vicenda del 1989. Nel 1991 Eugene Mallove, che era caporedattore scientifico dell'ufficio stampa del MIT, ammise che l'importante relazione scritta dal centro ricerche sui plasmi del MIT nel 1989 e che aveva avuto un'influenza non piccola nelle polemiche sulla fusione fredda, contenesse dei grafici in cui i dati erano stati modificati senza alcuna spiegazione. Secondo Mallove, questo avrebbe precluso qualsiasi tentativo di ottenere calore da dispositivi a fusione fredda al MIT, in modo da evitare possibili cali nei finanziamenti della fusione \"calda\".\nUna voce ancora pi\u00f9 autorevole fu quella del premio Nobel Julian Schwinger che nel 1990 ammetteva che molte redazioni di riviste scientifiche si fossero adeguate alle pressioni negative degli ambienti accademici contro la fusione fredda.\nLe ricerche di Morrison.\nIl fisico Douglas R.O. Morrison ha scritto nel 1991 un articolo di critica sulla fusione fredda, prendendo spunto dai vari esperimenti fatti nei due anni precedenti. Nel riassunto dell'articolo, poi, vengono fatte diverse considerazioni, tra le quali:\nL'articolo si conclude con la seguente considerazione: \"La fusione fredda si spiega meglio come un esempio di \"scienza patologica\"\".\nDifficolt\u00e0 nella riproducibilit\u00e0 del fenomeno.\nUna della caratteristiche che hanno creato fin dall'inizio critiche da una parte della comunit\u00e0 scientifica (nonch\u00e9 accese polemiche), \u00e8 stata la scarsa riproducibilit\u00e0 degli esperimenti lamentata dai ricercatori. Fin da quando Fleischmann e Pons il 13 marzo 1989 inviarono al \"Journal of Electroanalytical Chemistry\" la pubblicazione con le loro ricerche, decine di laboratori affermarono di avere fatto centinaia di tentativi di replicazione, senza una sufficiente quantit\u00e0 di esiti sicuramente positivi, deducendo che le condizioni alle quali il fenomeno si poteva produrre apparivano rare, particolari e quasi del tutto ignote anche agli scopritori, oppure questi si basavano su effetti non reali o spiegabili solo con particolari fenomeni di origine elettrochimica.\nQuesta difficolt\u00e0 nella dimostrazione oggettiva del fenomeno, unita ad una particolare situazione di grande attesa da parte del pubblico (amplificata dall'atteggiamento sensazionalistico dei media) fecero s\u00ec che alla fine si gettasse discredito sull'intero argomento.\nPer contro, vari ricercatori che operano nel campo della fusione fredda avanzarono varie spiegazioni a giustificazione di questa difficolt\u00e0: essi sostenevano che il protocollo da seguire redatto dai ricercatori Fleischmann, Martin &amp; Pons non includeva una condizione assolutamente necessaria affinch\u00e9 il fenomeno stesso potesse svilupparsi, ovvero che fosse raggiunto un \"rapporto di caricamento\" estremamente elevato, da parte del deuterio, nella matrice di palladio, rapporto che doveva essere, come poi fu teoricamente dimostrato dai lavori di Giuliano Preparata, uguale o superiore a 0,95. Senza la conoscenza e successiva applicazione di questa informazione non era possibile ottenere una sufficiente costanza nei risultati da parte di chi tent\u00f2 di riprodurre l'esperimento.\nI dubbi sulla realt\u00e0 fisica del fenomeno.\nUna consistente parte della comunit\u00e0 scientifica internazionale ha accolto con scetticismo e sfiducia i risultati sperimentali, risultati che spesso hanno suscitato grosse polemiche. Uno degli argomenti pi\u00f9 citati dai detrattori sulla realt\u00e0 delle caratteristiche nucleari del fenomeno della fusione fredda, \u00e8 quello secondo cui in essa si produce un numero di particelle nucleari troppo basso per poter giustificare il calore prodotto. Inoltre esistono ancora moltissime controversie (principalmente di tipo teorico) sulla natura e sui meccanismi della fusione fredda.\nA posteriori, Fleischmann e Pons riconobbero alcuni errori nella misura dell'energia rilasciata dalla cella elettrolitica, e soprattutto nella misura del flusso di neutroni che sarebbero stati prodotti dalla reazione; tuttavia non smentirono mai di avere effettivamente misurato una contaminazione di elio negli elettrodi, adducendo questo fatto a prova dell'eventuale presenza di una reazione di natura nucleare. Sulla natura nucleare di quest'energia nel corso degli anni furono effettuati vari test ed esperimenti, ad esempio quello compiuto nel 2002 sotto la supervisione di Carlo Rubbia dai laboratori italiani dell'ENEA di Frascati, vicino a Roma.\nSecondo alcuni studiosi, le reazioni del mondo accademico ai molti risultati negativi ottenuti da vari laboratori nel tentativo di replicare il fenomeno, specie negli Stati Uniti, furono pi\u00f9 simili ad un'azione di censura che non ad una legittima critica scientifica ai risultati sperimentali. Secondo altri, i meccanismi di finanziamento della ricerca scientifica hanno invece fatto s\u00ec che la ricerca della fusione fredda proseguisse nonostante l'assenza di evidenze condivise..\nA distanza di pi\u00f9 di 10 anni dall'episodio, come ha indicato il premio Nobel Carlo Rubbia in un convegno nel 2000 in ricordo di Giuliano Preparata, si pu\u00f2 affermare che la fusione fredda sia stata presentata nel 1989 in modo affrettato, creando eccessive aspettative: ci\u00f2 fu in parte dovuto al fatto che Fleischmann e Pons erano chimici, e non avevano diretta esperienza del tipo di misure necessarie per provare che un'effettiva reazione di fusione fosse avvenuta.\nIpotesi teoriche.\nLa stessa possibilit\u00e0 teorica di reazioni di fusione nucleare fredda \u00e8 controversa. Secondo i sostenitori delle teorie che permetterebbero tale fenomeno, analogamente ad ogni fenomeno di fusione nucleare, anche per ottenere la fusione nucleare fredda \u00e8 necessario avvicinare i nuclei atomici di deuterio e trizio a distanze tali da vincere la reciproca forza coulombiana di repulsione dei nuclei carichi positivamente. Tuttavia, diversamente dalle reazioni di fusione termonucleare \"calda\", essi affermano che si pu\u00f2 raggiungere lo stesso risultato spendendo molta meno energia, grazie allo sfruttamento di un catalizzatore, quale ad esempio il palladio. A seconda del tipo di catalisi utilizzata, si possono avere vari tipi di fusione nucleare fredda:\nCatalisi da muoni.\nIl muone \u00e8 una particella che ha la possibilit\u00e0 di sostituirsi all'elettrone dell'atomo. Se all'atto della sostituzione si dispone di una massa assai maggiore di quella dell'elettrone (circa 200 volte), per il principio di conservazione del momento angolare i muoni dovranno orbitare a distanze molto pi\u00f9 prossime al nucleo, schermando quindi maggiormente la repulsione elettrica. Questo permetter\u00e0 l'avvicinamento tra quei nuclei che hanno sostituito i propri elettroni con muoni, alla distanza necessaria ad innescare una reazione di fusione nucleare, con conseguente emissione di energia.\nI muoni, una volta innescata la fusione tra due nuclei, possono sopravvivere e quindi agire come catalizzatori per altre nuove reazioni. Tutti i fisici concordano ormai sulla capacit\u00e0 dei muoni di essere utilizzati come catalizzatori per generare reazioni di fusione nucleare, ma vi \u00e8 l'oggettiva impossibilit\u00e0, allo stato attuale della tecnologia, di rendere tali reazioni energeticamente convenienti.\nConfinamento chimico.\nIl metodo detto del confinamento chimico si basa sulla possibilit\u00e0 di utilizzare la propriet\u00e0 del palladio (o di altri catalizzatori) di caricare all'interno del proprio reticolo cristallino atomi di idrogeno (o dei suoi isotopi come il deuterio), formando cos\u00ec deuterio oppure idruro di palladio. Una condizione necessaria, ma non sufficiente, \u00e8 che tale caricamento deve essere assai elevato e deve raggiungere una percentuale di H/Pd o D/Pd, detta anche \"di caricamento\" che abbia un valore di almeno il 95%. In altri termini, per ogni atomo di palladio ci deve essere quasi un atomo di idrogeno o deuterio. Una simile condizione \u00e8 difficile da ottenere in tempi brevi, se non con particolari procedimenti di natura fisica e/o chimica.\nSono stati finora proposti tre tipi di dispositivi a confinamento chimico:\n1. Cella elettrolitica.\n\u00c8 un dispositivo composto da un contenitore di materiale isolante, riempito con deuterio in soluzione in un elettrolita, con al suo interno due elettrodi conduttivi metallici\nIl primo elettrodo, chiamato catodo, \u00e8 generalmente di palladio o di un altro metallo capace di assorbire gli atomi di idrogeno o deuterio, ed \u00e8 inoltre collegato al polo negativo di un apposito alimentatore a corrente continua. Il secondo elettrodo, chiamato anodo, \u00e8 composto da un materiale resistente alla corrosione elettrolitica, come ad esempio il platino, ed \u00e8 collegato al polo positivo dell'alimentatore. In questo tipo di cella Fleischmann, Pons e Hawkins sostengono di aver osservato una emissione di calore in quantit\u00e0 superiore a quella che ci si potrebbe aspettare in presenza di sole reazioni chimiche.\nEsempi di celle elettrolitiche:\n2. Cella al plasma elettrolitico.\nLa cella al plasma elettrolitico (o cella di T. Ohmori e T. Mizuno) \u00e8 un dispositivo concettualmente simile alla \"Cella Elettrolitica\", ma funzionante in un regime completamente differente.Il catodo \u00e8 normalmente composto da una barra di tungsteno, o altro materiale metallico, capace di sopportare le elevatissime temperature prodotte da una bolla di plasma che si forma, a causa delle particolari condizioni di funzionamento, intorno all'elettrodo stesso.\nEsempi di celle al plasma elettrolitico:\n3. Cella a gas di deuterio o idrogeno.\nAlcuni scienziati, ad esempio Yoshiaki Arata, Francesco Piantelli, Sergio Focardi e Francesco Celani, hanno realizzato delle celle dette \"asciutte\", nelle quali al posto di un elettrolita liquido vi \u00e8 un gas come il deuterio o l'idrogeno, mentre il catodo \u00e8 in palladio o nichel; in tali catodi, con opportune tecniche, pu\u00f2 essere accumulato un grosso quantitativo di gas.\nLa quantit\u00e0 di gas accumulabile all'interno del reticolo cristallino del metallo pu\u00f2 arrivare a circa un atomo di gas per ogni atomo di metallo. Un accumulo cos\u00ec elevato, a certe condizioni non ancora del tutto note, pu\u00f2 innescare fenomeni di generazione anomala di calore. Il vantaggio di tali celle, rispetto a quelle elettrolitiche, risiede nella possibilit\u00e0 di effettuare esperimenti in condizioni controllate e, di conseguenza, facilmente riproducibili.\nEsempi di celle a gas:\nRicerca sulla fusione fredda a confinamento chimico.\nNegli anni che seguirono l'annuncio di Fleischmann e Pons, le ricerche sulla fusione fredda andarono via via scemando in tutto il mondo, rimanendo sempre pi\u00f9 un argomento di nicchia, con un numero ufficiale di ricercatori attivi tra le 100 e 200 unit\u00e0 e pochi laboratori. In queste condizioni i progressi nell'approfondimento delle ricerche sono stati abbastanza lenti ed hanno portato a risultati non sempre chiari, anche perch\u00e9, a causa di un certo disinteresse per l'argomento da parte delle principali riviste del settore, spesso non \u00e8 stato possibile attivare quell'importantissimo meccanismo di verifica che \u00e8 il \"peer review\". La fusione fredda continua ad essere oggetto di ricerca in alcuni Paesi, tra cui l'Italia. Qui di seguito una sintesi dei principali esperimenti e dei risultati che ne sono stati dichiarati dai rispettivi autori.\n1990: il titanio in sostituzione del palladio.\nIl gruppo italiano guidato dal professor Francesco Scaramuzzi ha realizzato presso l'ENEA di Frascati un esperimento utilizzando il titanio al posto del palladio.L'esperimento ha evidenziato che quando il titanio assorbe del gas deuterio a bassa temperatura, si verifica un \"surplus\" di energia con conseguente emissione di neutroni.\n1993: possibile presenza di trizio.\nLe prime critiche sulla realt\u00e0 del fenomeno della fusione fredda riguardavano la presunta assenza di \"ceneri\", conseguenza prevedibile di una qualche reazione di natura nucleare; nel caso specifico, essendo il fenomeno ipotizzabile come un particolare tipo di reazione di fusione nucleare, i vari gruppi di ricerca hanno immediatamente iniziato a cercare tali ceneri nella forma di un qualche isotopo dell'elio.\nIl gruppo di ricercatori capitanati da Fritz G. Will del \"Department of Chemical and Fuels Engineering\", Universit\u00e0 di Salt Lake City, nello Utah, ha osservato una correlazione tra la produzione di trizio ed il caricamento di un filo di palladio con un caricamento pari o superiore all'unit\u00e0.\n1998-2003: Ohmori e Mizuno sull'elettrolisi al plasma.\nAlla fine degli anni novanta, i ricercatori giapponesi T. Ohmori e Tadahiko Mizuno hanno annunciato la possibilit\u00e0 di ottenere reazioni di fusione fredda, con riproducibilit\u00e0 del 100%, senza utilizzare il costoso e raro palladio n\u00e9 l'acqua pesante (D2O), ma solo attraverso una particolare elettrolisi realizzata con elettrodi di tungsteno, sommersi in una soluzione di comune acqua (H2O) e Carbonato di potassio (K2CO3) tra i quali era stata fatta passare corrente con differenza di potenziale di circa 160-300 V. A tali condizioni, quando la temperatura della soluzione supera i 70-80\u00a0\u00b0C, intorno alla parte immersa dell'elettrodo di tungsteno si ottiene la formazione di una bolla di plasma, che porta rapidamente all'ebollizione dell'elettrolita; allora, dissero i due ricercatori, si pu\u00f2 produrre un bilancio energetico positivo, composto da una emissione termica dal 20-100% superiore all'energia elettrica spesa per sostenere la reazione, pi\u00f9 una certa quantit\u00e0 di idrogeno gassoso. Quest'ultimo, secondo quanto affermato dagli stessi ricercatori, pu\u00f2 portare il COP (coefficient of performance) complessivo del sistema ad oltre il 500%.\nEssendo il protocollo sperimentale assai semplice e alla portata di qualsiasi laboratorio di elettrochimica, immediatamente parecchi ricercatori pubblici e privati eseguirono moltissime repliche dell'esperimento, ottenendo risultati non sempre positivi; spesso vi applicarono alcune varianti, quasi tutte dichiarate dagli autori aventi esito positivo, ovvero con la formazione della bolla di plasma e la fusione dell'elettrodo di tungsteno, e un'emissione termica dal 20 al 100% superiore all'energia spesa per sostenere la reazione.\nLe misurazioni di assorbimento, necessarie per determinare l'efficienza complessiva, sono per loro natura affette da un notevole rumore elettrico dovuto alla presenza della scarica di plasma; ci\u00f2 pu\u00f2 causare serie difficolt\u00e0 di rilevamento e quindi incrinare la certezza di aver determinato l'effettiva quantit\u00e0 di corrente assorbita dalla cella; per questo, diversi autori, hanno utilizzato contemporaneamente vari metodi di misura dell'assorbimento elettrico, in modo da verificare la reale convergenza delle misure.\nAttualmente il principale problema di questo tipo di processo \u00e8 l'elevata temperatura che raggiunge l'elettrodo di tungsteno, sicuramente superiore ai 3.422\u00a0\u00b0C, che implica il raggiungimento del punto di fusione e quindi lo scioglimento dell'elettrodo nella soluzione. A queste condizioni, per una cella con un assorbimento medio di 200-500W, vi \u00e8 un consumo di qualche cm di elettrodo per ogni ora di funzionamento, il che rende il processo energeticamente non conveniente nel suo complesso.\nUn secondo problema, non meno importante, \u00e8 la presunta deposizione, sia in soluzione che sull'elettrodo di tungsteno, di atomi di elementi prima non presenti nella soluzione nel metallo, ma comunque prossimi al tungsteno nella tavola periodica, inducendo quindi vari autori ad ipotizzare che sulla superficie dell'elettrodo di tungsteno possano avvenire processi di trasmutazione.\nCritiche sull'esecuzione delle misure.\nLa societ\u00e0 EarthTech International Inc. (ETI) tra l'inizio del 1998 ed il dicembre 1999, ha svolto tre cicli di test con il protocollo di Ohmori e T. Mizuno, ma, nonostante la stretta collaborazione con gli autori giapponesi e l'oggettiva qualit\u00e0 del lavoro svolto, non \u00e8 riuscita ad ottenere nessun risultato circa il problema del guadagno energetico. Questo fatto, secondo i ricercatori dell'ETI, pu\u00f2 solo dipendere dall'oggettiva difficolt\u00e0 a svolgere corrette misurazioni sui dispositivi elettrolitici che operano in particolari condizioni, come quelle riscontrate nel protocollo testato. Ad esempio, a causa del forte rumore elettrico indotto dal plasma, non \u00e8 semplice valutare con sufficiente correttezza l'effettiva energia utilizzata dal dispositivo per lo svolgimento della reazione. Non solo: non \u00e8 neanche facilmente constatabile se l'errore sulla determinazione dell'energia sia in sovrastima o sottostima rispetto a quella realmente impiegata. Questa difficolt\u00e0 si ripercuote direttamente sulla determinazione del corretto rapporto fra l'energia spesa per la reazione e quella da essa prodotta sotto forma di calore (COP). Nonostante queste difficolt\u00e0, durante tutto il corso della sperimentazione, i ricercatori dell'ETI sono sempre stati certi della bont\u00e0 dei criteri di misura da essi adottati e quindi della validit\u00e0 delle loro misurazioni. \nA sostenere tale certezza, i ricercatori dell'ETI hanno fatto anche notare che il COP misurato con i loro criteri lungo tutto l'arco temporale degli esperimenti era sempre rimasto prossimo al valore unitario, quindi del tutto insensibile alle profonde variazioni delle configurazioni sperimentali adottate nel tempo da essi. Anche la determinazione della presenza di elementi trasmutati sulla superficie dell'elettrodo di tungsteno \u00e8 stata completamente confutata dai ricercatori dell'ETI, escludendo quindi, secondo le loro ricerche, eventuali processi di trasmutazione sulla superficie dell'elettrodo di tungsteno.\n2002: il Technical Report 1862 della Marina USA.\nNel febbraio del 2002, un laboratorio della marina degli Stati Uniti pubblic\u00f2 un lavoro nel quale veniva confermato il fenomeno della fusione fredda come concreto.:in 132 pagine faceva il punto sullo stato delle ricerche sulla fusione fredda eseguite dalla U.S. Navy dal 1989 al 2002. \nGli esperimenti svolti sono stati in particolar modo descritti nel capitolo 3 (pp.\u00a019), dal titolo \"Excess heat and helium production in palladium and palladium alloys\"; in esso sono riportate le analisi calorimetriche svolte nel 1989 (con tolleranze dell'ordine del 4%) che rilevano nei vari esperimenti condotti un evidente eccesso di calore e la produzione di 4He (Elio 4) come conseguenza di presumibili effetti di natura nucleare all'interno della cella.\nNel 1992 sono stati fatti esperimenti con leghe di palladio-boro (Pd-B) che, con sorpresa degli stessi ricercatori, hanno dato tutti esito positivo (pp.\u00a021). Nel 1995 l'esperimento \u00e8 stato poi riprodotto in Giappone con gli stessi risultati. Successivamente sono stati fatti esperimenti per verificare l'emissione di neutroni, esperimenti che hanno dato sempre esito negativo.\n2004: analisi dello US Department of Energy (DoE).\nOrganizzazione del peer-review.\nDurante la conferenze internazionale sulla fusione fredda (ICCF-10), tenutasi a Boston nell'Agosto del 2003, alcuni ricercatori presentarono risultati positivi che convinsero alcuni accademici americani a proporre di riesaminare la questione da parte del Department of Energy (DoE).\nA questo punto part\u00ec un'ampia analisi della letteratura ed un ufficio del DoE (Dipartimento dell'energia degli Stati Uniti), contatt\u00f2 un gruppo di scienziati che operavano nel campo della fusione fredda in modo da poter riesaminare la questione dell'evidenza scientifica delle reazioni nucleari a bassa energia (LENR), ovvero la fusione fredda. Agli scienziati contattati fu chiesto di presentare il materiale che ritenevano pi\u00f9 interessante. Sulla base di questo materiale fu redatto un lavoro riassuntivo dal titolo \"New Physical Effects in Metal Deuterides\". Tutto il materiale cos\u00ec ottenuto venne poi valutato secondo un complesso protocollo di \"peer review\", al termine, sulla base dei 18 commenti realizzati dagli esperti del DoE \u00e8 stato redatto il rapporto definitivo.\nConclusioni da parte della commissione.\nAl termine dei lavori sono stati formulati 3 elementi su cui effettuare la valutazione, tradotti in quesiti peritali ai quali i recensori hanno dato delle risposte, qui di seguito riportate:\nLa commissione cos\u00ec conclude la sua relazione:\nLa \"Energy Efficiency and Renewable Energy\" secondo il Doe.\nSe da un lato il parere della commissione sulla realt\u00e0 del fenomeno sembra del tutto negativo, la sezione del DoE \"Energy Efficiency and Renewable Energy\", raccomanda di proseguire gli studi per un maggior approfondimento del fenomeno stesso:\n1994-2008: gli esperimenti di Yoshiaki Arata.\n1998: fusione fredda dalla \"DS Cell\".\nNel 1998, dopo un lavoro durato diversi anni, Yoshiaki Arata e Zhang hanno confermato il riscontro di un notevole eccesso di energia, proveniente da una cella immersa in acqua pesante (deuterio) (D2O) e superiore agli 80 watt (1,8 volte maggiore dell'energia utilizzata per sostenere tale reazione) per 12 giorni. I due ricercatori hanno poi affermato che l'energia emessa durante tali esperimenti era troppo grande rispetto alla modesta massa dei materiali utilizzati dentro la cella perch\u00e9 il risultato potesse essere giustificato come conseguenza di un'eventuale reazione di tipo chimico.\nLa cella ideata da Arata, diversamente da altre utilizzate nella fusione fredda Palladio-Deuterio, \u00e8 molto particolare, in quanto opera con elevatissime pressioni.\nSuccessivamente, nel 2006, il ricercatore Francesco Celani dell'Istituto Nazionale di Fisica Nucleare di Frascati, ha ripetuto una parte dell'esperimento di Arata, confermando la presenza di un forte aumento di pressione all'interno di un tubo, immerso in una particolare soluzione liquida, tramite il passaggio di una corrente faradica.\n2008: la cella a gas di deuterio.\nSuccessivamente Arata osserv\u00f2 che una notevole quantit\u00e0 di energia utilizzata per attivare la reazione veniva dissipata dall'elettrolita sotto forma di semplice riscaldamento. Pertanto ha successivamente messo a punto una particolare cella senza elettrolita e senza alimentazione elettrica, la quale, anche se apparentemente molto differente dalle precedenti celle, in pratica non se ne discosta molto per ci\u00f2 che concerne il principio base di funzionamento.\nArata, nel maggio 2008, ha comunicato alla comunit\u00e0 scientifica internazionale di aver terminato di perfezionare un protocollo di produzione di energia da fusione fredda, potenzialmente capace di produrre quantit\u00e0 rilevanti di energia. Questo protocollo utilizza un sistema originale composto da particolari nano-particelle di Palladio disperse in una matrice di zirconio. Con complesse procedure di metallurgia, viene ossidato lo zirconio, ma non il palladio, in modo che quest'ultimo sia disperso all'interno di una matrice amorfa di ossido di zirconio che, se da un lato risulta permeabile al deuterio, dall'altro impedisce alle nanoparticelle di palladio di raggrupparsi.\nL'esperimento di Arata inizia saturando l'atmosfera della cella con deuterio, il quale attraversa velocemente la matrice di zirconio e viene quindi assorbito dalle nanoparticelle di palladio, caricandole e quindi portandole alle condizioni critiche per le quali si innescano probabili fenomeni di fusione nucleare. Secondo Arata, una volta avviato il processo di fusione, il sistema cos\u00ec realizzato \u00e8 capace di azionare un motore termico, senza alcun altro apporto di energia.\n2008: dimostrazione a Osaka.\nIl primo esperimento pubblico, cui erano presenti circa 60 persone tra scienziati e giornalisti, aveva come fine quello di dimostrare la riproducibilit\u00e0 del 100% dei fenomeni di produzione di calore da parte della cella a gas di deuterio in pressione, sviluppata da Arata e dal suo collaboratore Yue-Chang.\nL'evento ha avuto luogo il 22 maggio 2008, all'Universit\u00e0 di Osaka, con una dimostrazione tutta commentata in lingua giapponese. La cella \u00e8 stata caricata con 7 grammi di speciali nanoparticelle e messa in pressione con deuterio a 50 atmosfere: iniziava immediatamente a produrre energia termica, senza nessun tipo di alimentazione elettrica. L'energia termica prodotta, qualche decina di watt, era sufficiente a mettere in moto un motore termico a ciclo di Stirling. Al termine dell'esperimento i presenti hanno voluto nominare tale fenomeno \"Arata Phenomena\".\nL'esperimento \u00e8 stato eseguito con questo protocollo:\nArata, durante la conferenza che aveva preceduto l'esperimento, aveva fatto notare che esso avrebbe dimostrato la possibilit\u00e0 di produzione di elevate quantit\u00e0 di calore attraverso una reazione di fusione fredda, ma che comunque sarebbero rimasti ancora insoluti numerosi problemi per lo sfruttamento commerciale di tale tecnologia.\nI problemi pi\u00f9 importanti da superare sono quelli legati al mancato degasaggio dell'elio che si \u00e8 formato all'interno delle nano-particelle, che con il tempo porta ad un suo costante accumulo che di fatto \"avvelena\" la reazione, ed alla necessit\u00e0 di ricercare un materiale meno costoso e pi\u00f9 abbondante del palladio utilizzato per l'esperimento.\nAlcuni ricercatori hanno criticato la validit\u00e0 della dimostrazione di Arata, soprattutto in relazione al fatto che egli non ha pubblicato i risultati su nessuna rivista scientifica soggetta a peer review (revisione paritaria).\nStudio della fusione fredda in Italia.\nFin dal suo annuncio, anche in Italia l'eventualit\u00e0 della fusione fredda \u00e8 stata studiata da vari gruppi di lavoro ed industrie. Di seguito si riportano alcuni riferimenti ai lavori svolti dal 1989 ad oggi.\n1989: primi esperimenti italiani svolti dal gruppo ENEA/TIB.\nA poco pi\u00f9 di un mese dalla pubblicazione del lavoro sulla fusione fredda di Fleischmann e Pons (fine marzo 1989) il Dipartimento FUS fece partire un programma promosso dalla direzione dell'ente che aveva come scopo quello di verificare l'ipotesi di una correlazione tra l'emissione neutronica e formazione di trizio con una corrispondente produzione di calore. Nello stesso periodo, sempre in ENEA, part\u00ec spontaneamente dalla sezione di \"criogenia\" del Laboratorio di Spettroscopia Molecolare del dipartimento TIB (\"Tecnologie intersettoriali di Base\") un tentativo di produrre reazioni di fusione utilizzando un differente approccio da quello \"classico\" seguito da Fleischmann e Pons. \nIl nuovo approccio prevedeva di utilizzare la propriet\u00e0 di alcuni metalli di assorbire gas di idrogeno/deuterio in opportune condizioni di temperatura e pressione. \nL'esperimento, concettualmente piuttosto semplice, era stato preparato con rapidit\u00e0 in quanto il materiale necessario (trucioli di titanio e gas di deuterio) era direttamente reperibile in laboratorio. Fu preparato un contenitore in acciaio inox che potesse resistere alle condizioni sperimentali, ovvero alla pressione di alcune decine di bar ed a una temperatura di circa 400\u00a0\u00b0C. Il contenitore d'acciaio fu allora riempito con i trucioli di titanio e gas deuterio e quindi posto in un vaso di Dewar nel quale poteva essere versato azoto liquido a 77 K (-196\u00a0\u00b0C). \nIn prossimit\u00e0 del dispositivo fu inserito un misuratore di neutroni che nel giro di due settimane rilev\u00f2 alcune emissioni neutroniche, della durata di diverse ore, che sembravano fortemente correlate alla variazione di temperatura del cilindro di acciaio contenente i trucioli di titanio e il deuterio in pressione.A questo punto il fisico italiano Francesco Scaramuzzi, dell'ENEA di Frascati, present\u00f2 una relazione da cui sarebbe risultata l'emissione di neutroni da parte di una cella deuterio-titanio sottoposta a pressioni di alcune decine di bar. Scaramuzzi fu successivamente convocato per un'audizione parlamentare.\n1989-2000: gli studi teorici di Preparata.\nUno dei teorici sui possibili meccanismi che possono spiegare la fusione fredda \u00e8 stato il Prof. Giuliano Preparata, docente di Fisica Nucleare all'Universit\u00e0 degli Studi di Milano, il quale, subito dopo l'annuncio del 1989 (e fino al 2000, anno della sua morte), studi\u00f2 il fenomeno in chiave teorica e parallelamente promosse varie attivit\u00e0 di ricerca presso l'Universit\u00e0 di Milano e l'ENEA.\nNel 1989 Preparata, insieme ai fisici Emilio Del Giudice e Tullio Bressani, pubblic\u00f2 sulla rivista \"Nuovo Cimento\" un articolo prettamente teorico, nel quale intendeva gettare le basi per una teoria predittiva della fusione fredda, basando il fenomeno su alcune estensioni della teoria dell'elettrodinamica quantistica (QED) nella materia condensata. La teoria faceva emergere la possibile esistenza di una soglia nel rapporto tra il numero di atomi di deuterio assorbiti ed il numero di atomi di palladio, il cosiddetto fattore di caricamento, che non doveva essere inferiore ad 1.\nL'immediata conseguenza della teoria \u00e8 la definizione di una soglia minima al di sotto della quale il fenomeno di fusione fredda, secondo il protocollo utilizzato da Fleischmann e Pons, non pu\u00f2 avvenire; questo potrebbe dimostrare che il fenomeno di fusione fredda, a certe condizioni, pu\u00f2 essere visto come una conseguenza prevedibile dall'estensione di una teoria ben accettata dalla fisica quale \u00e8 quella dell'elettrodinamica quantistica. Una qualsiasi replica, anche se di esito negativo, per essere presa in considerazione deve essere quindi accompagnata dal valore del \"caricamento\" che ha subito il palladio con il deuterio, ovvero il rapporto tra gli atomi di deuterio e quelli di palladio presenti sugli elettrodi. Non solo: essendo il rapporto di caricamento assai elevato, un sufficiente caricamento del palladio pu\u00f2 richiedere tempi estremamente lunghi (settimane o addirittura mesi).\n1991-2001: la querela a \"La Repubblica\".\nI ricercatori Fleischmann, Pons, Bressani, Preparata e Del Giudice denunciarono il giornalista Giovanni Maria Pace a causa di un articolo giudicato diffamatorio apparso sul quotidiano \"La Repubblica\" del 21 ottobre 1991.Il giudizio in prima istanza del tribunale di Roma, dopo aver qualificato la fusione fredda come \"un'ipotesi che attende conferme\", fu di assoluzione e condann\u00f2 pertanto tutti e 5 i ricercatori in solido al pagamento delle spese processuali.\nNel 2001 ovverosia dopo quasi 10 anni dalla comparsa dell'articolo e su ricorso promosso dai cinque ricercatori, la Corte d'Appello di Roma ribalt\u00f2 la sentenza di primo grado e quindi condann\u00f2 \"La Repubblica\" nelle figure del suo editore, del direttore del quotidiano e del giornalista Giovanni Maria Pace a un risarcimento monetario nei confronti dei due ricercatori M. Fleischmann, S. Pons. La motivazione, antitetica a quella di primo grado, si fond\u00f2 sulla constatazione che la precedente sentenza ignorava \"... le informazioni pubblicate, non solo in atti scientifici, ma anche dalla stampa e segnatamente dal quotidiano \"La Repubblica\" sul positivo andamento della ricerca nel settore \"de quo\", affermando anzi il contrario\". La sentenza pass\u00f2 in giudicato senza che le parti presentassero ulteriore appello.\n2001-2002: rapporto tecnico ENEA RT2002/41 (\"Rapporto 41\").\nNel 1999 il Premio Nobel Carlo Rubbia, allora presidente dell'ENEA, essendo a conoscenza di una serie di lavori sulla fusione fredda svolti nei precedenti anni presso lo stesso ente ed essendo anche a conoscenza delle varie critiche pervenute dal mondo scientifico che mettono in dubbio la realt\u00e0 stessa del fenomeno, decise di commissionare una ricerca organica ad un gruppo di ricercatori dell'ENEA di Frascati, fra i quali Emilio Del Giudice, Antonella De Ninno e Antonio Frattolillo.\nPer questa ricerca furono stanziati quasi 600.000 euro e concessi 36 mesi di tempo per portare a termine il lavoro. L'esperimento \u00e8 stato concepito, in modo da accertare se vi fosse una correlazione diretta tra la produzione di 4He (Elio 4) e gli eventuali eccessi di calore osservati durante il funzionamento delle celle a fusione fredda, e se la quantit\u00e0 di 4He potesse giustificare l'energia prodotta sempre da tali eccessi. Se tale correlazione fosse stata evidente, questa avrebbe dato un sostanziale contributo all'interpretazione dell'origine nucleare di tali eccessi e, parallelamente, avrebbe fornito una chiave di interpretazione pi\u00f9 chiara di tale fenomeno.\nNell'aprile del 2002, dopo circa tre anni di ricerca, il gruppo di lavoro diretto da Antonella De Ninno, termin\u00f2 il proprio lavoro pubblicando il \"Rapporto Tecnico ENEA RT2002/41/FUS\".\nA proposito di questo rapporto \u00e8 utile analizzare il metodo di determinazione della quantit\u00e0 di 4He (elio 4) utilizzato dal gruppo della De Ninno:.\nProc. of 9th International Conference on Cold Fusion, ICCF9 Bejing (China), 19-24 May, 2002, noto come \"Rapporto 41\", che conferma la correlazione tra la produzione 4He e l'eccesso di calore.\nPer gli autori del rapporto, come di prassi al termine di un'indagine scientifica che ha dato presumibili esiti positivi, risulta evidente l'importanza di una sua rapida pubblicazione attraverso le riviste scientifiche di settore, in modo da permettere ad altri gruppi di ricerca di confutare o confermare i risultati da essi pubblicati. Il rapporto non \u00e8 stato pubblicato sulle principali riviste di settore, come ad esempio \"Science\". Successivamente il gruppo di Antonella De Ninno ha richiesto un ulteriore finanziamento per portare avanti il lavoro, ma da parte di ENEA non c'\u00e8 stata risposta; successivamente le dimissioni di Carlo Rubbia dalla presidenza di ENEA hanno messo la parola fine all'iniziativa.\nIl documentario di Rainews24.\nIn riferimento a quegli avvenimenti, il 19 ottobre 2006 Rainews24 a cura del giornalista Angelo Saso, ha mandato in onda un'inchiesta sul documento ENEA chiamato \"Rapporto 41\". L'inchiesta inizia con la lettura della lettera che l'elettrochimico Martin Fleischmann il 10 aprile 2002 invi\u00f2 a Rubbia:\nL'inchiesta analizza in particolar modo le difficolt\u00e0 incontrate dai ricercatori nell'ottenere la pubblicazione su riviste con alto livello di visibilit\u00e0 scientifica.\n2007: ENEA e SRI dichiarano una riproducibilit\u00e0 dal 65% al 75%.\nVittorio Violante dell'ENEA di Frascati, insieme a suoi collaboratori e ad alcuni istituti di ricerca internazionali, pubblica un lavoro dal titolo \"Joint Scientific Advances in Condensed Matter Nuclear Science\", che riporta i risultati di un esperimento svoltosi all'interno di pi\u00f9 laboratori tra il 2006 ed il 2007 al fine di dimostrare l'affidabilit\u00e0 di un particolare metodo di caricamento del palladio, studiato dallo stesso Violante. Nella pubblicazione si dichiara che questo metodo permette di avere un eccesso di produzione di calore piuttosto elevato, con una riproducibilit\u00e0 media del 70% (65% per gli esperimenti svolti presso l'ENEA di Frascati e 75% presso l'SRI a Menlo Park, USA.).\nIl lavoro \u00e8 pubblicato all'interno dell\"8\u00ba International Workshop on Anomalies in Hydrogen / Deuterium Loaded Metals\" svoltosi a Catania dal 13 al 18 ottobre del 2007.\n2008: INFN, annuncio di Celani.\nIn occasione dell'ICCF-14 Il ricercatore del INFN Francesco Celani comunica di aver ottenuto emissioni anomale di calore da una particolare cella in gas di deuterio con il catodo realizzato per mezzo di un sottile (50\u00a0\u00b5m) filo di palladio lungo 60\u00a0cm, a sua volta ricoperto di un sottile strato (2-5\u00a0\u00b5m) di nanoparticelle in palladio ed altri elementi.\n1994-2011: la fusione fredda Nichel-Idrogeno (Ni-H).\nNel 1989 il biofisico Francesco Piantelli, dell'Universit\u00e0 degli Studi di Siena, mentre stava effettuando studi su campioni di materiale organico, si accorse della presenza di un'anomala produzione di calore. Comunic\u00f2 il fenomeno da lui osservato a Sergio Focardi, fisico dell'Universit\u00e0 di Bologna, e i due decisero di creare un gruppo di lavoro cui si aggiunse Roberto Habel, membro dell'INFN presso l'Universit\u00e0 di Cagliari, al fine di approfondire la causa di quell'anomalia termica.\nDopo circa tre anni, gli studi approdarono a significativi risultati permettendo la costruzione di un reattore Nichel-Idrogeno sufficientemente efficiente. Passarono altri due anni di sperimentazioni e finalmente il 20 febbraio 1994, in una conferenza stampa presso l'aula magna dell'Universit\u00e0 di Siena, venne annunciata la messa a punto di un differente processo di produzione di energia per mezzo di Reazioni Nucleari a Bassa Energia (LENR), profondamente differente da quello fatto da Fleischmann e Pons.\nIl loro processo si basava sull'uso di una barra di nichel, mantenuta per mezzo di una resistenza elettrica ad una temperatura di circa 200-400\u00a0\u00b0C e caricata con idrogeno attraverso un particolare processo.\nQuando la reazione \u00e8 innescata, ovvero quando la barretta di nichel cede pi\u00f9 energia di quanta sia necessaria per il riscaldamento della stessa, vi pu\u00f2 essere anche una debole e discontinua emissione di \"radiazione gamma\" che potrebbe testimoniare una possibile origine nucleare di tale fenomeno.\nIn base alle dichiarazioni dagli autori, attualmente gli esperimenti sono indirizzati ad un miglioramento dell'efficienza complessiva del sistema, al fine di realizzare un generatore di energia termica ed elettrica completamente autonomo.\n1996: tentativo di replica esperimento di Piantelli-Focardi presso il CERN.\nNel 1996 un gruppo del CERN di Ginevra diretto da Antonino Zichichi ha tentato una replica dell'esperimento di Piantelli-Focardi; l'attivit\u00e0 di studio \u00e8 durata quasi un anno, ma alla fine non ha dato un risultato favorevole all'ipotesi di una spiegazione di natura nucleare del fenomeno.\n1999: tentativo di replica esperimento di Piantelli-Focardi a Pavia.\nPiantelli e Focardi hanno pi\u00f9 volte dichiarato che la cella \u00e8 stata costruita e positivamente testata presso i rispettivi laboratori, sia all'Universit\u00e0 degli Studi di Siena sia all'Universit\u00e0 di Bologna. Comunque fino ad ora non vi sono stati altri riscontri sperimentali positivi da parte di gruppi indipendenti di ricercatori. Ad esempio, un tentativo di verifica indipendente \u00e8 stato svolto, verso la fine degli anni novanta, dal ricercatore Luigi Nosenzo (Universit\u00e0 di Pavia) in collaborazione con Luigi Cattaneo (CNR), presso l'Universit\u00e0 di Pavia.\nI frutti di questo lavoro, nel loro complesso, sono stati negativi, in quanto non hanno raggiunto l'obiettivo di riprodurre il fenomeno.\nConferenze internazionali.\nICCF (International Conference on Cold Fusion).\nDal 1989 ad oggi, col titolo di \"ICCF\" (\"International Conference on Cold Fusion\"), si \u00e8 tenuta una serie di conferenze internazionali nelle quali non si \u00e8 parlato soltanto di fusione fredda in senso stretto, ma anche di nuove energie. Elenco delle conferenze svolte:"}
{"id": "1781649", "revid": "1444345", "url": "https://it.wikipedia.org/wiki?curid=1781649", "title": "Graduated Fool", "text": "Graduated Fool \u00e8 il quarto album in studio della cantante olandese Anouk, pubblicato il 7 marzo 2003 dalla EMI."}
{"id": "1781652", "revid": "287204", "url": "https://it.wikipedia.org/wiki?curid=1781652", "title": "Ricardo Tormo", "text": "Carriera.\nIl suo esordio nelle competizioni del motomondiale \u00e8 avvenuto nella stagione 1973 con una presenza in sella ad una Derbi in occasione del Gran Premio motociclistico di Spagna della classe 50 dove ottiene un punto.\nViene registrata la sua prima stagione da pilota titolare nel motomondiale 1977 su una Bultaco ufficiale, con cui vinse nel motomondiale 1978 il primo titolo iridato. Dopo aver corso con una Kreidler nel 1980, nel motomondiale 1981 ottenne il suo secondo titolo, questa volta con una Bultaco privata. Nella classe 50 fu anche tre volte campione nazionale in Spagna. La sua avventura in questa classe si chiuse con un'ultima vittoria, in sella ad una Garelli nel Gran Premio motociclistico di San Marino del 1983.\nPer quanto riguarda la classe 125, oltre ad aver conquistato quattro titoli nazionali spagnoli, ha partecipato al mondiale a partire dal 1978, utilizzando moto di case motociclistiche diverse, oltre che della spagnola Bultaco, anche delle italiane MBA e Sanvenero; in questa classe i suoi migliori risultati furono due quinti posti ottenuti nelle stagioni 1982 e 1983.\nAll'inizio della stagione del 1984 si infortun\u00f2 gravemente alle gambe mentre testava una moto in un'area industriale vicino alla fabbrica della Derbi a Barcellona, questo caus\u00f2 la sua uscita di scena dal panorama motociclistico.\nTormo mor\u00ec di leucemia nel 1998. In suo onore, il circuito di Valencia fu rinominato in Circuit de la Comunitat Valenciana Ricardo Tormo."}
{"id": "1781655", "revid": "1444345", "url": "https://it.wikipedia.org/wiki?curid=1781655", "title": "Update (Anouk)", "text": "Update \u00e8 il primo album dal vivo della cantante olandese Anouk, pubblicato il 5 gennaio 2004 dalla EMI."}
{"id": "1781659", "revid": "767487", "url": "https://it.wikipedia.org/wiki?curid=1781659", "title": "Anouk Is Alive", "text": "Anouk Is Alive \u00e8 il secondo album dal vivo della cantante olandese Anouk, pubblicato il 28 aprile 2006 dalla EMI."}
{"id": "1781663", "revid": "121702920", "url": "https://it.wikipedia.org/wiki?curid=1781663", "title": "Ossario di Custoza", "text": "L'Ossario di Custoza \u00e8 un edificio storico, posto sulla cima del colle Belvedere presso Custoza, frazione del comune di Sommacampagna, nella provincia di Verona. Il monumento \u00e8 inserito nel contesto ambientale delle colline moreniche del Garda con una vista a 360\u00b0 verso la Pianura Padana, i Colli Euganei e i Colli Berici, il gruppo del Carega, i monti Lessini, il Monte Baldo, il lago di Garda, le Prealpi bresciane e le Alpi della Lombardia e del Trentino Alto-Adige.\nStoria.\nIspirato da un'idea del parroco di Custoza, don Gaetano Pivatelli (1832-1900), l'Ossario venne realizzato grazie all'intervento di un comitato di cui facevano parte, fra gli altri, il sindaco di Verona, Giulio Camuzzoni, il poeta Aleardo Aleardi e il politico Angelo Messedaglia.\nVenne inaugurato alla presenza del principe Amedeo di Savoia duca d'Aosta e dei rappresentanti dell'impero asburgico, il 24 giugno del 1879.\nIl monumento raccoglie i resti dei soldati dell'esercito italiano e di quello austriaco, quest'ultimo era inoltre composto anche da soldati Veneti, morti nelle due battaglie di Custoza (1848 e 1866), inserite nel contesto della prima guerra d'indipendenza e della terza guerra d'indipendenza, nel Risorgimento italiano.\nAl fine di approntarne il progetto, nel 1877, fu indetto un concorso nazionale, cui aderirono una sessantina di ingegneri ed architetti che presentarono 82 progetti.\nIl vincitore del concorso fu Giacomo Franco, architetto di Verona.\nStruttura del Monumento.\nIl monumento, a pianta ottagonale, \u00e8 composto da 3 parti essenziali:\nLa Casa del Custode.\nLa Casa del Custode \u00e8 un edificio adiacente al monumento, realizzato nel 1879. La costruzione \u00e8 stata l'abitazione dei custodi fino al 2010.\nNel 2018 sono state completate e inaugurate al suo interno delle nuove sale espositive che, con mezzi multimediali, approfondiscono le tematiche della battaglia del 1866 e della storia del monumento.\nEsiste inoltre una sala dedicata alle mostre temporanee (\"La Lapide di Oliosi. Per i salvatori della Bandiera\"\", 2018; \"Lorenz M.1854. Il dettaglio nella Storia\",2019).\""}
{"id": "1781674", "revid": "729019", "url": "https://it.wikipedia.org/wiki?curid=1781674", "title": "Tour della Nazionale di rugby a 15 dell'Irlanda 2004", "text": "Tra le due edizioni del 2004 e 2007 della Coppa del Mondo di rugby, la nazionale irlandese di Rugby Union, affidata ancora a Eddie O'Sullivan si \u00e8 recata pi\u00f9 volte in tour nell'emisfero australe.\nTali tour, si svolgono di solito nel mese di giugno e sono il momento in cui vengono sperimentati nuovi giocatori in vista degli impegni ufficiali, cpome ad esempio i mondiali del 2007.\nNel 2004, L'Irlanda si reca in Tour in Sudafrica, per affrontare in due test match gli Springboks affidati al nuovo coach Jacke White. Reduci da un ottimo Sei Nazioni, dove pur sconfitti dalla Francia, hanno conquistato il secondo posto e la Triple Crown, superando tutte le squadre britanniche, gli Irlandesi hanno l'obbiettivo non nascosto di battere in Sudafrica.\nNel primo match gli irlandesi resistono bene chiudendo il primo tempo in parit\u00e0 11-11 grazie ad una meta di Wayne Julies. Nel secondo tempo gli Springboks impongono il loro livello superiore (e la loro abitudine a giocare in altitudine) e con due mete di Jacques Cronje e Pedrie Wannenburg fanno propria la partita, malgrado i calci precisi di Ronan O'Gara.\nNel secondo match a citt\u00e0 del Capo, a fare la differenza sono i calci di Percy Montgomery a dare la vittoria agli Springboks. Gli Irlandesi segnano subito una meta con Tyrone Howe e sembrano poter conquistare un successo storico, ma Breyton Paulse pareggia i calci di Montgomeri riportano avanti sino al 13-7 i sudafricani che poisegnano ancora nella ripresa con Jaque Fourie e con altri calci di Montgomery, prima dell'inutile meta della bandiera di Brian O'Driscoll "}
{"id": "1781676", "revid": "86587", "url": "https://it.wikipedia.org/wiki?curid=1781676", "title": "Cesco Chinello", "text": ""}
{"id": "1781677", "revid": "1705737", "url": "https://it.wikipedia.org/wiki?curid=1781677", "title": "Sacrario militare italiano di El Alamein", "text": "Il sacrario militare italiano di El Alamein si trova in Egitto, al km 120 della strada litoranea che congiunge Alessandria con Marsa Matruh, a circa 14\u00a0km a ovest di El Alamein. Il sacrario fu eretto nell'area occupata dal cimitero italiano ivi esistente dal 1943 dal governo italiano tra il 1954 e il 1958 a ricordo dei caduti italiani della prima e seconda battaglia di El Alamein del 1942. Il progetto e la realizzazione dell'opera furono affidate a Paolo Caccia Dominioni, che era stato comandante del 31\u00ba Battaglione Guastatori del Genio impiegato sul fronte di El Alamein nel 1942.\nIl sacrario \u00e8 formato da tre blocchi di costruzioni: \nIl sacrario \u00e8 costituito da una torre ottagonale alta circa 30 metri che va leggermente stringendosi verso l'alto. Alla base della torre vi \u00e8 una galleria semicircolare, illuminata da cinque finestroni che guardano verso il Mediterraneo, al centro della quale si trova l'altare. Ai lati est e ovest della galleria, sporgenti rispetto alla torre, si trovano due padiglioni all'interno dei quali sono custoditi i resti di circa 5\u00a0200 soldati italiani caduti e ritrovati in vari cimiteri nel deserto circostante. In ogni nicchia contenente le spoglie \u00e8 scritto il nome e grado del caduto, oppure quando sconosciuto. Circa la met\u00e0 dei loculi recano la scritta . All'interno del sacrario un busto ricorda il colonnello Dominioni, ideatore del progetto.\nGli edifici situati lungo la strada sono costituiti dal porticato d'ingresso al sacrario con la \"corte d'onore\" alla cui sinistra si trova il cimitero degli \u00c0scari libici, con le spoglie di 232 caduti e l'annessa moschea. Sulla destra si trovano invece alcuni edifici di servizio, un piccolo museo contenente cimeli bellici ritrovati durante la ricerca delle salme e una sala di proiezione. Dal porticato si accede alla \"corte d'onore\" e da qui una strada bianca in leggera salita, contornata da cespugli, conduce alla collinetta della torre del Sacrario. Lungo la strada, sui due lati, dei cippi ricordano le divisioni italiane impegnate nella battaglia.\nLa base di \"Quota 33\" si trova su una collinetta a ovest della torre del sacrario, alla distanza di circa 500 metri dalla torre stessa ed era impiegata da Paolo Caccia Dominioni e successivamente da Renato Chiodini come abitazione e ufficio nel periodo della ricerca e tumulazione delle salme e poi della costruzione degli edifici del sacrario. La costruzione fu eretta nel 1948 (completata nel 1953) sul punto, detto appunto \"Quota 33\" ove il 10 luglio 1942 fu attaccato e distrutto dagli australiani dell'8\u00aa Armata britannica il 52\u00ba Gruppo cannoni da 152/37.\nNel 2008 il Presidente dell'Egitto Mubarak comunica al governo italiano di impegnarsi affinch\u00e9 il territorio del sacrario diventi suolo italiano. Tuttavia, a seguito della rivoluzione egiziana del 2011 e delle dimissioni di Mubarak, la questione rimane tutt'oggi sospesa e il Sacrario rimane in comodato all'Italia."}
{"id": "1781680", "revid": "110157", "url": "https://it.wikipedia.org/wiki?curid=1781680", "title": "Campo di concentramento di Vaivara", "text": "Il campo di concentramento di Vaivara fu insediato durante la seconda guerra mondiale dalla Germania nazista nei pressi della citt\u00e0 della contea di Ida-Virumaa, nell'Estonia occupata.\nDa esso dipendevano da ventidue a ventisette sottocampi (inclusi alcuni minori rimasti in funzione per brevissimi periodi ed alcuni esclusivamente femminili), fra cui uno dei pi\u00f9 importanti \u00e8 stato il Campo di concentramento di Klooga.\nAperto il 15 settembre 1943, il campo di Vaivara venne chiuso il 29 febbraio 1944\nL'Estonia era stata occupata dal 1941 dall'esercito tedesco. Il campo di Vaivara - controllato dal Reichskommissariat Ostland e comandato da Hans Aumeier - inizialmente era adibito a campo di prigionia dei soldati sovietici catturati ma ben presto serv\u00ec da campo di transito per i diversi sottocampi controllati dalle SS.\nCirca ventimila furono i deportati che vi transitarono, in gran parte ebrei provenienti dai ghetti di Vilnius e Kaunas. Mentre quelli giudicati inadatti al lavoro venivano eliminati, gli altri erano avviati ai lavori forzati.\nCon l'avanzata dei soldati dell'Armata Rossa, gran parte dei deportati di Vaivara vennero evacuati e trasferiti al Campo di concentramento di Stutthof o in quello di Auschwitz. Quelli che restarono vennero liberato il 28 giugno dagli stessi soldati sovietici.\nSottocampi.\nCitt\u00e0 sede dei sottocampi di Vaivara:"}
{"id": "1781683", "revid": "4175", "url": "https://it.wikipedia.org/wiki?curid=1781683", "title": "Tour dei Pacific Islanders 2004", "text": ""}
{"id": "1781685", "revid": "124691296", "url": "https://it.wikipedia.org/wiki?curid=1781685", "title": "Storia della Sardegna spagnola", "text": "La storia della Sardegna spagnola si fa comunemente iniziare nel 1479. In quell'anno, alla morte di Giovanni II di Aragona, IX re di Sardegna, gli succedeva suo figlio Ferdinando, il cui matrimonio con Isabella di Castiglia sanciva la nascita, per unione personale dei due regni, della corona di Spagna, di cui il Regno di Sardegna entrava automaticamente a far parte. La fine del periodo spagnolo \u00e8 convenzionalmente posta al momento del passaggio della corona sarda agli Asburgo, con i trattati di Utrecht e Rastatt (1713 e 1714).\nDai catalani agli spagnoli.\nI catalani erano stati i protagonisti della conquista dell'Isola (1323-1326) e della realizzazione di fatto del Regno di Sardegna. L'aristocrazia e la grande borghesia mercantile di Barcellona avevano investito uomini e risorse nell'impresa, diventando, a conquista effettuata, la classe dirigente del nuovo regno. Le citt\u00e0 di Castel di Calari (Cagliari) e Alghero, rimaste in mano aragonese anche durante gli anni di predominio dell'Arborea (tra il 1355 e il 1410), erano etnicamente catalane, mentre i compagni di ventura dei sovrani aragonesi che avevano combattuto sull'Isola erano diventati i signori dei feudi in cui il territorio era stato suddiviso. A questo si deve l'introduzione delle istituzioni feudali (nella forma del \"mos italicus\") in Sardegna. Quando si estinse la casata dei conti-re di Barcellona, con la morte di Martino il Giovane nel 1409 e di suo padre Martino il Vecchio l'anno successivo, la corona aragonese and\u00f2 alla famiglia castigliana dei Trast\u00e1mara, relegando la componente catalana del regno a ruoli sempre meno importanti.\nTale fenomeno si accentuer\u00e0 con la nascita della corona di Spagna. I malcontenti della Catalogna saranno dunque una costante della storia iberica da allora sino ai giorni nostri. In Sardegna, invece, la componente principale dell'aristocrazia rimarr\u00e0 a lungo catalana.\nCol passaggio alla corona di Spagna, tuttavia, le istituzioni, i documenti ufficiali e gli stessi interessi politici ed economici sardi subiranno uno spostamento del punto di riferimento del potere verso la Castiglia. Il castigliano diventer\u00e0 dunque, sia pure lentamente e non ovunque allo stesso modo, la lingua ufficiale e di cultura.\nSituazione economica, demografica e culturale.\nLa lunga guerra tra Aragona e Arborea (1353-1420) e le pestilenze susseguitesi sin dalla met\u00e0 del XIV secolo (a cominciare dalla tremenda Peste Nera del 1347) avevano devastato il tessuto socio-economico della Sardegna. A questo bisogna aggiungere che le attivit\u00e0 commerciali e manifatturiere, fiorite soprattutto nelle citt\u00e0 un tempo pisane di Villa di Chiesa (Iglesias) e Castel di Calari (Cagliari), la prosperit\u00e0 agricola di Oristano e dei Campidani e tutto il sistema di rapporti economici con l'esterno (per es. con Genova) furono sottoposti al regime feudale e agli interessi della corona, modificando alcune strutture fondamentali della societ\u00e0 sarda, sia dal punto di vista economico che culturale. L'imposizione del feudalesimo fu una delle maggiori cause di resistenza dei sardi alla conquista iberica, tanto che ancora nel 1470 era bastato a Leonardo di Alagon innalzare l'antico vessillo del regno di Arborea per guadagnarsi l'appoggio della popolazione.\nDal punto di vista demografico, nel giro di poco pi\u00f9 di un secolo, c'era stata una perdita netta di popolazione difficilmente quantificabile, ma certamente cospicua, la cui misura ci viene data dal numero di villaggi censiti nel 1485: 369, contro i pi\u00f9 di 800 ancora esistenti un secolo prima.\nIl sistema produttivo, prostrato dal lungo periodo di crisi, stent\u00f2 a riprendersi ancora per decenni. Le comunit\u00e0 fondarono la propria sopravvivenza sulla conservazione delle consuetudini ereditate dai secoli precedenti: usi comunitari delle terre, rotazione delle colture, pastorizia transumante.\nRibellione e sconfitta di Leonardo Alagon.\nL'anno prima della nascita del Regno di Spagna, nel 1478, si concludeva dunque in Sardegna una fase di crisi iniziata nel 1470. Per ragioni di successione nel patrimonio dei marchesi di Oristano, eredi dei possedimenti del giudicato d'Arborea, erano venuti alle armi il vicer\u00e9 e marchese di Quirra Nicol\u00f2 Carroz, aspirante all'eredit\u00e0, e colui che tale eredit\u00e0 aveva acquisito, Leonardo Alagon, il cui zio materno Salvatore Cubello era stato l'ultimo legittimo marchese di Oristano. Tanto Leonardo quanto Nicol\u00f2 avevano ascendenti nella famiglia dei De Serra Bas, sovrani di Arborea. Dalla parte di Leonardo si erano schierati molti sardi insofferenti al regime aragonese. A causa di queste tensioni fra opposte fazioni, ad Oristano scoppi\u00f2 una rivolta capeggiata da Leonardo Alagon. Il 14 aprile 1470, l'esercito del Vicer\u00e9 - che si apprestava ad occupare la citt\u00e0 e a sedare i disordini - fu sconfitto dai rivoltosi nella battaglia di Uras.\nNicol\u00f2 Carroz rifer\u00ec al Re di Sardegna del pericolo che Leonardo Alagon potesse scatenare una rivolta generale nell'isola. Giovanni II allora, dopo aver concesso a Leonardo l'investitura del marchesato, allarmato, sentenzi\u00f2 nei confronti di tutta la famiglia Alagon - una terribile condanna di morte e la confisca di tutti i beni concessi. A quel punto nel 1475, la rivolta si allarg\u00f2 ulteriormente e Leonardo Alagon, riun\u00ec tutte le genti insofferenti al dominio straniero.\nDalla Spagna e dagli altri stati della Corona furono inviati rinforzi, mentre sull'isola una violenta epidemia di peste bubbonica devastava i villaggi e le citt\u00e0. Insorsero contro il regno di Sardegna le regioni della Barbagia, del Goceano, il Marghine, il Mandrolisai, il Campidano e tutta l'isola fu scossa da violenti tumulti.\nLa battaglia di Macomer.\nLa battaglia decisiva fu preceduta da sanguinosi scontri a Mores e ad Ardara. Il 19 maggio 1478, l'esercito del vicer\u00e9 sorprese i sardi ribelli nei pressi di Macomer. Lo scontro fu durissimo. Leonardo de Alag\u00f2n fu sconfitto dalle soverchianti forze aragonesi, formate da contingenti di \"spingarderos\" e armate con potenti artiglierie giunte dalla Sicilia. Artale, il figlio di Leonardo mor\u00ec combattendo. Sul campo perirono dagli 8.000 ai 10.000 uomini.\nLeonardo de Alag\u00f2n fugg\u00ec a Bosa da dove si imbarc\u00f2 per raggiungere Genova. In alto mare fu per\u00f2 tradito, fatto prigioniero e consegnato all'ammiraglio aragonese Giovanni Villamar\u00ec che lo condusse a Valencia. Condannato a morte, successivamente la pena gli fu tramutata in carcere a vita. Fu rinchiuso nel castello di X\u00e0tiva, dove mor\u00ec il 3 novembre 1494.\nIl Cinquecento.\nNonostante le scoperte geografiche e l'apertura delle nuove rotte oceaniche avessero sottratto al Mediterraneo gran parte dei grandi traffici marittimi, la Sardegna rimase comunque uno scalo importante nelle rotte tra la penisola iberica, la penisola italiana e l'oriente. Inoltre, la definitiva pacificazione interna e l'accresciuta potenza esterna del regno spagnolo, diventato egemone di un impero sconfinato con Carlo I (V) d'Asburgo, favorirono un certo progresso economico e culturale anche sull'isola.\nIl pericolo saraceno e francese.\nPrincipale fattore di insicurezza divennero sia la continua situazione di belligeranza tra l'impero spagnolo e le potenze europee concorrenti (in special modo la Francia), sia le ricorrenti incursioni saracene. Queste ultime, partivano soprattutto dalle sedi di Tunisi e Algeri. Contro di loro Carlo V dovette allestire due grandiose spedizioni che ebbero come base di partenza la Sardegna (Alghero e Cagliari). Le spedizioni si rivelarono per\u00f2 fallimentari e il pericolo della pirateria musulmana dovette attendere la fine del secolo (dopo la battaglia di Lepanto, 1571) per vedere una diminuzione.\nAlleati con i francesi e con i pirati barbareschi tunisini e algerini guidati da Kair ed-Din (chiamato \u00abBarbarossa\u00bb), i turchi di Solimano II il Grande razziarono costantemente le coste spagnole, italiane e sarde. Nel 1509 avevano messo a ferro e a fuoco Cabras, nel 1514 Siniscola subiva la stessa sorte e l'anno dopo ancora Cabras. Nel 1527 i francesi assalirono Castellaragonese (l'odierna Castelsardo), Sorso e Sassari.\nCarlo I, allora sovrano del regno di Spagna, tent\u00f2 di porre rimedio al flagello dei pirati barbareschi e, radunata a Cagliari una grande flotta, nel luglio del 1535, si diresse contro la loro principale base, situata a Tunisi, senza per\u00f2 conseguire apprezzabili risultati visto che le scorrerie continuarono ancora.\nNel 1538 i predoni saccheggiarono Porto Torres, nel 1540 fu la volta di Olmedo. Nel tentativo di porre rimedio a questa piaga, nel 1541, fu allora allestita un'altra spedizione, avente come obiettivo di assalire Algeri, ma la flotta fu distrutta da una terribile tempesta prima ancora di raggiungere la costa magrebina.\nFrontiera tra Islam e Cristianit\u00e0.\nDopo la vittoriosa battaglia di Lepanto nel 1571 contro Al\u00ec Pasci\u00e0, a cui prese brillantemente parte il Tercio de Cerde\u00f1a - sotto il comando del fratello del Re di Sardegna, Don Giovanni d'Austria - e dopo la temporanea presa di Tunisi nel 1573, dal 1577 l'importante base barbaresca venne riconquistata dai musulmani e da allora la pressione turca nel Mar Mediterraneo aument\u00f2 ulteriormente. Gli spagnoli persero l'avamposto africano pi\u00f9 orientale e furono obbligati ad arretrare la frontiera difensiva.\nIl Regno di Sardegna, che fino ad allora aveva avuto un ruolo secondario nello scacchiere difensivo mediterraneo, da allora in poi divenne un avamposto contro l'espansione ottomana: nell'isola passava quel confine invisibile che costituiva la frontiera tra paesi cristiani e musulmani. Si pose allora, urgentemente, il problema del potenziamento delle difese costiere e delle tre pi\u00f9 importanti piazzeforti marittime: la capitale del Regno, la citt\u00e0 di Alghero e la rocca di Castellaragonese, che costituivano l'ossatura nevralgica del sistema difensivo.\nLe torri costiere.\nLe incursioni barbaresche intanto diventavano ancora pi\u00f9 incessanti e non davano tregua. Per proteggere le popolazioni, come negli altri Stati della Corona, anche il regno di Sardegna si dot\u00f2 di una rete difensiva costiera.\nA partire dal 1572, sotto la direzione di Marco Antonio Camos, si inizi\u00f2 la costruzione di torri di avvistamento, poste in vista una dell'altra in modo da allertare la popolazione. Alla fine del Cinquecento quelle costruite sul mare erano ben 82. Dei grandi padelloni in ferro battuto, collocati in cima alle torri, servivano da contenitori per bruciare l'erica bagnata ed il bitume: si formava cos\u00ec un fumo denso e scuro, ben visibile da lontano.\nMa nonostante gli sforzi sostenuti per rafforzare la sicurezza dell'isola, la difesa continuava ad essere abbastanza precaria anche perch\u00e9 le torri avevano il compito di segnalare l'imminente pericolo e dare l'allarme, ma gran parte di esse erano prive di adeguate guarnigioni e di armamento pesante. Si possono ancora ammirare lungo la costiera sarda un centinaio di queste torri: nella parte settentrionale da Stintino fino a Santa Teresa di Gallura, da Posada alla famosa torre di Bari Sardo a Villasimius lungo la parte orientale, nonch\u00e9 da Carloforte ad Alghero e Porto Torres, sulla costa occidentale. Restarono attive fino al 1815, quando dopo il Congresso di Vienna venne imposto agli stati barbareschi la fine della tratta degli schiavi. Furono smilitarizzate nel 1867 dal nascente Regno d'Italia.\nRipresa culturale e Inquisizione.\nCol tempo, si cre\u00f2 in Sardegna una classe aristocratica locale, sia pure in gran parte di origine catalana, nonch\u00e9 un ceto di intellettuali e funzionari sardi, impegnati nell'amministrazione del regno o in quella feudale. Le citt\u00e0 (Cagliari, la capitale, e ancora: Iglesias, Oristano, Bosa, Alghero, Sassari e Castellaragonese), sottratte al regime feudale, godevano di larghi privilegi (doganali, commerciali, giurisdizionali), dipendevano direttamente dall'amministrazione reale (per questo si chiamavano \u201ccitt\u00e0 regie\u201d) e mandavano loro propri rappresentanti alle Cortes (il parlamento).\nNel 1543 si formalizza la parificazione davanti alla legge dei sardi con i sudditi di origine iberica del Regno di Sardegna. Evento che sanciva l'abbandono da parte dei sardi di qualsiasi velleit\u00e0 di rivincita e la diffusa rassegnazione al dominio iberico.\nAlcuni intellettuali sardi tenteranno, nel corso del secolo, di emancipare la cultura dell'Isola dalla condizione di inferiorit\u00e0 in cui era stata relegata. Figure emblematiche di tale rinnovamento furono Nicol\u00f2 Canelles o Canyelles prima vicario vescovile di Cagliari e poi Vescovo di Bosa, che nel 1566 fond\u00f2 a Cagliari la prima tipografia della Sardegna, Giovanni Francesco Fara, Salvatore Alepus. \nIl risveglio culturale venne per\u00f2 in parte soffocato dall'azione dell'Inquisizione spagnola, alla cui giurisdizione la Sardegna era sottoposta, a imporre un controllo delle vita culturale sarda, sia tra la classe dominante, sia a livello popolare. Episodio simbolo di questa fase storica fu la vicenda di Sigismondo Arquer, giudice della Reale Udienza (il supremo organo giurisdizionale del regno), intellettuale e discendente di una famiglia nobile. Accusato, non senza fondamento, di simpatie per il luteranesimo, fu processato e messo a morte sul rogo come eretico a Toledo nel 1571.\nIstituzioni e assetti sociali.\nCon l'istituzione nel 1564 della Reale Udienza come supremo organo giurisdizionale del regno, si complet\u00f2 l'assetto istituzionale del regno. L'organizzazione politica era la stessa del periodo aragonese.\nDal punto di vista economico, sociale ed anche politico acquistarono grande rilevanza le associazioni degli artigiani e di certi gruppi di lavoratori, le corporazioni dette \"gremi\", le quali regolavano con propri statuti l'attivit\u00e0 dei propri associati e gestivano eventi molto rilevanti dal punto di vista sociale e culturale come le grandi feste cittadine e comunitarie.\nNelle campagne prevalevano ancora strutture e ordinamenti ereditati dal passato e adeguati alle nuove condizioni scaturite dall'imposizione del regime feudale. Gli usi comunitari, le consuetudini, il patrimonio di credenze e conoscenze magiche e simboliche. Contro quest'ultimo si scaglier\u00e0 a pi\u00f9 riprese l'opera di repressione dell'Inquisizione.\nIl Seicento.\nNel XVII secolo la Sardegna fu ancora coinvolta nelle vicende dell'Impero spagnolo, subendone il declino.\nI conflitti con le altre potenze europee e le incursioni saracene e turche, come nel secolo precedente, esposero l'Isola ad una mobilitazione militare quasi continua, richiedendo l'impiego cospicuo di risorse e uomini.\nA ci\u00f2 si aggiunse una serie di nuove ondate di peste, che colpirono duramente la popolazione. Tristemente famosa la recrudescenza del 1652, che colp\u00ec duramente l'isola, specialmente le citt\u00e0 principali. L'epidemia colp\u00ec Alghero, il secondo scalo principale dell'isola, e rapidamente giunse a Sassari, decimando la popolazione. Si espanse poi verso sud, colpendo il nord del Campidano, tanto che Cagliari fu fortificata con muri di argilla e pattugliata da mille cavalieri per impedire i contatti con l'esterno, che avrebbero portato l'epidemia dentro le mura. Dopo una leggera flessione il morbo divamp\u00f2 nuovamente, colpendo anche Cagliari nel 1656 (la citt\u00e0 accolse emissari da tutta l'isola per calcolare il donativo per il re, esponendosi al contagio). I voti fatti o rinnovati allora per invocare l'aiuto dei santi protettori nelle citt\u00e0 e nei villaggi sono alla base di molti riti religiosi che si celebrano ancora oggi in tutta l'Isola, come la Faradda di li candareri a Sassari e la processione di Sant'Efisio a Cagliari. Dall'isola l'epidemia colp\u00ec Napoli e Genova, divenendo nota come la peste del 1656. Ma la situazione economica e demografica risent\u00ec del ciclo negativo. Le zone spopolate ai quattro angoli dell'Isola (da nord-ovest in senso orario: Nurra, Gallura, Sarrabus, Sulcis-Iglesiente) furono in qualche modo ripopolate, tramite l'incentivazione di forme di colonizzazione, a volte regolata dall'alto, a volte spontanea. Tale processo di ripopolamento proseguir\u00e0 ancora a lungo fino all'epoca sabauda, con esiti diversi, ma nell'insieme non decisivi.\nIl Seicento (\"el siglo de oro\", il secolo d'oro, per la cultura e l'arte spagnola) \u00e8 per\u00f2 la fase di declino definitivo della potenza iberica. Il continuo stato di guerra, le carenze strutturali interne e la pesante rivolta catalana del 1640 indebolirono le fondamenta di un impero sterminato, difficile da tenere insieme, per di pi\u00f9 con mezzi e decisioni di politica economica spesso inadeguati e controproducenti. La Sardegna, inserita a pieno titolo in tale contesto, ne subir\u00e0 in buona misura la sorte. Le pi\u00f9 importanti famiglie dell'aristocrazia sarda saranno protagoniste delle vicende del secolo, traendone vantaggi e titoli e accendendo aspre rivalit\u00e0 al proprio interno. Rivalit\u00e0 che finiranno per avere esiti politici molto gravi nel corso del secolo.\nLe universit\u00e0.\nTuttavia, \u00e8 innegabile il tentativo da parte delle autorit\u00e0 iberiche di adeguare la situazione isolana al mutare dei tempi. Alla necessit\u00e0 di formare funzionari e impiegati nell'amministrazione regia fu risposto per un certo periodo con l'emigrazione accademica verso la Spagna e l'Italia (Salamanca, Bologna e Pisa erano le mete pi\u00f9 ricercate). Infine, negli anni venti del secolo, vennero ridefinite giuridicamente le due universit\u00e0 di Sassari e Cagliari. Da qualche decennio operavano sull'Isola i collegi dei gesuiti, che gi\u00e0 fungevano da centri di studio e di formazione per l'intellettualit\u00e0 sarda. La loro riforma e ristrutturazione diede vita ai due atenei. Il loro livello si mantenne buono per molti decenni, fino alla fine del secolo, quando la crisi generale delle istituzioni iberiche travolse anche quelle sarde.\nLa nuova evangelizzazione.\nAgli inizi del secolo, scoppi\u00f2 tra Cagliari e Sassari una violenta polemica a causa del rinvenimento presso la basilica di San Gavino da parte dell'arcivescovo di Sassari, delle spoglie dei santi Gavino, Proto e Gianuario. A Cagliari l'arcivescovo d'Esquivel rispose con la scoperta (probabilmente architettata) di numerosissime presunte reliquie. La rivalit\u00e0, sempre forte e latente per ragioni politiche, culturali ed economiche tra i due maggiori centri sardi, trov\u00f2 materia per alimentarsi in questa contesa di carattere religioso, coinvolgendo anche la questione della Primazia spirituale sull'isola. \nSempre nel corso del Seicento, ad opera dei gesuiti (giunti per la prima volta a Sassari gi\u00e0 dal 1559), riprendeva l'opera di evangelizzazione dei sardi, caratterizzati da una religiosit\u00e0 molto fervida, ma ancora legata a culti antichissimi di matrice prettamente pre-cristiana o bizantina. Tale opera si affianc\u00f2 al controllo messo in atto dall'Inquisizione, generalmente blando. I padri gesuiti, spesso sardi, riuscirono a inserirsi a pieno titolo nella vita delle comunit\u00e0, divenendone spesso interpreti e custodi, correggendo gli abusi nei riti e nella liturgia e offrendo sussidi spirituali nella lingua della popolazione. Soprattutto in quest'ultimo ambito, quello della conservazione ed evoluzione della lingua sarda, l'opera dei gesuiti nel corso del seicento e del primo Settecento fu senz'altro rilevante.\nTrame politiche.\nSebbene la Sardegna non si sollevasse in rivolta generalizzata come aveva fatto la Catalogna nel 1640, la situazione nell'Isola non era del tutto pacifica. Al diffuso malcontento della popolazione, specie nei momenti di maggiore crisi, si aggiungeva la sempre pi\u00f9 marcata rivendicazione aristocratica di cariche e posti di potere, di solito appannaggio di funzionari mandati dalla Spagna. Nella seconda met\u00e0 del secolo l'aristocrazia sarda si divise chiaramente in due fazioni, una decisamente filo-spagnola, l'altra pi\u00f9 critica e desiderosa di conquistare uno spazio di potere autonomo. Dal conflitto tra i due partiti, che si caratterizz\u00f2 per congiure e agguati anche mortali, scatur\u00ec una serie di eventi che minacciarono di travolgere l'assetto politico e istituzionale del regno.\nNel 1668, nel corso della riunione del parlamento che doveva decidere sull'ammontare del donativo, gli stamenti, e in particolare quello militare (in cui sedevano i rappresentanti della nobilt\u00e0) rifiutarono di accollarsi il tributo, pretendendo che le cariche fossero affidate a nativi dell'Isola. Poco dopo venne ucciso in un agguato il capo della fazione anti-governativa, Agostino Castelv\u00ec, marchese di Laconi. Come rappresaglia, un mese dopo, moriva in un agguato per le vie del Castello di Cagliari lo stesso vicer\u00e9, marchese di Camarasa. Dall'episodio, che suscit\u00f2 enorme scandalo a Madrid e venne interpretato come il probabile inizio di una rivolta generalizzata, nacque una feroce repressione. Furono inviate truppe, istruiti processi, spesso sommari, attirati in trappola e uccisi, chi in combattimento, chi dal boia, i presunti capi della congiura. Tuttavia, la reale portata degli avvenimenti rimase limitata alle fazioni interne dell'aristocrazia sarda. Non ci fu alcuna conseguenza presso le popolazioni, che non furono affatto coinvolte.\nTentativo d'invasione francese del 1637.\nIniziata in Boemia nel 1618 tra cattolici e protestanti, la guerra dei Trent'anni fu trasformata dal cardinale Richelieu in lotta politica contro la dinastia degli Asburgo di Spagna e d'Austria. Durante questo conflitto, una flotta di quarantasette vascelli, al comando di Enrico di Lorena, conte di Harcourt, il 21 febbraio 1637, sbarc\u00f2 nei pressi di Oristano e saccheggi\u00f2 la citt\u00e0 per circa una settimana.\nNon volendo poi affrontare le milizie del Regno di Sardegna che arrivavano in soccorso della citt\u00e0 assalita, i francesi si ritirarono precipitosamente, abbandonando anche gli stendardi che oggi sono custoditi nella cattedrale di Oristano. Dopo questo tentativo di invasione, si rese necessario ed urgente munire il regno di una flotta navale di difesa, ma le galee varate negli anni successivi furono solamente tre.\nLa crisi finale.\nSul finire del XVII secolo era ormai chiara la crisi generale dell'impero spagnolo. La stessa dinastia degli Asburgo di Spagna era prossima ad estinguersi. Queste circostanze mobilitarono le diplomazie europee e gli appetiti delle potenze maggiori. In particolare la Francia di Luigi XIV, potenza egemone di quel periodo, desiderava mettere sul trono spagnolo un Borbone, cos\u00ec da assicurare un asse privilegiato, diplomatico-militare, ma anche economico, tra la Francia e l'immenso impero iberico. La lunga crisi politica della Spagna si rifletteva sulla vita dei sudditi sardi, le cui condizioni alla fine del secolo erano decisamente peggiorate. Le istituzioni, anche quelle culturali come le universit\u00e0, erano in decadenza; l'economia languiva e rimaneva esposta alle fluttuazioni produttive tipiche dell'Antico Regime; le popolazioni erano sempre pi\u00f9 esposte alla prepotenza baronale.\nQuando mor\u00ec l'ultimo rappresentante degli Asburgo spagnoli, si apr\u00ec la grande crisi diplomatica che di l\u00ec a poco sfoci\u00f2 nella guerra di successione spagnola, uno dei pi\u00f9 grandi conflitti della storia, prima delle guerre mondiali del XX secolo. In Sardegna, in proposito, circolavano i versi popolari in gallurese secondo cui:\nIl che stava a significare l'assoluta indifferenza del popolo verso l'esito del conflitto, che non avrebbe certo modificato gli assetti di dominio del tempo. Nobilt\u00e0 e clero dal canto loro si divisero nei partiti filo-spagnolo e filo-austriaco.\nLa Guerra di Successione spagnola e i passaggi della corona.\nAgli inizi del XVIII secolo, quasi tutte le case regnanti in Europa erano unite tra di loro da legami di parentela. Quando un sovrano moriva senza lasciare eredi, si aprivano dure lotte per la successione al trono, lotte che spesso sfociavano in vere e proprie guerre: una di queste fu la guerra di successione spagnola che vide Spagna e Francia affrontare Austria, Prussia, Inghilterra, Portogallo, Paesi Bassi e gli Stati Sabaudi. La guerra scoppi\u00f2 nel 1700 quando, a 39 anni, Carlo II di Spagna mor\u00ec senza figli che potessero succedergli. Prima di morire, nelle sue ultime volont\u00e0, indic\u00f2 come erede il duca d'Angi\u00f2, suo nipote. Ci\u00f2 provoc\u00f2 le preoccupazioni delle altre potenze europee che temevano l'unione delle corone di Spagna e Francia e proposero come erede l'arciduca d'Austria, Carlo d'Asburgo.\nIl conflitto invest\u00ec anche il Regno di Sardegna e nel 1708, una flotta anglo-olandese, composta da quaranta vascelli, si present\u00f2 nel golfo di Cagliari. La capitale del Regno, dopo un furioso bombardamento navale, si arrese il 13 agosto, aprendo le porte alla conquista dell'isola. Gli Alleati, dopo una serie di rovesci iniziali, vinsero battaglie decisive in Germania ed in Italia. Nel 1706 Torino, (per la difesa della quale Pietro Micca perse la vita in un eroico gesto), fu salvata dall'assedio francese da Eugenio di Savoia. L'Inghilterra dominava in lungo e in largo nel Mediterraneo arrivando ad occupare Gibilterra e riuscendo a sbarcare a Barcellona.\nIn seguito agli aggiustamenti territoriali seguiti alla pace firmata a Utrecht nel 1713, il duca di Savoia, Vittorio Amedeo II, ottenne il Regno di Sicilia con il relativo titolo regio. Il Regno di Sardegna, conteso tra Francia e Spagna, alla fine del conflitto, a causa del rovesciamento delle alleanze iniziali, col Trattato di Rastatt del 1714 viene assegnato agli Asburgo d'Austria, legati da parentela con gli Asburgo spagnoli. L'occupazione dell'Isola da parte delle forze armate e dei funzionari austriaci fu breve, ma rapace. L'imposizione fiscale e il controllo militare diventarono ferrei e capillari.\nSuccessivamente, la Spagna riprese le ostilit\u00e0 nel tentativo di riappropriarsi della Sicilia e della Sardegna. Comandata dall'ammiraglio Stefano Mari, una flotta di centodieci navi, inviata dal potente cardinale Alberoni, cannoneggi\u00f2 Cagliari, mentre 8000 soldati sbarcarono sulla spiaggia del Poetto. Il 29 agosto 1717 la citt\u00e0 si arrese. Un anno dopo gli spagnoli riuscirono a prendere anche la Sicilia, ma la guerra si risolse in un disastro e furono sconfitti dall'Alleanza composta da Inghilterra, Savoia, Austria e Paesi Bassi.\nIl Regno di Sardegna ai Savoia.\nSegu\u00ec un nuovo trattato (trattato di Londra del 1700), nel quale fu convenuto - tra l'altro - che il re Vittorio Amedeo II cedesse la Sicilia all'Austria in cambio della Sardegna. In ottemperanza al trattato di Londra, fu sottoscritto all'Aja l'8 agosto 1720 l'accordo che sanciva il passaggio del Regno di Sardegna ai Savoia.\nD'ora in avanti tutti gli stati appartenenti a Casa Savoia formeranno il \u00abRegno di Sardegna, Cipro e Gerusalemme\u00bb: l'amministrazione statale utilizzer\u00e0 l'aggettivo \u00absardo\u00bb, dove richiesto, per tutti gli atti del Regno e il popolo sar\u00e0 \"suddito di Sua Maest\u00e0 il Re di Sardegna, Cipro e Gerusalemme\".\nConsiderazioni finali.\nSebbene la Spagna uscisse allora per sempre dalla storia della Sardegna, il lungo contatto dei sardi con la cultura prima catalano-aragonese e poi spagnola lasci\u00f2 tracce durature. Per molti decenni e almeno sino all'et\u00e0 della Restaurazione fu difficile per i governanti sabaudi estirpare usi e forme culturali profondamente radicati, specie tra la classe aristocratica, ma anche nella popolazione rurale. Nelle lingue sarde poi le impronte lessicali iberiche sono ancora evidenti, cos\u00ec come nei costumi, nelle grandi feste religiose e in molte forme di socializzazione. In questo senso, bench\u00e9 il periodo spagnolo sia diffusamente considerato quello pi\u00f9 buio della storia dell'isola, bisogna ammettere che una parte cospicua del patrimonio culturale sardo ancora oggi rivela vincoli profondi di affinit\u00e0 e condivisione con quello della penisola iberica."}
{"id": "1781687", "revid": "9536", "url": "https://it.wikipedia.org/wiki?curid=1781687", "title": "Huainanzi", "text": ""}
{"id": "1781696", "revid": "155634", "url": "https://it.wikipedia.org/wiki?curid=1781696", "title": "Divisione Nazionale 1934-1935", "text": "La Divisione Nazionale 1934-35 fu il 7\u00ba campionato nazionale italiano di rugby a 15 di prima divisione.\n e il meccanismo di quell'edizione previde una prima ripartizione in 4 gironi e una successiva fase a girone unico; nella prima fase furono composti tre gironi da quattro squadre ciascuno e uno da tre squadre; la prima di ogni girone, pi\u00f9 due provenienti dallo spareggio tra le quattro seconde, concorsero al girone finale a sei che assegn\u00f2 il titolo nazionale.\nIl predominio sul torneo dell', campione d'Italia nei sei tornei precedenti, fu interrotto dalla : la squadra della Capitale vinse infatti il suo primo titolo."}
{"id": "1781701", "revid": "306856", "url": "https://it.wikipedia.org/wiki?curid=1781701", "title": "Giulia Albanese", "text": "Laureatasi in storia presso l'Universit\u00e0 Ca' Foscari Venezia, ha in seguito collaborato (2005) come \"research assistant\" presso l'Istituto universitario europeo. Ha partecipato alla redazione dell'Annale 2001 della Societ\u00e0 Italiana per lo Studio della Storia Contemporanea (SISSCO). Dal 2000 \u00e8 Consigliere del Direttivo dell'Istituto veneziano per la Storia della Resistenza e della Societ\u00e0 Contemporanea. Attualmente \u00e8 professore associato presso l'Universit\u00e0 di Padova.\nPrincipali ambiti di indagine culturale.\nHa studiato particolarmente la crisi del liberalismo, e la conseguente violenza politica scatenatasi negli anni venti in Italia. Le sue ricerche hanno tuttavia abbracciato anche la Resistenza italiana ed il Primo Maggio in Europa."}
{"id": "1781702", "revid": "121722796", "url": "https://it.wikipedia.org/wiki?curid=1781702", "title": "Quasi 40", "text": "Quasi 40 \u00e8 una canzone dei Tiromancino, estratta come secondo singolo dall'album greatest hits \"Il suono dei chilometri\", pubblicato nel 2008.\nIl brano \u00e8 un remake della canzone \"Complicated shadows\" di Elvis Costello, riflessione dell'autore sulla propria vita, una volta arrivato alla soglia dei 40 anni, in cui ci si chiede cosa si \u00e8 fatto fino a quel momento. La riflessione \u00e8 raccontata come un dialogo con la madre dell'autore, a cui ci si rivolge, promettendole l'intenzione di sposarsi ed avere un figlio.\nNella versione sull'album e in quella nel video i primi versi del brano dicono \"Oh mamma ho quasi 40 anni/che \"cazzo\" ho fatto fino adesso\". Nella versione distribuita alle radio, invece il testo \u00e8 leggermente modificato in \"Oh mamma ho quasi 40 anni/che \"cosa\" ho fatto fino adesso\".\nVideo musicale.\nIl videoclip di \"Quasi 40\" \u00e8 stato scritto e diretto da Federico Zampaglione, cantante e frontman del gruppo."}
{"id": "1781704", "revid": "88460387", "url": "https://it.wikipedia.org/wiki?curid=1781704", "title": "Minuteman", "text": ""}
{"id": "1781705", "revid": "96138872", "url": "https://it.wikipedia.org/wiki?curid=1781705", "title": "Analisi bivariata", "text": "L'analisi bivariata evidenzia se vi sono eventuali correlazioni o una qualche relazione tra due o pi\u00f9 distinte variabili aleatorie. In contrapposizione l'analisi univariata si occupa dello studio di una sola variabile aleatoria.\nTipo di relazione e relativo indice.\nGli indici pi\u00f9 conosciuti ed utilizzati nello studio dell'analisi bivariata:\nUna tecnica di analisi si dice bivariata se si occupa della distribuzione di due variabili congiuntamente considerate (distribuzione doppia o congiunta)."}
{"id": "1781709", "revid": "599013", "url": "https://it.wikipedia.org/wiki?curid=1781709", "title": "Andris B\u0113rzi\u0146\u0161 (1951)", "text": "\u00c8 stato sindaco di Riga dal 1997 al 2000, Ministro del Lavoro dal 1993 al 1994, vice Primo Ministro e Ministro del Welfare dal 1994 al 1995 e Primo ministro dal 2000 al 2002. \u00c8 membro del partito politico \"Via Lettone\" (\"Latvijas Ce\u013c\u0161\")."}
{"id": "1781713", "revid": "287204", "url": "https://it.wikipedia.org/wiki?curid=1781713", "title": "Andris Berzins", "text": ""}
{"id": "1781715", "revid": "1856513", "url": "https://it.wikipedia.org/wiki?curid=1781715", "title": "SkyExpress", "text": "SkyExpress era una compagnia aerea a basso costo russa creata nel 2006 grazie al supporto della Banca Europea per la Ricostruzione e lo Sviluppo dalla compagnia aerea russa KrasAir. La SkyExpress aveva la base tecnica all'Aeroporto di Mosca-Vnukovo.\nStrategia.\nLa compagnia aerea intendeva ampliare la flotta fino a 44 aerei. Nel 2007 la SkyExpress aveva trasportato due milioni di persone con 200 milioni USD di profitto.\nSkyExpress \u00e8 diventata la ottava compagnia aerea in Russia effettuando tutte le procedure per la IOSA (IATA Operational Safety Audit) dal dicembre 2007.\nNel 2008 la SkyExpress ha trasportato 1 041 308 passeggeri sui voli di linea, charter occupando il 13\u00ba posto sul mercato della Russia subito dopo la russa Orenair.\nNel 2009 la SkyExpress ha trasportato 1,11 milioni di passeggeri, il 7% in pi\u00f9 rispetto al 2008. Nel 2010 la compagnia aerea russa pianifica di aggiungere alla flotta altri due Boeing 737 e aprire le nuove frequenze sulle destinazioni esistenti, inoltre la SkyExpress pianifica l'apertura delle nuove destinazioni nazionali.\nNel 2009, Skytrax, societ\u00e0 di ricerca britannica nel campo dell'aviazione civile, ha consegnato il certificato di qualit\u00e0 a SkyExpress con un rating di due stelle.\nNel settembre 2009 la SkyExpress ha effettuato tutte le procedure per la IOSA prorogando la sua certificazione nel registro dell'IATA.\nNel gennaio-febbraio 2010 la prima compagnia aerea low-cost della Russia ha aumentato trasporto dei passeggeri al 33,5% rispetto allo stesso periodo del 2009 diventando cos\u00ec la decima compagnia aerea russa. Inoltre, nello stesso periodo la compagnia aerea ha trasportato 279\u00a0t di merce e di posta aumentando i risultati cargo al 51,5% rispetto al 2009.\nNel periodo 16-22 luglio 2010 la SkyExpress ha cancellato 53 voli lasciando a terra 5\u00a0500 passeggeri e ricevendo l'avvertimento di rischio di sospensione del certificato della compagnia aerea da parte dell'Ente dell'Aviazione Civile della Russia.\nL'11 agosto 2010 la SkyExpress ha firmato il memorandum con la Kuban Airlines per la fusione e lo sviluppo ulteriore giunto della rete di voli principalmente nella parte meridionale della Russia europea con l'hub principale della Kuban Airlines a Krasnodar e l'hub della SkyExpress a Mosca-Vnukovo.\nNel 2010 la SkyExpress ha trasportato 1,14 milioni di passeggeri, il 12,5% in pi\u00f9 rispetto al 2009.\nIl 31 ottobre 2011 la licenza della compagnia aerea \u00e8 stata annullata con la conseguente procedura di bancarotta conclusasi il 17 settembre 2012.\nFlotta storica.\nLa SkyExpress pianificava l'ampliamento della flotta con gli aerei Airbus A319"}
{"id": "1781718", "revid": "1573940", "url": "https://it.wikipedia.org/wiki?curid=1781718", "title": "Incontri internazionali di rugby a 15 di met\u00e0 anno 2004", "text": "Nel rugby a 15, il periodo di fine maggio-inizio luglio \u00e8 tradizionalmente dedicato ai i tour delle rappresentative del Nord agli antipodi. \nNel 2004, i tour sono anche una occasione di rivincite dopo i campionati del mondo del 2003.\nIn programma le rivincite del mondiali 2003. La magia di quei giorni \u00e8 lontana: contro la subisce due pesanti sconfitte e contro l'Australia subisce una sconfitta pesante (15-50) nella rivincita della finale della coppa del mondo dell'anno prima."}
{"id": "1781719", "revid": "287204", "url": "https://it.wikipedia.org/wiki?curid=1781719", "title": "Missy Meany", "text": ""}
{"id": "1781720", "revid": "599013", "url": "https://it.wikipedia.org/wiki?curid=1781720", "title": "Basilica di Nostra Signora di Luogosanto", "text": "La basilica di Nostra Signora di Luogosanto, \u00e8 un edificio religioso situato nel paese di Luogosanto, provincia di Sassari. \u00c8 dedicata a Maria bambina.\nStoria e descrizione.\nLa chiesa, con impianto a tre navate, fu edificata nel XIII secolo da alcuni frati francescani in seguito ad un'apparizione della Madonna che indicava loro il luogo dove si trovavano le reliquie dei santi Trano e Nicola, e fu interamente ricostruita nel XVIII secolo.\nNella navata sinistra si trova una statua lignea del XVIII secolo raffigurante la Vergine, che secondo una leggenda venne ritrovata su di una spiaggia di Arzachena.\nNel 1227, per volere del papa Onorio III, la chiesa venne elevata alla dignit\u00e0 di basilica minore e dotata della porta santa, che viene aperta una volta ogni sette anni per un intero anno. Si tratta di una porta, posta sul lato sinistro della facciata, che un tempo era murata. Negli anni '70 lo scultore Luca Luchetti scolp\u00ec una vera e propria porta bronzea nella quale sono presenti tre riquadri che narrano la storia della chiesa.\nLa porta santa viene aperta l'8 settembre, festa della Nativit\u00e0 di Maria.\nLa basilica \u00e8 meta, ogni anno, di due pellegrinaggi: il primo, che si svolge a fine maggio, \u00e8 riservato soprattutto alle persone malate; il secondo, invece, parte da Calangianus, un paese ad una ventina di chilometri di distanza, e si svolge interamente a piedi e di notte ai primi di giugno. Entrambi terminano con la celebrazione eucaristica presieduta dal vescovo della diocesi."}
{"id": "1781724", "revid": "104485", "url": "https://it.wikipedia.org/wiki?curid=1781724", "title": "Isole del Portogallo", "text": "Elenco delle isole portoghesi, raggruppate geograficamente."}
{"id": "1781734", "revid": "1833487", "url": "https://it.wikipedia.org/wiki?curid=1781734", "title": "Merit (sigarette)", "text": "Merit \u00e8 una marca di sigarette prodotte e commercializzate dalla Philip Morris USA, sussidiaria della Altria Group (conosciuta precedentemente come Philip Morris Companies Inc.), negli Stati Uniti d'America, e dalla Philip Morris International, nel resto del mondo. Sono lavorate con un procedimento chiamato \"Enriched Flavor\", con meno catrame e nicotina.\nVariet\u00e0.\nGialla\nSono le pi\u00f9 comuni, hanno il pacchetto con la vela che sfuma dall'arancione al giallo. Si trovano in pacchetti duri da venti e 100's. In commercio \u00e8 disponibile anche il pacchetto morbido, introdotto nel 2012. Sono la variante pi\u00f9 venduta.\nBlu\nHanno il pacchetto con la vela blu, invece che gialla come nelle normali. Si trovano solo in pacchetti duri da venti o 100's ed \u00e8 la tipologia \"Super Light.\"\nBay\nSono sigarette leggermente pi\u00f9 sottili delle normali. Hanno 0,1\u00a0mg in pi\u00f9 di nicotina rispetto alle Merit Gialle, ma hanno meno monossido di carbonio. Il pacchetto \u00e8 di un bianco perlato, con al centro e ai lati una sorta di vela che va dal rosso, al giallo e poi al blu. Sono vendute in pacchetti da venti.\nSlim\nSono le slim della gamma, prima venivano chiamate \"'Merit Bianca Slim'\", ora invece si chiamano solo\" 'Merit Slim'. \"Sono vendute in pacchetti stretti e lunghi da venti sigarette."}
{"id": "1781735", "revid": "123709158", "url": "https://it.wikipedia.org/wiki?curid=1781735", "title": "Figging", "text": "Con il termine inglese figging (dal verbo in ambito ippico \"to feague\", pratica conosciuta anche come gingering) si designa una pratica sessuale, diffusa nell'ambito dei praticanti il BDSM, che consiste nell'inserire nell'ano della persona sottomessa un pezzo di zenzero fresco e sbucciato, con lo scopo di provocare un'immediata e forte sensazione di bruciore senza tuttavia causare danni permanenti.\nQuesta pratica trae origine dall'abitudine di dissimulare l'anzianit\u00e0 di un cavallo, inserendo nell'ano del cavallo la suddetta radice, ottenendo cos\u00ec il risultato di spingerlo a sollevare la coda e muoversi nervosamente, comportamenti tipici di un animale giovane.\nStoria.\nL'uso in campo ippico \u00e8 documentato in un dizionario di slang britannico del 1811. \nCome mezzo di punizione fisica, risale all'uso disciplinare su femmine schiave nella Grecia antica, adottata anche nell'Impero Romano e ufficiosamente utilizzato come metodo pedagogico disciplinare e contemplato fra le punizioni corporali nelle carceri femminili nell'Et\u00e0 vittoriana, cos\u00ec come l'uso del frustino e della sculacciata a mani nude o con paddle. L'applicazione sui bambini era un mezzo pratico per dissuaderli da stringere i glutei e indurli ad aprire le gambe, in modo che la punizione avesse la massima efficacia.\nLa persona detenuta sottoposta alla procedura veniva preventivamente immobilizzata per impedirle di estrarsi da sola il rizoma al giungere del massimo disagio.\nCaratteristiche.\nL'azione irritante sui nocicettori presenti nella mucosa anale \u00e8 provocata dal gingerolo, costituente attivo dello zenzero fresco simile alla capsaicina contenuta nel peperone, e alla piperina contenuta nel pepe.\nPer aumentare l'effetto \u00e8 sufficiente immergere lo zenzero sbucciato nell'acqua fredda, in modo che possa rilasciare ancora di pi\u00f9 i succhi contenuti al suo interno. L'effetto si esprime nei primi 2-5 minuti, per poi affievolirsi nell'arco di mezz'ora. \nViene impiegato senza l'uso di lubrificanti, che ne ridurrebbero l'azione, semplicemente bagnato in acqua e introdotto con molta cautela; la ruvidezza delle fibre del tubero possono abradere la delicata mucosa interna. La reazione istintiva di contrarre il muscolo anale non far\u00e0 che aumentare notevolmente il senso di bruciore. \nPer l'inserimento anale \u00e8 possibile, nella sbucciatura del rizoma, dargli la sagoma di un butt plug, ovvero ricavarne una concavit\u00e0 circolare in prossimit\u00e0 della base nella quale si richiuder\u00e0 lo sfintere, in tal modo rimarr\u00e0 in posizione senza aiuto esterno.\nVarianti.\n\u00c8 possibile applicare questa metodica sessuale non solo riguardo all'ano, ma anche inserendo lo zenzero nella vagina o premendolo contro il clitoride. \nAnche il pene pu\u00f2 essere oggetto di questa pratica, in modo volontario o sotto costrizione nel BDSM."}
{"id": "1781736", "revid": "1442080", "url": "https://it.wikipedia.org/wiki?curid=1781736", "title": "Effetto materno", "text": "L'effetto materno \u00e8 un particolare caso di ereditariet\u00e0 che, a causa di fattori legati alla citologia, \u00e8 non mendeliana.\n\u00c8 definito come il fenotipo di un individuo determinato dal genotipo nucleare materno che dipende da molecole di mRNA e/o proteine depositate nell'oocita prima della fecondazione. Si ritiene che possano dipendere anche dagli scRNA (small cytoplasmic RNA), ma non se ne ha ancora alcuna conferma. \nAd esempio, alcune proteine citoplasmatiche gi\u00e0 presenti nell'oocita (perch\u00e9 espresse dalla madre) determinano il fenotipo del figlio prima che si esprimano i geni per quelle proteine del figlio stesso, ne \u00e8 un esempio la spiralizzazione della conchiglia della chiocciola \"Limnaea peregra\".\nNon bisogna confondere l'effetto materno con l'eredit\u00e0 materna(eredit\u00e0 extranucleare) o l'imprinting genomico: nell'effetto materno la progenie non coinvolge nessun gene extranucleare e la progenie ha sempre il fenotipo specificato dal genotipo nucleare materno."}
{"id": "1781738", "revid": "287204", "url": "https://it.wikipedia.org/wiki?curid=1781738", "title": "Hotorget", "text": ""}
{"id": "1781740", "revid": "110157", "url": "https://it.wikipedia.org/wiki?curid=1781740", "title": "Boonesborough", "text": "Boonesborough fu un insediamento situato nel Kentucky creato dal pioniere Daniel Boone con la sua famiglia ed un gruppo di coloni sulle rive del fiume omonimo dello stato. Il nome stesso dell'insediamento viene dal cognome del fondatore.\nNonostante tutti i successi e le missioni, il forte venne abbandonato dai coloni nel 1778 a causa dei continui attacchi da parte dei nativi americani.\nOggi dove nasceva il forte vi \u00e8 il Fort Boonesborough State Park, museo monumentale che ricorda tutte le gesta e le avventure che vi furono nel forte durante il periodo di colonizzazione."}
{"id": "1781748", "revid": "599013", "url": "https://it.wikipedia.org/wiki?curid=1781748", "title": "Xw", "text": ""}
{"id": "1781751", "revid": "729019", "url": "https://it.wikipedia.org/wiki?curid=1781751", "title": "Graham Dawe", "text": "Biografia.\nNato nella contea del Devon, sulla penisola di Cornovaglia, gioc\u00f2 come tallonatore per la stessa Cornovaglia e poi il Launceston, squadra per i cui colori milit\u00f2 fino al 1986.\nPass\u00f2 poi al Bath, con cui milit\u00f2 per 13 stagioni fino al 1999, dopodich\u00e9 si trasfer\u00ec al Plymouth Albion, dove a tutto il campionato 2009-10, a 50 anni, ancora figurava come giocatore, oltre a ricoprire il ruolo di allenatore.\nIl 21 novembre 2011, con il club al terzultimo posto della classifica, Dawe fu esonerato.\nPer l' esord\u00ec nel 1987 nel Cinque Nazioni contro l'.\nQuell'anno disput\u00f2 solo 4 incontri incluso quello citato, l'ultimo alla contro gli .\nLa sua quinta e ultima presenza fu a otto anni di distanza dalla penultima, anch'essa durante una Coppa del Mondo, quella del 1995 in Sudafrica, contro , a quasi 36 anni d'et\u00e0.\nA fronte delle pochissime presenze su un arco di tempo cos\u00ec vasto, vi sono pi\u00f9 di 30 convocazioni per la Nazionale, tutte risoltesi in presenze in panchina.\nVanta 13 inviti da parte dei Barbarians, il pi\u00f9 recente dei quali, nel 2002, all'et\u00e0 di 43 anni; a tutta la stagione 2009-10 era il giocatore in attivit\u00e0 pi\u00f9 anziano tra coloro che avevano militato in Nazionale, e l'unico ancora in attivit\u00e0 tra coloro che avevano disputato la prima edizione della Coppa del Mondo."}
{"id": "1781756", "revid": "11959", "url": "https://it.wikipedia.org/wiki?curid=1781756", "title": "Valle di Shenandoah", "text": ""}
{"id": "1781759", "revid": "228587", "url": "https://it.wikipedia.org/wiki?curid=1781759", "title": "Velocit\u00e0 operativa", "text": "Nell'ingegneria dei trasporti la velocit\u00e0 operativa \u00e8 il parametro correntemente utilizzato per descrivere il comportamento dell'utente medio, riferendosi alle attuali condizioni di guida. Essa \u00e8 definita come l'ottantacinquesimo percentile V85 (solo il 15% degli utenti supera la velocit\u00e0 misurata) della distribuzione delle velocit\u00e0 rilevate su un elemento o su un tronco omogeneo di tracciato, in condizioni di flusso libero.\nIntroduzione.\nRilievi sperimentali hanno dimostrato che una delle principali cause degli incidenti stradali \u00e8 la scelta da parte degli utenti di una velocit\u00e0 di marcia non adeguata alle caratteristiche del tracciato, queste ultime definite in funzione della velocit\u00e0 di progetto.\nVelocit\u00e0 operativa.\n\u00c8 un valore puntuale, quindi istantaneo, in una determinata sezione stradale. Tale valore di velocit\u00e0 \u00e8 fortemente influenzato da una molteplicit\u00e0 di componenti: \nLa componente uomo influenza la velocit\u00e0 operativa in termini di scelte operate dall'utente, funzione di diversi fattori tra cui motivazione del viaggio, et\u00e0, condizioni psicofisiche, etc.\nLa componente strada influenza la velocit\u00e0 operativa tramite i seguenti fattori:\nLa componente ambiente modifica la velocit\u00e0 operativa in funzione di:\nLa componente veicolo influenza la velocit\u00e0 operativa in termini di stato di esercizio della vettura, delle prestazioni del motore e di presenza di dispositivi di sicurezza a bordo (questi ultimi inducono uno stato di falsa sicurezza e, inibendo la percezione del rischio, incitano velocit\u00e0 maggiori).\nLa velocit\u00e0 operativa interviene anche nello studio di un altro aspetto del comportamento dell'utente ovvero la traiettoria effettivamente percorsa. Numerosi studi hanno individuato gli elementi del tracciato planimetrico nei quali \u00e8 stato riscontrato il maggiore distacco tra traiettoria effettivamente percorsa e quella prevista in sede progettuale. La maggior parte di tali analisi si concentra sui tratti stradali curvi, dove tale distacco determina potenzialmente situazioni di maggior pericolo, ma sono anche stati effettuati studi relativi a tratti particolari come ad esempio le corsie di ingresso e di uscita o i tratti di imbocco dei tunnel stradali.\nStima e misura della velocit\u00e0 operativa.\nLa miglior misura della velocit\u00e0 operativa si ottiene effettuando misure di velocit\u00e0 sul campo in condizioni standardizzate. Qualora non sia possibile, perch\u00e9 ad esempio si sta analizzando la strada in fase progettuale, sono stati redatti differenti modelli che permettono di stimare la V85 in funzione di uno o pi\u00f9 parametri legati alle caratteristiche del tracciato. Da sottolineare che i modelli previsionali disponibili sono generalmente applicabili nelle condizioni riconducibili al contesto in cui sono state eseguite le misure."}
{"id": "1781762", "revid": "1318658", "url": "https://it.wikipedia.org/wiki?curid=1781762", "title": "Ministeri economici", "text": "La locuzione ministeri economici indica, in Italia e fino al 2001, quei ministeri del Governo italiano che avevano la competenza della gestione dell'economia e delle finanze pubbliche.\nStoria.\nNel corso della storia dell'Italia unita, la storia della gestione ed organizzazioni dell'\"Erario\" \u00e8 stata un alternarsi di fasi molteplici. La notevolissima importanza delle \"casse pubbliche\" ha fatto s\u00ec che ai diversi periodi politici corrispondessero diverse forme d'organizzazione delle stesse.\nIl \"Ministero delle finanze\" esisteva gi\u00e0 prima dell'Unit\u00e0 d'Italia ed aveva la competenza sia sull'entrata sia sulla spesa pubblica: il governo Cavour, il primo dell'Italia unita, conserv\u00f2 in questo la struttura ministeriale che era stata propria del Regno di Sardegna.\nIl 26 dicembre 1877 il secondo governo di Agostino Depretis per primo introdusse una distinzione, scindendo in due l'antico Ministero delle finanze: una parte (che conserv\u00f2 il nome di \"finanze\") relativa alle imposte, l'altra (il nascente \"Ministero del tesoro\") concernente la contabilit\u00e0, il patrimonio ed il tesoro. Al \"Ministero del tesoro\" furono attribuite le seguenti funzioni: formazione dei bilanci e dei resoconti dell'amministrazione dello Stato; sovrintendenza all'esercizio del bilancio, alla contabilit\u00e0 generale dello Stato, al servizio del tesoro e all'amministrazione del debito pubblico; vigilanza sulla riscossione delle entrate e sulla regolare ordinazione delle spese. Tali funzioni furono allocate nell'ambito delle seguenti articolazioni ministeriali: Ragioneria Generale dello Stato, Direzione Generale del tesoro, e Direzione Generale del Demanio.\nDal 31 dicembre 1922, quarantacinque anni dopo, il governo Mussolini decise di trasferire nuovamente tutte le competenze del \"tesoro\" al \"Ministero delle finanze\" con conseguente soppressione del dicastero. Questa scelta coincise con l'uscita dal governo di tutte le componenti non-fasciste, e si inquadr\u00f2 pienamente nella riforma fascista dello Stato italiano in ordine a criteri, sia ideali che pratici, differenti da quelli preesistenti. Questo accorpamento fu poi conservato dai due governi di Pietro Badoglio.\nIl 22 giugno 1944, con decreto del Luogotenente del Regno, il governo Bonomi II re-istitu\u00ec il \"tesoro\" per scissione dalle \"finanze\", strutturandolo in due direzioni generali, una per le entrate e una per le spese.\nIl 2 febbraio 1947, con la nascita del terzo governo De Gasperi, con decreto del Capo provvisorio dello Stato, si ritorn\u00f2 ad un'unica struttura di gestione delle casse statali, che tuttavia assunse la denominazione di \"Ministero delle finanze e del tesoro\", testimoniando ormai l'affermazione di un'idea di differenziazione delle funzioni. Il ministero unificato sopravvisse unicamente per quell'esecutivo, ma non oltre: dal 4 giugno 1947 il \"tesoro\" e le \"finanze\" furono nuovamente separati, ad opera del governo De Gasperi IV una settimana dopo la sua nascita.\nNello stesso 4 giugno 1947 sorse l'autonomo \"Ministero del bilancio\", con competenza di fatto intermedia tra il \"tesoro\" e le \"finanze\": la redazione del bilancio annuale dello Stato, uno degli esercizi pi\u00f9 delicati ed importanti della vita politica e sociale.\nLa legge finanziaria per il 1957, approvata il 22 dicembre 1956 dal governo Segni I istituisce il pi\u00f9 giovane dei quattro ministeri economici: quello delle \"Partecipazioni statali\". Il sistema di economia mista dell'Italia, segnato dalla importantissima e massiccia presenza dello Stato come parte attiva del mercato, si basava infatti su una vastissima rete di societ\u00e0 per azioni (e quindi di societ\u00e0 di diritto privato) ma controllate dallo Stato e da altri enti pubblici. A questo si sommava l'altrettanto fitta rete di enti ed istituti economici di diritto pubblico, che gestivano beni e servizi d'elevato interesse nazionale.\nIl 12 dicembre 1968, con il governo Rumor I, il ministero del bilancio assunse la denominazione di \"bilancio e programmazione economica\", in corrispondenza dell'entrata nella compagine governativa del Partito Socialista Italiano. A tale cambio di denominazione corrispose l'attribuzione della responsabilit\u00e0 per quel ministero, oltre che della redazione del bilancio annuale dello Stato, anche della programmazione di medio periodo (come il Dpef).\nLa situazione rimase inalterata sino al 1993, quando, per effetto del referendum abrogativo del 1993, fu soppresso il ministero delle partecipazioni statali, le cui competenze furono devolute al ministero del tesoro, nel quadro del generale smantellamento dell'intervento pubblico nel sistema economico.\nNello stesso anno, il governo di Carlo Azeglio Ciampi present\u00f2 una proposta di accorpamento tra \"tesoro\" e \"bilancio\", che entr\u00f2 in vigore tre anni dopo: dal 18 maggio 1996 fu lo stesso Ciampi il primo a ricoprire, nel governo Prodi I, l'incarico di Ministro \"del tesoro, del bilancio e della programmazione economica\", giornalisticamente soprannominato \"super-Ministro\" del tesoro.\nLa riforma dell'organizzazione del governo, ideata da Franco Bassanini e Romano Prodi nel 1997, ed approvata col D. Lgs. n. 300/1999, sulla riforma dell'organizzazione del Governo, entr\u00f2 in vigore dall'11 giugno 2001 (governo Berlusconi II). Questa previde la nuova unificazione del \"tesoro e bilancio\" con le \"finanze\" nel dicastero dell\"'economia e finanze\" (MEF), ossia l'attuale organizzazione e denominazione.\nInoltre, si provvide a creare la nuova organizzazione articolata in quattro \"Agenzie fiscali\", di nuova istituzione. Esse sono:\nIn deroga all'entrata in vigore della nuova configurazione ministeriale nel 2001, le quattro Agenzie iniziarono ad operare sin dal 1999 in seno al Ministero delle finanze.\nAll'interno del MEF, le funzioni che furono del Ministero delle finanze, non attribuite alle Agenzie, sono attualmente esercitate dal Dipartimento delle finanze (nel periodo 2001-2008 \"Dipartimento delle Politiche Fiscali\", DPF), mentre quelle che furono dei tre ministeri del tesoro, del bilancio e delle Partecipazioni (gi\u00e0 uniti con Ciampi) sono esercitate dal Dipartimento del tesoro (DT).\nDenominazioni.\nEssi sono stati:\nA seguito di tre successive riforme (1993, 1996 e 2001) i quattro dicasteri sono stati via via accorpati fra loro, fin tanto che le loro funzioni non sono state accentrate nell'unico Ministero dell'economia e delle finanze."}
{"id": "1781765", "revid": "116649282", "url": "https://it.wikipedia.org/wiki?curid=1781765", "title": "Ljubomir Travica", "text": "Carriera.\nCresciuto pallavolisticamente nell' di Zagabria, approd\u00f2 in Italia nel 1983-84, ingaggiato dalla di Modena. Negli anni successivi vest\u00ec le maglie del di Padova in A1, e di e in A2.\nNel 1991 prese il via la sua carriera da allenatore; guid\u00f2 in B1 l'Effed\u00ec Valdagno. Fino alla stagione 2002-03, anno della svolta con il suo passaggio all', allen\u00f2 molte squadre, tra A1, A2, mai per due anni consecutivi.\nNella sua carriera ha ottenuto due promozioni in Serie A1, con il nel 1995-96 e con la di Vibo Valentia nel 2007-08, oltrech\u00e9 guidato la a una finale di Coppa Italia. Ha vinto un campionato greco e ha ottenuto con la nazionale serbo-montenegrina il bronzo agli Europei 2005.\nVita privata.\n\u00c8 il padre del palleggiatore Dragan, nonch\u00e9 suocero dello schiacciatore Cristian Savani."}
{"id": "1781775", "revid": "287204", "url": "https://it.wikipedia.org/wiki?curid=1781775", "title": "Skarpn\u00e4ck", "text": "Skarpn\u00e4ck \u00e8 un sobborgo sud-occidentale che costituisce una delle 14 circoscrizioni della citt\u00e0 di Stoccolma.\nGeografia fisica.\nLa zona di Skarpn\u00e4ck \u00e8 composta da nove diversi distretti: \"Bagarmossen\", \"Bj\u00f6rkhagen\", \"Enskededalen\", \"Flaten\", \"Hammarbyh\u00f6jden\", \"K\u00e4rrtorp\", \"Orhem\", \"Skarpn\u00e4cks g\u00e5rd\" e \"Skrubba\".\nAl 31 dicembre 2007 la popolazione era di 40.707 su un'area di 15.66\u00a0km\u00b2, per una densit\u00e0 media di 2.599 ab./km\u00b2.\nStoria.\nLo sviluppo dell'area si \u00e8 verificato prevalentemente a partire dagli anni 1920, con la costruzione di ville private presso \"Enskededalen\". Un decennio dopo si registra l'edificazione di appartamenti nella zona di \"Hammarbyh\u00f6jden\". La crescita di \"Bj\u00f6rkhagen\", \"K\u00e4rrtorp\" e \"Bagarmossen\" si \u00e8 invece riscontrata durante gli anni quaranta e cinquanta.\nInfrastrutture e trasporti.\nSkarpn\u00e4ck \u00e8 attraversata dalla \"Tyres\u00f6v\u00e4gen\" (parte orientale dell'autostrada 229 Skarpn\u00e4ck\u2013Bollmora), ed \u00e8 costeggiata dall'autostrada 73 (\u00c4lgesta\u2013Stoccolma), chiamata anche \"Nyn\u00e4sv\u00e4gen\".\nLe linee di bus numero 172 (Norsborg-Skarpn\u00e4ck) e 173 (Sk\u00e4rholmen-Skarpn\u00e4ck) fanno qui capolinea.\n\u00c8 inoltre presente un'omonima stazione della metropolitana."}
{"id": "1781776", "revid": "287204", "url": "https://it.wikipedia.org/wiki?curid=1781776", "title": "Skarpnack", "text": ""}
{"id": "1781778", "revid": "110157", "url": "https://it.wikipedia.org/wiki?curid=1781778", "title": "Xcel Energy Center", "text": "L'Xcel Energy Center \u00e8 un'arena coperta situata a Saint Paul, Minnesota, sponsorizzata dalla compagnia energetica Xcel Energy. Ospita i Minnesota Wild della NHL e i Minnesota Swarm della NLL.\nTra il 1\u00ba e il 4 settembre 2008 ha ospitato il congresso nazionale del Partito Repubblicano.\nStoria.\nCostruito sullo stesso sito dove era stato demolito il St. Paul Civic Center, l'Xcel Energy Center venne inaugurato nell'autunno del 2000. Nel 2004, la ESPN nomin\u00f2 l'arena come la migliore struttura sportiva di tutti gli Stati Uniti."}
{"id": "1781783", "revid": "92010798", "url": "https://it.wikipedia.org/wiki?curid=1781783", "title": "Inscrutabile Divinae", "text": " Inscrutabile divinae \u00e8 la prima enciclica di papa Pio VI, datata 25 dicembre 1775, nella quale il Pontefice, dopo aver ricordato come molte insidie, ispirate da un'irrefrenabile smania di novit\u00e0, minano la vera religione, invita alla preghiera, a dare l'esempio di sani costumi, ad istituire seminari in ogni diocesi, a curare il decoro delle chiese; condanna inoltre la dilagante nuova filosofia illuminista \"\u00ab piena d'inganni\u00bb\".\nFonte.\n\"Tutte le encicliche e i principali documenti pontifici emanati dal 1740. 250 anni di storia visti dalla Santa Sede\", a cura di Ugo Bellocci. Vol. II: \"Clemente XIII (1758-1769), Clemente XIV (1769-1774), Pio VI (1775-1799), Pio VII (1800-1823)\", Libreria Editrice Vaticana, Citt\u00e0 del Vaticano 1994."}
{"id": "1781785", "revid": "92010815", "url": "https://it.wikipedia.org/wiki?curid=1781785", "title": "Adeo Nota", "text": "Adeo Nota \u00e8 un'enciclica di papa Pio VI, datata 23 aprile 1791, nella quale il Pontefice condanna l'usurpazione dei diritti secolari di sovranit\u00e0 della Santa Sede sulla citt\u00e0 di Avignone e sul Contado Venassino, in Francia. La violenza dei rivoluzionari si \u00e8 estesa dal settore civile e amministrativo a quello ecclesiastico, al punto che le autorit\u00e0 municipali hanno imposto un vicario capitolare in sostituzione dell'arcivescovo. Il Pontefice auspica che tutti si possano ravvedere e ritornare alla Chiesa.\nFonte.\n\"Tutte le encicliche e i principali documenti pontifici emanati dal 1740. 250 anni di storia visti dalla Santa Sede\", a cura di Ugo Bellocci. Vol. II: \"Clemente XIII (1758-1769), Clemente XIV (1769-1774), Pio VI (1775-1799), Pio VII (1800-1823)\", Libreria Editrice Vaticana, Citt\u00e0 del Vaticano 1994."}
{"id": "1781788", "revid": "92010908", "url": "https://it.wikipedia.org/wiki?curid=1781788", "title": "In Gravissimis", "text": " In Gravissimis \u00e8 un'enciclica di papa Pio VI, datata 19 marzo 1792, nella quale il Pontefice, in seguito alla gravissima situazione nella quale si trova la Chiesa francese negli anni successivi alla Rivoluzione del 1789, adotta provvedimenti eccezionali e concede alcune facolt\u00e0 straordinarie agli arcivescovi, ai vescovi ed agli amministratori delle diocesi del regno di Francia\nFonte.\n\"Tutte le encicliche e i principali documenti pontifici emanati dal 1740. 250 anni di storia visti dalla Santa Sede\", a cura di Ugo Bellocci. Vol. II: \"Clemente XIII (1758-1769), Clemente XIV (1769-1774), Pio VI (1775-1799), Pio VII (1800-1823)\", Libreria Editrice Vaticana, Citt\u00e0 del Vaticano 1994."}
{"id": "1781789", "revid": "92010920", "url": "https://it.wikipedia.org/wiki?curid=1781789", "title": "Novae Hae Litterae", "text": " Novae Hae Litterae \u00e8 un'enciclica di papa Pio VI, datata 19 marzo 1792, e pubblicata lo stesso giorno della \"In Gravissimis\". Il Papa, che gi\u00e0 in precedenza aveva indirizzato ai presuli e ai cattolici francesi il proprio incitamento a restare fedeli alla Sede Apostolica, rinnova ora il proprio invito a resistere alle disposizioni della Costituzione civile del clero volute dall'Assemblea Nazionale Costituente, e denuncia i sistemi praticati dal clero refrattario e dagli pseudo-vescovi che si sono piegati al potere civile contro la Chiesa di Roma.\nFonte.\n\"Tutte le encicliche e i principali documenti pontifici emanati dal 1740. 250 anni di storia visti dalla Santa Sede\", a cura di Ugo Bellocci. Vol. II: \"Clemente XIII (1758-1769), Clemente XIV (1769-1774), Pio VI (1775-1799), Pio VII (1800-1823)\", Libreria Editrice Vaticana, Citt\u00e0 del Vaticano 1994."}
{"id": "1781790", "revid": "92010940", "url": "https://it.wikipedia.org/wiki?curid=1781790", "title": "Dum Nos", "text": " Dum Nos \u00e8 un'enciclica di papa Pio VI, datata 19 aprile 1792, nella quale il Papa condanna nuovamente i provvedimenti dell'Assemblea nazionale costituente che hanno sottratto alla Santa Sede la citt\u00e0 di Avignone e il Contado Venassino, e invita quanti si sono allontanati dalla Chiesa cattolica a recuperare l'antica fede dei padri."}
{"id": "1781791", "revid": "92010952", "url": "https://it.wikipedia.org/wiki?curid=1781791", "title": "Ubi Lutetiam", "text": " Ubi Lutetiam \u00e8 un'enciclica di papa Pio VI, datata 13 giugno 1792, con la quale il Pontefice amplia ai cardinali, agli arcivescovi e ai vescovi di Francia i poteri di assolvere dalle censure coloro che si dichiarano pentiti di aver prestato giuramento civile e di avere aderito allo scisma causato dalla Costituzione civile del clero; e denuncia la diffusione di un falso documento (un breve apostolico) compilato dagli scismatici il 2 aprile 1792 a firma dello stesso Papa."}
{"id": "1781793", "revid": "92010960", "url": "https://it.wikipedia.org/wiki?curid=1781793", "title": "Ignotae Nemini", "text": " Ignotae Nemini \u00e8 un'enciclica di papa Pio VI, datata 21 novembre 1792, nella quale il Pontefice elogia la Chiesa tedesca per la larga ospitalit\u00e0 concessa al clero esule dalla Francia e raccomanda che tale accoglienza s'intensifichi sempre pi\u00f9 a favore di quanti stanno soffrendo per la fede cristiana."}
{"id": "1781794", "revid": "92010963", "url": "https://it.wikipedia.org/wiki?curid=1781794", "title": "Ad Nostras Manus", "text": "Ad Nostras Manus \u00e8 un'enciclica di papa Pio VI, datata 31 luglio 1793, nella quale il Pontefice condanna e smentisce quanto contenuto nel \"Manifeste de l'arm\u00e9e chr\u00e9tienne et royale au peuple fran\u00e7ais \u00e0 Clisson, ce premier Juin 1793\", che tende ad usurpare i diritti e la potest\u00e0 del Sommo Pontefice."}
{"id": "1781804", "revid": "228587", "url": "https://it.wikipedia.org/wiki?curid=1781804", "title": "CCNA", "text": ""}
{"id": "1781807", "revid": "287204", "url": "https://it.wikipedia.org/wiki?curid=1781807", "title": "Wujing Zongyao", "text": "Il W\u01d4j\u012bng Z\u01d2ngy\u00e0o (cinese: \u6b66\u7ecf\u603b\u8981), \"Raccolta delle pi\u00f9 importanti tecniche militari\", \u00e8 un compendio di testi militari scritto nel 1044, durante la dinastia Song settentrionale. I suoi autori furono Ceng Gongliang (\u66fe\u516c\u4eae), D\u012bng D\u00f9 (\u4e01\u5ea6), e Y\u00e1ng W\u00e9id\u00e9 (\u694a\u60df\u5fb7).\nIl libro copre un'ampia serie di argomenti, dalla guerra navale a vari tipi di catapulte. Il \"Wujing Zongyao\" \u00e8 il primo libro della storia a riportare formule scritte contenenti gli ingredienti della polvere da sparo (carbone, zolfo e salnitro), sebbene mescolati con altri ingredienti. Descrive anche una prima forma di bussola e contiene la pi\u00f9 antica illustrazione di un lanciafiamme cinese di fuoco greco (il Pen Huo Qi).\nStoria.\nSotto l'imperatore Renzong (regno: 1022-1063), una squadra di scrittori cinesi lavor\u00f2 alla compilazione del trattato fra il 1040 e il 1044, allo scopo di creare un compendio che facilitasse la conoscenza delle tecniche di guerra. Capo del team di editori era Ceng Gongliang, assistito dall'astronomo Y\u00e1ng W\u00e9id\u00e9 e dallo studioso D\u012bng D\u00f9.\nIl \"W\u01d4j\u012bng Z\u01d2ngy\u00e0o\" \u00e8 uno dei 347 trattati militari elencati nel \"Song Shi\" (1345), un'opera storica che raccoglieva parte delle Ventiquattro Storie. Di tutti i trattati militari della dinastia Song sopravvivono soltanto il \"Wujing Zongyao\", lo \"H\u01d4qi\u00e1nj\u012bng\" (\u864e\u94a4\u7ecf) of X\u01d4 D\u00f2ng (\u8bb8\u6d1e) (1004) e pochi frammenti di opere analoghe.\nIl testo originale del \"W\u01d4j\u012bng Z\u01d2ngy\u00e0o\" era conservato nella Biblioteca Imperiale. Con la distruzione della capitale Kaifeng ad opera degli invasori Jurchi, nel 1126, gran parte dei testi conservati nella Biblioteca Imperiale andarono perduti, compresa la copia originale del \"W\u01d4j\u012bng Z\u01d2ngy\u00e0o\". Il testo fu ricostruito da copie manoscritte e il trattato fu ripubblicato nel 1231 sotto la dinastia Song meridionale. Altre edizioni pi\u00f9 tarde - le prime nel 1439 e nel 1510 - apparvero sotto la dinastia Ming e sotto la dinastia Qing"}
{"id": "1781809", "revid": "86597704", "url": "https://it.wikipedia.org/wiki?curid=1781809", "title": "Trattato della Goletta", "text": "Il trattato della Goletta \u00e8 un accordo italo-tunisino firmato nella omonima localit\u00e0 l'8 settembre 1868, con il quale veniva stabilito il principio della \"nazione pi\u00f9 favorita\" a favore dell'Italia, al fine di incrementare gli scambi economici tra i due paesi e favorire la folta comunit\u00e0 italiana gi\u00e0 residente nel paese nordafricano, oltre a rendere le condizioni pi\u00f9 favorevoli per l'arrivo di nuovi immigrati, anche della piccola e media borghesia."}
{"id": "1781821", "revid": "1934238", "url": "https://it.wikipedia.org/wiki?curid=1781821", "title": "Ministero del tesoro, del bilancio e della programmazione economica", "text": "Il Ministero del tesoro, del bilancio e della programmazione economica \u00e8 stato un dicastero del Governo italiano, operativo dal 1998 al 2001.\nStoria.\nIstituito dal d.lgs. 430/1997 attraverso l'accorpamento del Ministero del tesoro e del Ministero del bilancio e della programmazione economica, il dicastero divenne operativo il 1\u00ba gennaio 1998, nel corso del governo Prodi I; sin dal 1996, peraltro, ad entrambi i dicasteri era stato preposto uno stesso ministro, Carlo Azeglio Ciampi, poi confermato alla guida del nuovo ministero.\nLe funzioni dei due precedenti dicasteri furono cos\u00ec trasferite al \"Ministero del tesoro, del bilancio e della programmazione economica\", le cui prerogative furono puntualmente disciplinate. In particolare, esso era competente in materia di:\nAl ministero spettava poi coordinare la spesa pubblica e verificarne gli andamenti, svolgendo i controlli previsti dalla legge, nonch\u00e9 assicurare al governo il supporto tecnico, conoscitivo ed operativo per l'elaborazione delle politiche generali e di settore, con riguardo all'impostazione e alla definizione degli interventi di finanza pubblica.\nL'articolazione interna del dicastero fu regolamentata dal DPR 38/1998, organizzato in quattro dipartimenti:\nLa riforma Bassanini del 1999 (d.lgs. 300/1999) dispose l'ulteriore unificazione del Ministero del bilancio e della programmazione economica con il Ministero delle finanze, dando luogo al Ministero dell'economia e delle finanze, operativo dal giugno 2001."}
{"id": "1781825", "revid": "6923", "url": "https://it.wikipedia.org/wiki?curid=1781825", "title": "Shelby-American", "text": ""}
{"id": "1781828", "revid": "6923", "url": "https://it.wikipedia.org/wiki?curid=1781828", "title": "Ganden", "text": "Il monastero di Ganden o Ganden Namgyeling \u00e8 una delle tre grandi universit\u00e0 monastiche del Tibet.\nDescrizione.\nGanden fu fondato da lama Tsongkhapa nel 1409, e venne considerato il primo monastero di scuola Gelug. Il suo nome completo \u00e8 \"dGa' ldan rNam rgyal gling\", ossia \"continente di assoluta felicit\u00e0 vittoriosa\" in lingua tibetana, in riferimento al paradiso tu\u1e63ita ove risiede Maitreya, il Buddha futuro.\nTradizionalmente considerato sede del potere amministrativo e politico della scuola Gelug, si trova a trentasei chilometri da Lhasa, ad una quota di 4750 metri sul livello del mare. Data la sua importanza, nel 1958, il XIV Dalai Lama vi sostenne gli esami finali del suo corso di studi teologici, ricevendo il titolo di ghesce lharampa.\nNella prima met\u00e0 del XX secolo ospitava circa seimila monaci e molti tra i pi\u00f9 riveriti tulku, ed era considerato uno dei principali centri di studio del Buddhismo tibetano, ove si formavano i migliori lama e ghesce. Tuttavia, dopo l'annessione del Tibet alla Repubblica Popolare Cinese, che si comp\u00ec in un periodo compreso tra il 1950 e il 1959, la popolazione monastica cal\u00f2 a duemila unit\u00e0, e l'intero monastero fu posto a rigidi controlli e restrizioni.\nNel 1959, in occasione della sollevazione di Lhasa e della conseguente fuga in esilio del XIV Dalai Lama in India, Ganden fu gravemente danneggiato e saccheggiato, ma nel 1966, all'inizio della grande rivoluzione culturale, venne ulteriormente bombardato dall'artiglieria delle Guardie Rosse. In tale occasione, la tomba di lama Tzong Khapa, risalente al 1419 e rivestita d'oro e argento, fu distrutta insieme alla mummia del santo, di cui si salvarono solo alcuni resti ossei per opera di Bomi Rinpoche, lo stesso monaco che era stato costretto a dare fuoco al corpo.\nAttualmente, a Ganden \u00e8 stata costruita una prigione cinese, usata dai funzionari del Partito comunista per rinchiudere i rivoltosi e i criminali considerati pi\u00f9 nefandi, con occhio molto attento verso i monaci.\nIl Governo tibetano in esilio ha ricostruito il monastero Ganden a Karnataka, nell'India meridionale."}
{"id": "1781829", "revid": "1776051", "url": "https://it.wikipedia.org/wiki?curid=1781829", "title": "Walkin' the Razor's Edge", "text": "Walkin' The Razors Edge \u00e8 il quarto album in studio dei Helix, uscito nel 1984 per l'Etichetta discografica Capitol Records."}
{"id": "1781831", "revid": "68105", "url": "https://it.wikipedia.org/wiki?curid=1781831", "title": "The Three Burials of Melquiades Estrada", "text": ""}
{"id": "1781833", "revid": "767487", "url": "https://it.wikipedia.org/wiki?curid=1781833", "title": "Ossario monumentale", "text": ""}
{"id": "1781834", "revid": "287204", "url": "https://it.wikipedia.org/wiki?curid=1781834", "title": "Iguazu (fiume)", "text": ""}
{"id": "1781841", "revid": "984922", "url": "https://it.wikipedia.org/wiki?curid=1781841", "title": "Regione di Koulikoro", "text": "La regione di Koulikoro \u00e8 una delle 8 regioni del Mali. Il capoluogo \u00e8 la citt\u00e0 di Koulikoro.\nLa regione di Koulikoro \u00e8 divisa in 7 circondari:"}
{"id": "1781842", "revid": "287204", "url": "https://it.wikipedia.org/wiki?curid=1781842", "title": "Gr\u00fcnbach", "text": ""}
{"id": "1781843", "revid": "547992", "url": "https://it.wikipedia.org/wiki?curid=1781843", "title": "Milo (Grecia)", "text": "Milo o Melo (, \"M\u00eclos\"; in greco antico \u039c\u1fc6\u03bb\u03bf\u03c2, \"M\u00ealos\") \u00e8 un'isola greca del Mar Egeo di origine vulcanica, che si trova nell'angolo sud-occidentale dell'arcipelago delle Cicladi.\nMilo ha una lunga storia e conserva testimonianze minoiche, ellenistiche, romane e bizantine.\nAmministrativamente \u00e8 un comune della periferia dell'Egeo Meridionale (unit\u00e0 periferica di Milo). La maggior parte della popolazione di Milo abita nella parte nord-orientale dove si trovano i villaggi di Plaka (che \u00e8 il capoluogo dell'isola), Tripiti, Pollonia, Triovasalos, Pera Triovasalos e Adamas, il porto principale dell'isola da cui partono e arrivano i traghetti. Il porto pi\u00f9 piccolo (principalmente per la tratta Milo-Kimolo) \u00e8 Pollonia. Il resto dell'isola \u00e8 invece quasi privo di insediamenti umani, non ci sono strade asfaltate e a volte le spiagge sono raggiungibili solo dal mare.\nMilos ha una popolazione di 5 129 persone (secondo il censimento del 2011). Molto meno abitata rispetto al 1907, quando sull'isola vivevano 17 638 abitanti, di cui 4 864 in villaggi e 12 774 al di fuori delle aree urbane.\nGeografia.\nMilo \u00e8 l'isola pi\u00f9 a sud-ovest delle Cicladi, a 120 chilometri a est della costa della Laconia. Da est a ovest misura circa 23 km, da nord a sud 13 km e la sua area \u00e8 stimata in 151 chilometri quadrati. Ha una forma a ferro di cavallo, formando cos\u00ec una grande baia naturale. La maggior parte dell'isola \u00e8 aspra e collinosa. Il suo punto pi\u00f9 alto \u00e8 il Monte Profitis Elias a 748 metri (2 454 piedi) nella parte occidentale dell'isola. Lo segue il Monte Chondro (636 m), poco distante dal primo. L'isola, come tutto il resto delle isole Cicladi, \u00e8 di origine vulcanica, facente parte dell'arco vulcanico dell'Egeo meridionale, con tufo, trachite e ossidiana tra le sue rocce ordinarie. La baia naturale \u00e8 la cavit\u00e0 del cratere principale che, con una profondit\u00e0 che diminuisce da 130\u201355 m, colpisce da nord-ovest in modo da separare l'isola in due parti abbastanza uguali, con un istmo non pi\u00f9 largo di 18 km. \u00c8 una delle pi\u00f9 grandi baie naturali della Grecia. In una delle grotte sulla costa meridionale, il calore del vulcano \u00e8 ancora eccezionale e sulla sponda orientale dell'isola ci sono calde sorgenti solforose.\nMilo \u00e8 un'isola vulcanica attiva e la sua unicit\u00e0 la rende unica nei paesaggi con diversi tipi di rocce studiate da scienziati di tutto il mondo. Le pi\u00f9 grandi isole vicine sono Kimolo 1,6 km a nord-est, Antimilos 20 km a nord-ovest e Polyaigos, 2 km a ovest.\nLa parte occidentale dell'isola.\nLa met\u00e0 occidentale dell'isola \u00e8 la parte pi\u00f9 selvaggia e pi\u00f9 affascinante dell'isola. Qui non ci sono villaggi, solo alcuni insediamenti e alcune vecchie miniere, di cui solo una di pozzolana \u00e8 tuttora in funzione. In questa parte dell'isola non ci sono strade asfaltate ma solo strade bianche e sentieri. Il lato sud-occidentale di Milo \u00e8 un habitat della foca mediterranea mentre il resto della parte occidentale dell'isola \u00e8 un habitat della vipera rossa di Milo (Macrovipera schweizeri) e della lucertola (Podacris milensis). Nell'area Natura2000 vi \u00e8 il litorale e il lago di Achivadolimni, che un tempo era pieno di vongole e altri molluschi, da qui il suo nome (\u0391\u03c7\u03b9\u03b2\u03b1\u03b4\u03b1= mollusco \u039b\u03af\u03bc\u03bd\u03b7= lago), oggi \u00e8 la pi\u00f9 grande zona umida naturale delle Cicladi, un'importante stazione di uccelli migratori. Nella parte occidentale di Milo ci sono un certo numero di piante, erbe e fiori selvatici e uccelli protetti come la Mavropetritis, una rara specie migratrice di falco.\nLa parte orientale dell'isola.\nLa met\u00e0 orientale \u00e8 contraddistinta dall'altipiano di Plaka, il capoluogo comunale, e le altre maggiori localit\u00e0, la costa nord (famosa per la variet\u00e0 e la bellezza delle spiagge di Fyropotamos, Sarakiniko, Papafrangas e Kapros), il paese di Pollonia, nell'estremit\u00e0 nord-est, a poca distanza da Kimolo e la catena montuosa della costa orientale (dove ci sono le miniere di bentonite). Altri siti minerari si trovano nella punta nord-ovest della parte orientale dell'isola, a Trachilas e nella parte sud, a Tsigrado e Fyriplaka (miniere di perlite)\nLa citt\u00e0 portuale \u00e8 Adamantas; dal porto si sale fino all'altopiano, su cui si trovano Plaka, il capoluogo, Kastro, che sorge su una collina sopra di esso, e altri villaggi, come Tripiti, Triovasalos, Pera Triovasalos e Katifora. L'antica citt\u00e0 di Milo era pi\u00f9 vicina all'ingresso del porto di Adamas e occupava il pendio tra il villaggio di Trypiti e l'attuale villaggio dei pescatori di Klima. In questo sito sono state trovate numerose opere d'arte, in particolare la Venere di Milo, oggi conservata al Museo del Louvre di Parigi.\nAntimilos.\nAntimilos, che si trova a 21 km a nord-ovest di Milo, \u00e8 un'isola rocciosa disabitata, formata di trachite. Spesso viene chiamata dai locali col nome di Erimomilos (Milos deserta). Anche essa fa parte del territorio comunale, assieme agli isolotti di Glaronisia, Korakonisi, Kalogeros, Arkadi, Akrathi, Paximadi e Puntes.\nGeologia.\nL'isola di Milo \u00e8 stata creata dall'attivit\u00e0 vulcanica che ha avuto luogo in passato. Le rocce vulcaniche coprono gran parte dell'isola. L'attivit\u00e0 vulcanica \u00e8 iniziata 2-3 milioni di anni fa e si \u00e8 fermata 90.000 anni fa. Sull'isola ci sono due vulcani estinti, il vulcano di Fyriplaka e il vulcano di Trachilas, zone in cui oggi sono stati creati dei siti minerari. \nSull'isola ci sono molte strutture vulcaniche, come il Kastro di Plaka, e la vetta pi\u00f9 alta dell'isola, il Profitis Elias. Essi sono costituiti da roccia vulcanica che si \u00e8 solidificata prima di essere versata. Sono principalmente composti di andesite. Le rocce vulcaniche di Sarakiniko sono bianche e sono state create dalla deposizione di strati ripetuti di materiale. All'interno sono stati trovati fossili.\nUn'altra caratteristica speciale di Milo \u00e8 la presenza di solfati e fumarole attivi con una temperatura che arriva fino a 100 gradi Celsius. come per esempio ad Agia Kyriaki, Paleochori, Pyromeni e Adamas. In questi luoghi fuoriescono gas dall'interno della Terra (vapori). La presenza di zolfo \u00e8 forte in queste aree. Ci sono anche vapori sottomarini, dove il gas raggiunge la superficie sotto forma di bolle. Inoltre, a Milo ci sono sorgenti termali, con temperature fino a 55 \u00b0C.Sull'isola erano presenti miniere di zolfo, adesso in stato di abbandono dal 1958. Oggi \u00e8 un campo fertile per la costruzione di impianti idrotermali, poich\u00e9 il vapore \u00e8 stato trovato a una profondit\u00e0 di 1.100 metri, ma gli isolani si sono sempre opposti alla costruzione di tali complessi.\nOltre ai materiali vulcanici, ci sono rocce sedimentarie e metamorfiche sull'isola. \nRicchezza mineraria.\nMilo ha una significativa ricchezza di minerali, principalmente minerali industriali. Bentonite, perlite, pozzolana e piccole quantit\u00e0 di caolino e silicato vengono estratti a Milo ed esportati in tutto il mondo. In passato, a Milo venivano estratte la barite (fino al 2000), lo zolfo (fino alla met\u00e0 del 20 \u00b0 secolo), le macine (fino all'inizio del 20 \u00b0 secolo), il manganese e il gesso. \nNell'antichit\u00e0, la \"Terra di Milo\", una sostanza composta principalmente di caolino, veniva utilizzata come tintura dagli artisti per produrre vernice bianca, con l'esempio tipico del pittore Apelle che us\u00f2 la terra di Milo come uno dei quattro i suoi colori di base. Milos era una fonte di ossidiana che veniva usata per fabbricare strumenti di pietra durante il Neolitico in tutta la regione intorno all'Egeo e generalmente nel bacino del Mediterraneo.\nGeotermia.\nInoltre, nel complesso insulare di Milo-Kimolo-Polyaigos, \u00e8 stato identificato il primo campo geotermico ad alta temperatura nel paese, che pu\u00f2 generare elettricit\u00e0. Il potenziale geotermico sfruttabile di Milos di 120 MWe. Questa stima ha portato alla costruzione della prima centrale pilota da 2 MW. Questa unit\u00e0, che fu messa in funzione il 4 dicembre 1986, inizialmente funzion\u00f2 normalmente e copr\u00ec completamente il consumo di elettricit\u00e0 dell'isola per due anni. Sfortunatamente, l'inesperienza nel produrre questa forma di energia negli anni '80, ha portato a errori che avevano una pubblicit\u00e0 sproporzionatamente grande, negativa, in relazione alle conseguenze reali. Ci\u00f2 ha provocato reazioni locali, a causa del forte odore di idrogeno solforato nell'area di sfruttamento, nelle vicinanze di Kavana, localit\u00e0 poco distante da Adamas. Sotto la pressione di queste reazioni, la centrale geotermica di Milo fu dismessa nel 1989.\nStoria.\nL'eta dell'ossidiana e del bronzo.\nMilo fu una delle prime isole delle Cicladi a essere abitata. Secondo la mitologia greca, il primo abitante dell'isola fu Milos, un discendente di una famiglia reale, che fu inviato sull'isola dalla dea Afrodite. \nNell'antichit\u00e0, Milo fior\u00ec grazie alla sua ricchezza mineraria. L'isola \u00e8 stata abitata fin dall'et\u00e0 neolitica (VIII millennio a.C.) e ben presto divenne ricca grazie alla pietra di ossidiana, una roccia vulcanica nera e molto dura che i Meli usavano per fabbricare armi e strumenti per la caccia e la pesca. Gli abitanti si erano anche impegnati nel commercio di esportazione, poich\u00e9 l'ossidiana di Milo \u00e8 stata trovata nel Peloponneso, a Creta, a Cipro e persino in Egitto. La posizione di Milo, tra la Grecia continentale e Creta ne fecero un importante centro delle prime civilt\u00e0 egee. Milos perse la sua importanza nella fabbricazione di armi quando il bronzo divenne il materiale preferito per la fabbricazione di armi.\nI primi abitanti dell'isola furono probabilmente fenici o cari. Il primo insediamento fu creato a Fylakopi nell'et\u00e0 del bronzo quando l'estrazione dell'ossidiana era in declino, i primi abitanti furono infatti dei pescatori di tonno. Gli scavi sulla costa nord-est dell'isola condotti dalla British School of Athens nel 1896 hanno rinvenuto un muro di ispirazione minoica chiamato \"Sala dei Pilastri\" con frammenti di affreschi. Il famoso affresco del pesce volante \u00e8 stato trovato tra le rovine della Sala dei Pilastri. Allo stesso tempo, altri insediamenti apparvero a Pilos, Kalogries e Agios Panteleimonas. Essi furono scoperti principalmente grazie alle loro necropoli. Le tombe sono trapezoidali a forma di scatola con piastre verticali sui lati, in cui il defunto veniva sepolto in una posizione timida. \nL'et\u00e0 dorica.\nIl primo insediamento dorico di Milo risale al I millennio a.C. I dorici sono il gruppo etnico a cui appartenevano gli Spartani, ma i coloni dorici di Milo si sono presto resi indipendenti, prendendo il nome di Meli. I Meli fondarono una citt\u00e0 il cui sito si trova sulla sponda orientale della baia, a sud-ovest dell'attuale frazione di Tripiti.\nDal VI secolo a.C. fino all'assedio del 416 a.C., Milo emise il proprio conio, secondo lo standard di peso milese: la moneta di base era lo statete che pesava poco pi\u00f9 di 14 grammi. Milo era l'unica isola nel Mar Egeo a utilizzare questo standard. La maggior parte delle monete coniate portava l'immagine di una mela, che \u00e8 un gioco di parole perch\u00e9 l'antica parola greca per \"mela\" (m\u00ealon) suonava simile al nome dell'isola. Le monete portavano spesso anche il nome del suo popolo: \u039c\u0391\u039b\u0399\u039f\u039d (Malion) o qualche sua abbreviazione.\nNel VI secolo a.C., anche i Meli avevano imparato a scrivere e redigere documenti ufficiali utilizzando una variante arcaica dell'antica scrittura greca che esibiva influenze cretesi o teraiche. Questa scrittura fu scartata dopo l'assedio del 416 a.C. da parte degli Ateniesi nella Guerra del Peloponneso.\nA partire dal 470 a.C. e finendo con l'assedio del 416 a.C., i Meli esportarono rilievi in terracotta, che erano tipicamente usati come ornamenti per porte o cassapanche e rappresentavano scene della mitologia greca.\nDurante la seconda invasione persiana della Grecia nel 480 a.C., i Meli si rifiutarono di sottomettersi alla Persia e contribuirono con due navi da guerra allo sforzo bellico greco, che furono usate nella battaglia di Salamina. Dopo la battaglia, i Meli tornarono al loro tradizionale isolazionismo. \nAssedio e conquista ateniese.\nL'isola di Milo fu la protagonista, suo malgrado, di una brutale occupazione risalente al V secolo a.C., all'epoca della guerra del Peloponneso (431-404 a.C.). Le motivazioni dell'episodio in questione sono differenti, se ci atteniamo a Isocrate oppure a Tucidide: secondo il primo, l'isola di Milo era uno tra i tanti alleati di Atene prima della guerra, dalla quale per\u00f2 si sarebbe un po' per volta allontanata, giungendo addirittura a fornire aiuto a Sparta; secondo Tucidide, invece, Milo non era mai stata alleata di Atene, ma poich\u00e9 ne era molto vicina, la citt\u00e0 egemone, per motivi di sicurezza propria, avrebbe voluto attirarla nella propria orbita, scontrandosi per\u00f2 con l'indecisione degli isolani.\nQualunque fosse la realt\u00e0, pare che Atene abbia inviato pi\u00f9 di una ambasceria per tentare di convincere i Meli, ma che, di fronte alla loro opposizione, sia giunta alla conclusione che la situazione poteva essere risolta solo dalla forza: nell'anno 416 a.C., un anno di pace nella guerra con Sparta (vista la pace di Nicia del 421 a.C.), invi\u00f2 la sua potentissima flotta contro la piccola isola. Dopo un assedio durato molto pi\u00f9 a lungo di quanto la stessa Atene si aspettasse, l'isola fu costretta alla resa, e Atene applic\u00f2 una \"punizione\" spietata: tutti i maschi adulti furono uccisi e la restante popolazione fu ridotta in schiavit\u00f9; pare che anche Alcibiade spingesse per questa soluzione drastica.\nLo storico Luciano Canfora, nel suo volume \"Il mondo di Atene\", sembra sposare la tesi di Isocrate, senza per\u00f2 modificare la critica severa al comportamento di Atene.\nL'et\u00e0 ellenistica.\nFilippo II di Macedonia con la vittoria conseguita nella Battaglia di Cheronea (338 a.C.) divenne Signore della Grecia e le Cicladi. Durante lo stesso periodo, Milo e la vicina Kimolo erano in conflitto sul controllo di diverse piccole isole come Polyaigos, Heterea e Libea (le ultime due sono probabilmente le attuali isole disabitate di oggi di Agios Efstathios e Agios Georgios). Queste dispute territoriali in passato potevano essere risolte solo attraverso la guerra. Ma le due comunit\u00e0 decisero di risolvere in maniera pacifica la disputa tramite l'intervento del tribunale della citt\u00e0 di Argo, nel Peloponneso. Alla fine, i giudici argivi decretarono che le isole contese appartenevano a Kimolo. Tuttora le aree comunali dei comuni di Milo e Kimolo rispettano questo verdetto, decretato quasi 2300 anni fa. \nFino al 311 a.C. Milos appartiene alla Macedonia e poi all'Egitto. La libert\u00e0 e la sicurezza dei mari, grazie alla potente flotta di Tolomeo, offrirono l'opportunit\u00e0 di un nuovo sviluppo economico dell'isola, che ha contribuito al fiorire delle arti. La famosa statua della Venere di Milo (oggi conservata al Museo del Louvre, a Parigi) e l'imponente Poseidone di Milo, alta 2,50 m (conservato al Museo archeologico nazionale di Atene) sono esempi rappresentativi di questa nuova prosperit\u00e0.\nL'eta romana e cristiana.\nDurante l'epoca romana l'isola continuan\u00f2 a fiorire e a prosperare. Le prove epigrafiche chiariscono che fino alla fine del II secolo - inizi del III secolo a.C. vi era un gran numero di cittadini ricchi molto attivi nella comunit\u00e0. Essi infatti si sarebbero fatti carico delle spese di riparazione degli edifici pubblici, un fenomeno osservabile in molte altre isole dell'Egeo. L'antica Milo sotto la dominazione romana fu adornata con un teatro in marmo, ancora oggi ben conservato. Nel frattempo a Milo, come risulta dalle antiche catacombe, sembra che si sia istituita una folta comunit\u00e0 cristiana, che si pensa possa risalire persino al I secolo d.C. Le catacombe, che si trovano vicino a Tripiti e non troppo distanti dal sito dell'antica Milo, sono le pi\u00f9 grandi della Grecia e alcune delle pi\u00f9 notevoli al mondo. Le catacombe erano gi\u00e0 note ai locali col nome di \"cava dei Greci\". Nel 1844 furono visitate dall'archeologo tedesco Ludwig Ross su richiesta dell'allora ambasciatore austriaco ad Atene Anton von Prokesch-Osten. Egli descisse nel suo libro \"Inselreisen\" le sue impressioni sulle catacombe, affermando che fossero gi\u00e0 state ampiamente saccheggiate nel corso dei secoli. A seguire le indagini archeologiche furono l'archeologo francese Bajet nel 1887 e dal greco Georgios Lambrakis nel 1907.\nL'occupazione veneziana e il Ducato di Nasso.\nL'Impero bizantino fu sciolto dai Franchi, in particolare dai Veneziani, che parteciparono alla Quarta Crociata (1204). Al suo posto, l'Impero latino fu creato con Costantinopoli come capitale. Milos non ha partecipato con la maggior parte delle isole Cicladi al Partitio Terrarum Imperii Romaniae, con il quale \u00e8 stata effettuata la distribuzione finale tra i vincitori. Le isole Cicladi erano ambite dai veneziani, che le conoscevano da molti anni, e l'assenza delle isole nella distribuzione aiut\u00f2 i veneziani a carpirle facilmente. \nAll'indomani della Quarta Crociata (1204), il veneziano Marco Sanudo (nipote del doge Enrico Dandolo) prese il controllo di Milo e di molte altre isole delle Cicladi. Sanudo si dichiar\u00f2 duca di Nasso, l'isola dove stabil\u00ec la sua capitale. Sanudo non fece del suo ducato un vassallo di Venezia, ma invece dichiar\u00f2 lealt\u00e0 all'imperatore latino. La dinastia di Sanudo sopravvisse a nove generazioni, poi fu succeduta dai Crispo. Entrambe le famiglie erano cattoliche. La maggior parte della popolazione invece era (ed \u00e8 tuttora) greco-ortodossa. I due gruppi religiosi presto si unirono, cancellando le loro differenze. Il duca sostitu\u00ec i vescovi ortodossi delle isole con i cattolici: il primo vescovo cattolico di Milo fu nominato nel 1253. Nel 1262, sotto il regno di Marco II Sanudo, Costantinopoli fu riconquistata dai Greci e l'Impero bizantino fu ristabilito sotto la guida di Michele VIII Paleologo. Nel tentativo di conquistare Costantinopoli Michele VIII Paleologo sferr\u00f2 un attacc\u00f2 al Ducato di Naxos inviando una flotta guidata dal suo ammiraglio Philanthropinos, usando il castello di Monemvasia. I Meli furono quindi incoraggiati a sollevarsi contro i Franchi grazie alla presenza della flotta bizantina. Essi furono guidati nella rivolta da un monaco dal nome ignoto. Essi riuscirono ad impadronirsi del castello a Plaka, scacciando i Franchi. I Veneziani per\u00f2, con una flotta di sedici galere riconquistarono senza tante perdite il castello, stroncando la rivolta isolana. Nel 1323 Guglielmo I Sanudo regal\u00f2 Milo al figlio minore Marco Sanudo, che divenne Signore di Milo. Dopo la sua morte sal\u00ec al trono dell'isola la figlia Fiorenza I Sanudo, la Signora di Milo, l'ultima regnante della casata dei Sanudo.\nIl nobile Francesco I Crispo fu inviato a Nasso per controllare la cattiva gestione del ducato da Niccol\u00f2 III dalle Carceri, susseguito in seguito ad una rivolta contro la dinastia dei Sanudo nel 1383. Francesco organizz\u00f2 l'assassinio di Niccol\u00f2 e gli successe immediatamente con il sostegno di Venezia nel 1383; egli \u00e8 il fondatore della Casa di Cristo. Francesco I, al fine di legittimare i suoi diritti alla successione del ducato, spos\u00f2 la stessa Fiorenza I Sanudo, signora di Milo. Il loro figlio maggiore e successore, Giacomo I Crispo, cedette molte delle isole dell'arcipelago ai suoi fratelli pi\u00f9 giovani; il suo secondo fratello, Giovanni II Crispo, prese il posto di Signore di Milo. Giacomo I mor\u00ec nel 1418 (stesso anno in cui il Ducato di Naxos divenne vassallo di Venezia). Gli successe il suo secondo fratello Giovanni II, gi\u00e0 Signore di Milo, anzich\u00e9 sua figlia; Da allora Milo non ha conosciuto un Signore indipendente ed \u00e8 stata sempre governata direttamente dal ducato centrale con sede a Naxos. I duchi dell'Arcipelago e i sovrani di Milo della Casa di Cristo furono:\nIl declino veneziano e l'occupazione ottomana.\nIl XV secolo fu segnato dall'apparizione della flotta turca nel Mare Egeo, dai continui saccheggi nelle isole e dai ripetuti scontri tra i veneziani e i turchi, con brevi periodi di pace. Stava per morire il Ducato di Nasso, retto allora dalla dinastia dei Crispi. Nel 1536 infatti, sotto il regno di Giovanni IV Crispo, il famigerato Ariadeno Barbarossa saccheggi\u00f2 e devasto l'intero Egeo. Questo non accade per Milo, che rimase illesa dalla sua mania distruttiva. Nel 1566 i veneziani consegnarono il Ducato di Nasso all'impero ottomano e il suo ultimo duca cattolico fugg\u00ec a Venezia. Il sultano ottomano Selim II nomin\u00f2 un ebreo portoghese di nome Joseph Nasi come duca, che govern\u00f2 il ducato per molti anni tramite il suo vice Francesco Coronello. Alla morte di Nasi nel 1579, gli Ottomani annettono formalmente il territorio. \nNel 1580 un corpus rappresentativo degli abitanti delle isole di Nasso, Andro, Paro, Santorini, Milo e Siro present\u00f2 al Sultano Murad II una richiesta di status privilegiato, attraverso il quale il sistema amministrativo delle isole fu trasformato radicalmente. Milo fu governata da un emissario turco, chiamato \"emine\", che non risiedeva nell'isola. Ci\u00f2, come nelle altre isole, rese ai Greci che abitavano le isole di sviluppare un proprio apparato amministrativo locale. I funzionari venivano eletti ogni anno con la Pasqua ortodossa ed essi si occupavano di regolare le questioni tributarie. Le famiglie pi\u00f9 importanti dell'isola divennero i Tatarakis, gli Armenis, i Modinos e i Katakis, che usurpavano e imitavano i vecchi stemmi franchi.\nNel corso del XVII secolo Milo prosper\u00f2 sia nell'ambito dell'amministrazione locale, sia nell'ambito economico, poich\u00e9 i pirati erano soliti usare Milo come centro per vendere i bottini ottenuti saccheggiando. Le guerre veneto-turche (1645-1669, 1684-1695) aumentarono la presenza della pirateria nell'Egeo e a Milo. Nel 1675 circa, un pirata di nome Kapsis si proclam\u00f2 re dell'isola con l'aiuto del vescovato cattolico di Milo. Decadde ben presto, ingannato dai turchi, che lo catturarono, lo portarono a Istanbul e lo impiccarono.\nLe grandi quantit\u00e0 di merci, principalmente il prodotto della pirateria, venivano scambiate sull'isola e le somme di denaro accumulate, che erano enormi per i canoni di vita dell'epoca, consentivano agli isolani di concendere crediti alle altre comunit\u00e0 nelle isole dell'Egeo, di diventare azionisti delle navi mercantili e persino depositare fondi pubblici a Venezia.\nAll'inizio del XVIII secolo, la popolazione super\u00f2 i 6.000 ed era quasi interamente greca e cristiana. L'isola fu governata adesso da un giudice o kadi turco e da un governatore o voivode turco. Il voivode era responsabile della riscossione delle tasse e dell'esecuzione delle decisioni del kadi. Le vicende quotidiane dell'isola erano gestite da tre magistrati eletti (epitropi), sebbene una qualsiasi delle loro decisioni potesse essere appellata ai kadi. L'isola aveva due vescovi: uno greco-ortodosso e uno latino-cattolico. Il vescovo greco era pi\u00f9 ricco del suo omologo latino, poich\u00e9 aveva una base di entrate pi\u00f9 ampia.\nNel 1771 l'isola fu occupata dall'Impero russo per tre anni, poi riconquistata dagli ottomani.\nAlla fine del XVIII secolo, la popolazione diminu\u00ec considerevolmente per ragioni incerte. Nel 1798 la popolazione dell'isola era scesa sotto le 500 persone. I visitatori riferirono che quasi due terzi degli edifici erano andati in rovina. La popolazione ricominci\u00f2 a crescere all'inizio del XIX secolo, raggiungendo le 5.000 persone entro il 1821. \nDall'indipendenza greca alla seconda guerra mondiale.\nMilo fu una delle prime isole a unirsi alla Guerra d'indipendenza greca del 1821. Dal 1830, con il protocollo di Londra, Milo, insieme alle altre isole delle Cicladi, fu incluso nello stato greco di nuova formazione.\nDurante il diciannovesimo e l'inizio del ventesimo secolo, Milo fu un importante punto d'incontro per le navi americane e britanniche e francesi che combattevano i pirati musulmani nel Mediterraneo. L'isola ha fornito rifugio a molti rifugiati, dopo la catastrofe dell'Asia minore nel 1922. Questo fu una delle cause che portarono al picco della popolazione dell'isola nel 1928 con 6.562 persone.\nIl 9 maggio 1941 fu imposta l'occupazione tedesca dell'isola, ad eccezione delle altre isole delle Cicladi, che erano state incluse nella zona di occupazione italiana. Domenica 21 febbraio 1943, gli aerei inglesi affondarono la nave da carico \"Artemis\", carica di carburante. Greci e tedeschi morirono tragicamente sulla nave. Le botti arrivarono sulla spiaggia di Achivadolimni e alcuni meli andarono a prendere il loro contenuto, pensando che contenessero olio. I tedeschi li arrestarono e ne selezionarono quattordici civili maschi, il che port\u00f2 all'esecuzione degli stessi il 26 febbraio, per ordine del comandante Kawelmacher. I tedeschi avevano fatto molte fortificazioni: a Trachilas, a Castro, ad Areti, a Provatas, a Topakas, a Korfos, a Bombarda e a Nychia. Oggi, i resti di queste opere sono ben conservati. Il grande rifugio di Adamas \u00e8 stato trasformato in un acquedotto inaccessibile ai visitatori. \u00c8 stato restaurato negli ultimi anni ed \u00e8 aperto al pubblico. I Meli resistettero eroicamente all'invasione tedesca e rialzarono la bandiera greca sulla loro isola il 9 maggio 1945. Molti abitanti lasciarono l'isola a causa della durezza delle condizioni di vita e si trasferirono ad Atene e negli Stati Uniti. Tuttavia, con la comparsa del turismo, Milo e i suoi abitanti hanno subito un rapido sviluppo.\nNel corso del XX secolo, Milo era a volte un luogo di esilio per gli esponenti della sinistra e del Partito Comunista greco. In effetti, durante la dittatura di Ioannis Metaxas, molti democratici dissidenti, come Alexandros Svolos, furono esiliati proprio sull'isola.\nAmministrazione.\nIl comune omonimo comprende, oltre a Milo, anche le isole disabitate di Antimilo e Akradies, con una popolazione di 4.771 abitanti al censimento 2001.\nEconomia.\nTurismo.\nNei primi anni 2000 anche Milo \u00e8 stata raggiunta dal turismo di massa, attratto da un'ospitalit\u00e0 sempre pi\u00f9 organizzata, oltre che dall'unicit\u00e0 di oltre 70 spiagge, differenti per dimensione, attrezzatura, conformazione e accessibilit\u00e0. L'azienda turistica locale ha infatti pubblicizzato molto l'isola, che rispetto agli anni precedenti \u00e8 ora pi\u00f9 facilmente raggiungibile in tempi brevi dal Pireo con traghetti veloci.\nEsiste inoltre un piccolo aeroporto, collegato solo con Atene. \nL'isola, a causa della sua origine vulcanica, mostra una straordinaria morfologia geologica (alcune miniere sono ancora attive, soprattutto nella parte ad Est dell'isola; altre sono state chiuse negli anni passati, data la ricchezza di minerali quali zolfo, manganese, perlite, ossidiana, caolino, argento, bentonite, estratti nell'isola gi\u00e0 dal 7000 a.C.), che d\u00e0 luogo a sorgenti calde e rocce multicolori, litorali \"lunari\" ed una autenticit\u00e0 non ancora del tutto asservita al turismo di massa.\nNella parte nord-orientale dell'isola le strade sono per la maggior parte asfaltate, le restanti comunque hanno una buona percorribilit\u00e0. In particolare, a sud di Pollonia esiste una fitta ragnatela di strade bianche o in terra battuta che portano ai vari stabilimenti minerari e all'interno dell'isola. Diversa \u00e8 la situazione nella pi\u00f9 selvaggia parte occidentale, dove le strade non asfaltate sono sovente sconnesse e le miniere abbandonate."}
{"id": "1781844", "revid": "1543377", "url": "https://it.wikipedia.org/wiki?curid=1781844", "title": "Regione di Gao", "text": "La regione di Gao \u00e8 una delle 8 regioni del Mali. Il capoluogo \u00e8 la citt\u00e0 di Gao.\nGeografia fisica.\nLa regione confina a nord con Kidal, ad ovest con Tombouctou, ad est e la maggior parte del sud con il Niger, con una piccolissima porzione del confine meridionale condiviso con il Burkina Faso. La regione \u00e8 attraversata dal fiume Niger.\nLe etnie comune nella regione di Gao sono il Songhai, Bozo, Tuareg, Bambara, e Kounta. Le citt\u00e0 sono Gao, Bourem e Bamba.\nAltimetria.\nLa regione \u00e8 caratterizzata da un territorio di media altezza con un predominio di dune e pianure (a sinistra del fiume Niger) e le aree rocciose nel \"Gurma\" (sul lato destro del fiume).\nClima e vegetazione.\nIl clima \u00e8 di tipo sahel-sahariano. La regione di Gao si estende a nord del Sahel e a sud del Sahara. Il clima \u00e8 costituito da una stagione secca che dura tra i 7 e i 9 mesi, seguita da una stagione piovosa media tre mesi che caratterizzano questa regione. Le variazioni termiche sono molto importanti da una stazione all'altra e tra il giorno e la notte; Le temperature possono scendere a 20\u00a0\u00b0C nei mesi di dicembre e gennaio.\nI terreni sono sotto l'azione permanente di erosione, con una conseguente riduzione della qualit\u00e0 dei prodotti agricoli. La vegetazione \u00e8 dominata da piante e alberi spinosi, \u00e8 scarsa al di fuori delle zone vicine al fiume Niger. zone desertiche del Nord contengono quasi nessuna vegetazione.\nStoria.\nDalla fine del XIX secolo e fino al 1960 era sotto il controllo coloniale francese, inquadrato nella amministrazione dell'Africa Occidentale Francese.\nL'Indipendenza dalla Francia avvenne il 20 giugno 1960, da allora ha fatto parte della Repubblica del Mali.\nLa regione fu costituita con un decreto presidenziale del 12 luglio 1977..\nLa Regione di Gao in precedenza comprendeva l'intera parte orientale del paese, a est della Regione di Timbuct\u00f9. Tuttavia, nel 1991 il territorio settentrionale della regione \u00e8 stata separata per costituire la regione di Kidal.\nStoria recente.\nLa regione,dal 2012, subisce gli effetti della guerra del Mali, subendo attacchi di diversi gruppi di miliziani..\nLa Regione di Gao, nel 2012, ha fatto parte di Azawad, un territorio del Mali che per breve tempo ha costituito uno Stato non riconosciuto, dichiarando unilateralmente la propria indipendenza dal Mali il 6 aprile 2012 dal Movimento Nazionale per la Liberazione di Azawad (MNLA) durante la ribellione tuareg del 2012.\nDopo la prima battaglia di Gao, il MNLA ha perso il controllo del territorio alle milizie islamiste. Diversi altri combattimenti hanno avuto luogo nella regione durante la guerra, in particolare nella citt\u00e0 di Gao stessa.\nSuddivisioni.\nLa regione di Gao \u00e8 divisa in 4 circondari:"}
{"id": "1781845", "revid": "1543377", "url": "https://it.wikipedia.org/wiki?curid=1781845", "title": "Regione di Kayes", "text": "La regione di Kayes \u00e8 una delle 8 regioni del Mali. Il capoluogo \u00e8 la citt\u00e0 di Kayes.\nLa regione di Kayes \u00e8 divisa in 7 circondari:"}
{"id": "1781846", "revid": "1543377", "url": "https://it.wikipedia.org/wiki?curid=1781846", "title": "Regione di Kidal", "text": "La regione di Kidal \u00e8 una delle 8 regioni del Mali. Il capoluogo \u00e8 la citt\u00e0 di Kidal.\nLa regione di Kidal \u00e8 divisa in 4 circondari:"}
{"id": "1781847", "revid": "767487", "url": "https://it.wikipedia.org/wiki?curid=1781847", "title": "Hags\u00e4tra", "text": "Hags\u00e4tra \u00e8 un distretto situato nella zona meridionale di Stoccolma, Svezia.\nConfina con i distretti di \"\u00c4lvsj\u00f6\", \"\u00d6rby\" e \"R\u00e5gsved\", oltre che con quello di \"Stuvsta\", situato nella limitrofa municipalit\u00e0 di Huddinge. L'area fu incorporata a Stoccolma solo nel 1930, mentre in precedenza apparteneva alla zona di \"\u00c4lvsj\u00f6 g\u00e5rd\".\nOggi Hags\u00e4tra si estende su una superficie di 1.7\u00a0km\u00b2, per un totale di circa 7,800 abitanti.\nLa piazza \"Hags\u00e4tra torg\" ospita abitualmente il mercato; qui \u00e8 inoltre collocata l'entrata della stazione della metropolitana."}
{"id": "1781848", "revid": "124930906", "url": "https://it.wikipedia.org/wiki?curid=1781848", "title": "Marcos Angeleri", "text": "Caratteristiche tecniche.\nAngeleri \u00e8 utilizzato prevalentemente come terzino destro ed \u00e8 noto per la sua difesa aggressiva e per il suo gioco lungo tutta la fascia. Sotto la guida del tecnico Diego Pablo Simeone, ha giocato anche da libero. La sua abilit\u00e0 nell'inserirsi nelle azioni offensive \u00e8 stata incrementata con l'arrivo di Leonardo Astrada come allenatore a met\u00e0 del 2008. Le prestazioni sotto la guida di Astrada hanno attirato l'attenzione di Diego Armando Maradona, all'epoca commissario tecnico della Nazionale, ed anche dei giornalisti sportivi sudamericani, che lo hanno inserito nella top ten dei migliori calciatori del continente.\nCarriera.\nClub.\nEstudiantes.\nNato a La Plata, nella provincia di Buenos Aires, Angeleri ha esordito con la maglia dell'Estudiantes nel 2002 e ha fatto parte della squadra che si \u00e8 aggiudicata il campionato di Apertura 2006. Sempre con il club argentino, si \u00e8 classificato al secondo posto della Copa Sudamericana 2008, mentre l'anno successivo si \u00e8 aggiudicato la Coppa Libertadores, nonostante abbia saltato le ultime fasi della competizioni a causa di un fastidioso infortunio che gli ha impedito di andare a giocare in Europa, dove diversi club lo seguivano con interesse. Dopo essersi completamente ristabilito, ha giocato il campionato di Clausura 2010 e la Coppa Libertadores dello stesso anno.\nI soprannomi di Marcos Angeleri hanno creato numerose controversie: l'ex-allenatore dell'Estudiantes Carlos Bilardo, notoriamente un tipo superstizioso, ha dichiarato che \"Mambr\u00fa\" non fosse una buona scelta. \"Mambr\u00f9\" \u00e8 il soggetto di una filastrocca che racconta della morte in guerra di John Churchill, I duca di Marlborough. Come nomignoli, sono stati utilizzati anche \"Comandante\", con l'ovvio riferimento al Subcomandante Marcos, e \"Cacique\", che significa capo. Lo stesso Angeleri ha rivelato che, nella sua infanzia, veniva chiamato \"Cascarita\" (guscio d'uovo); altri soprannomi che gli sono stati affibbiati sono \"Gordo\" (ciccione) e \"Cobra\" (per la sua aggressivit\u00e0 nel difendere).\nSunderland.\nAngeleri ha firmato per il Sunderland il 24 luglio 2010, ma i termini dell'accordo sono rimasti privati. Si ipotizza che per il suo trasferimento siano stati spesi un milione e mezzo di sterline. \u00c8 stato detto che Angeleri soffrisse di nostalgia e che per questo non sia stato inserito nella lista dei venticinque calciatori registrati per la Premier League 2010-2011. Questa \u00e8 stata la spiegazione data dai media, ma in realt\u00e0 si \u00e8 poi saputo che il motivo reale fosse da ricercare nei problemi fisici del ragazzo e precisamente in un infortunio serio al ginocchio che sarebbe potuto essere curato soltanto mediante un'operazione. Il calciatore si \u00e8 procurato questo problema sei mesi prima di passare al Sunderland.\nNazionale.\nAngeleri \u00e8 stato convocato da Maradona nel 2008, per giocare nell'. Ha per\u00f2 esordito soltanto nel 2009 e precisamente l'11 febbraio, in un'amichevole disputata dalla \"Selecci\u00f3n\" a Marsiglia, contro la e vinta dalla selezione albiceleste per due a zero: il difensore ha sostituito Maxi Rodr\u00edguez negli ultimi dieci minuti di gioco.\nIl 28 marzo ha debuttato dal primo minuto con l', in un match di qualificazione al contro il , giocando l'intero incontro."}
{"id": "1781849", "revid": "6340", "url": "https://it.wikipedia.org/wiki?curid=1781849", "title": "Kahlil Gibran", "text": ""}
{"id": "1781851", "revid": "1543377", "url": "https://it.wikipedia.org/wiki?curid=1781851", "title": "Regione di Mopti", "text": "La regione di Mopti \u00e8 una delle 8 regioni del Mali. Il capoluogo \u00e8 la citt\u00e0 di Mopti.\nLa regione di Mopti \u00e8 divisa in 8 circondari:"}
{"id": "1781852", "revid": "1543377", "url": "https://it.wikipedia.org/wiki?curid=1781852", "title": "Regione di S\u00e9gou", "text": "La regione di S\u00e9gou \u00e8 una delle 8 regioni del Mali. Il capoluogo \u00e8 la citt\u00e0 di S\u00e9gou.\nLa regione di S\u00e9gou \u00e8 divisa in 7 circondari:"}
{"id": "1781854", "revid": "767487", "url": "https://it.wikipedia.org/wiki?curid=1781854", "title": "Regione di Sikasso", "text": "La regione di Sikasso \u00e8 una delle 8 regioni del Mali. Il capoluogo \u00e8 la citt\u00e0 di Sikasso.\nLa regione di Sikasso \u00e8 divisa in 7 circondari:"}
{"id": "1781856", "revid": "1543377", "url": "https://it.wikipedia.org/wiki?curid=1781856", "title": "Regione di Timbuct\u00f9", "text": "La regione di Timbuct\u00f9 \u00e8 una delle 8 regioni del Mali. Il capoluogo \u00e8 la citt\u00e0 di Timbuct\u00f9.\nLa regione di Timbuct\u00f9 \u00e8 divisa in 5 circondari:"}
{"id": "1781861", "revid": "110157", "url": "https://it.wikipedia.org/wiki?curid=1781861", "title": "Museo criminologico", "text": "Il Museo criminologico (Mu. Cri) \u00e8 sito a Roma nel Palazzo del Gonfalone, ex carcere minorile voluto da Papa Leone XII nel 1827, tra via del Gonfalone e via Giulia.\nStoria.\nIl museo fu aperto nel 1931, per volere del Guardasigilli Rocco che voleva raccogliere e mettere alla portata degli studiosi gli strumenti che pi\u00f9 avevano caratterizzato il mondo della criminalit\u00e0; ma l'idea di aprire un museo criminologico a Roma era gi\u00e0 viva sul finire dell'Ottocento.\nInizialmente il museo era diviso in pi\u00f9 sezioni:\nInizialmente il museo occupava il piano terra delle Carceri nuove di Via Giulia. Nel 1968 il museo venne smantellato per cambio di destinazione d'uso delle Carceri nuove.\nNel 1975 il museo venne trasferito nelle carceri del palazzo del Gonfalone (la sede attuale) cambiando anche il nome da \"Museo criminale\" a \"Museo criminologico - MUCRI\".\nI lavori per l'allestimento del nuovo museo iniziarono gi\u00e0 nel 1972 per consentire la nuova apertura solamente 3 anni pi\u00f9 tardi. La lunga permanenza nei depositi ha causato la perdita di alcuni dei reperti prima esposti.\nSuccessivamente, nella seconda met\u00e0 degli anni settanta, un calo d'interesse dei visitatori ha fatto s\u00ec che le visite avvenissero solo su appuntamento o a seguito di particolare autorizzazione.\nDal finire degli anni settanta il museo \u00e8 rimasto chiuso per un periodo di quindici anni, durante il quale \u00e8 stata effettuata la riorganizzazione e il riassetto delle opere esposte. Il museo \u00e8 stato riaperto solo nel 1994, da quando il ricchissimo materiale della collezione viene presentato in un percorso di natura cronologica volto a contestualizzare gli strumenti esposti.\nDal 1\u00ba giugno 2016 il museo \u00e8 temporaneamente chiuso.\nIl percorso museale.\nDopo una prima sezione, dedicata alla storia dell'esercizio della giustizia dall'et\u00e0 antica fino al XVIII secolo, segue una sezione dedicata alla nascita nell'Ottocento delle istituzioni carcerarie e delle antropologie criminali. In questa sezione \u00e8 ampiamente documentata anche la contemporanea nascita del manicomio criminale grazie all'esposizione di testi e materiali di studio, nonch\u00e9 ad un ampio apparato iconografico, raccolto da Cesare Lombroso e seguaci che, attraverso l'analisi di reperti anatomici di noti delinquenti e prostitute dell'epoca, tent\u00f2 di dimostrare il legame che univa determinate caratteristiche fisiche alle attitudini criminali.\nL'ultima sezione \u00e8 occupata dalle forme di criminalit\u00e0 moderna insieme ai corpi di reato relativi a furto con scasso, spionaggio, falsificazione e gioco d'azzardo, mentre una saletta separata \u00e8 stata appositamente allestita per ospitare fatti di sangue che sono stati oggetto della cronaca nera degli ultimi decenni.\nAlcuni reperti esposti sono:&lt;br&gt;strumenti di tortura quali gogne, una vergine di Norimberga, una briglia delle comari, la pistola usata da Gaetano Bresci per l'assassinio di Umberto I, il tagliacarte con cui venne ferito Mons, scudisci, fruste e ferri vari; la divisa del boia Mastro Titta che, tra il 1796 e il 1864, esegu\u00ec ben 516 condanne a morte mediante impiccagione, decapitazione e squartamento. C'\u00e8 persino un calco in gesso del cranio del criminale Giuseppe Villella, con il quale il criminologo Cesare Lombroso, scoprendo la fossetta occipitale mediana, ritenne di aver provato la delinquenza atavica."}
{"id": "1781862", "revid": "599013", "url": "https://it.wikipedia.org/wiki?curid=1781862", "title": "Agust\u00edn Alayes", "text": "Carriera.\nCresce nell'Estudiantes dove vince l'Apertura nel 2006 e la Copa Libertadores nel 2009. \u00c8 stato anche finalista nella Copa Sudamericana nel 2008. Proprio nel 2006 ha segnato record personale per maggior numero di gol in una stagione (sei in totale). Successivamente raggiunge l'accordo per il trasferimento al Colo-Colo, trasferimento che per\u00f2 salta a causa del mancato superamento delle visite mediche; cos\u00ec, nel gennaio 2011 si trasferisce al Newell's Old Boys firmando un contratto di 2 anni e mezzo. Ma a causa dello scarso rendimento disputa solo 2 partite, una delle quali segna la peggior sconfitta nella storia del club in campionato, e nel mese di febbraio decide di rescindere il contratto con la squadra per motivi allora non noti. L'8 luglio 2011 raggiunge l'accordo per il trasferimento al River Plate. Il 6 gennaio 2012 per\u00f2 risolve il suo contratto con il River, poich\u00e9 il suo allenatore Mat\u00edas Almeyda non aveva intenzione di prenderlo in considerazione; cos\u00ec il 23 gennaio successivo firma un contratto per 2 stagioni con il Banfield. Nel club mette a segno numerose buone prestazioni segnando un solo gol, forse il pi\u00f9 importante della sua carriera, nel pareggio per 1-1 contro il Boca. A 33 anni, a seguito della retrocessione del Banfield in Primera B Nacional rescinde il suo contratto e ritorna nel club dove \u00e8 cresciuto, l'Estudiantes.\nL'11 dicembre 2012, dopo il ritiro al calcio giocato, viene nominato segretario tecnico della prima squadra dell'Estudiantes."}
{"id": "1781863", "revid": "287204", "url": "https://it.wikipedia.org/wiki?curid=1781863", "title": "Hagsatra", "text": ""}
{"id": "1781864", "revid": "179980", "url": "https://it.wikipedia.org/wiki?curid=1781864", "title": "Marcos Alberto Angeleri", "text": ""}
{"id": "1781870", "revid": "1649409", "url": "https://it.wikipedia.org/wiki?curid=1781870", "title": "Damian Hopley", "text": "Biografia.\nIl ruolo d'elezione di Hopley era quello di ala (destra o sinistra), anche se spesso ha giocato come centro. Entr\u00f2 nel London Wasps nel 1990 ed esord\u00ec in prima squadra nel 1992, rimanendo fino al 1998. In quell'anno, a soli 28 anni d'et\u00e0, fu costretto al ritiro per via di una lunga serie di infortuni. Vanta 3 presenze per l' maggiore, due delle quali nel corso della .\nDopo il ritiro, Hopley si impegn\u00f2 nella tutela della salute dei giocatori, e divenne direttore esecutivo dell'associazione rugbysti professionisti inglesi (PRA, Professional Rugby Players' Association), incarico che ricopre ancora dopo la riconferma giunta nel 2006.\nTra i suoi pi\u00f9 recenti pronunciamenti come capo dell'associazione, la richiesta di un periodo obbligatorio di riposo in mezzo alla stagione di campionato per i giocatori."}
{"id": "1781873", "revid": "121373034", "url": "https://it.wikipedia.org/wiki?curid=1781873", "title": "Hiroshi Kazato", "text": "Kazato inizi\u00f2 la sua carriera a 19 anni prendendo parte al Campionato CanAm nel 1971, finendo 10\u00ba guidando una Lola T222.\nNella stagione 1972 e 1973 partecip\u00f2 anche alla Formula 2, facendo 7 punti.\nMor\u00ec a soli 25 anni nel vecchio Fuji Speedway, durante il Fuji Grand Champion, dopo la collisione con Seiichi Suzuki. Dopo quest'incidente, il circuito fu modificato per l'anno seguente (1975), cancellando la veloce prima curva sopraelevata, la Daiichi, per lasciare spazio ad un tornante. "}
{"id": "1781875", "revid": "838137", "url": "https://it.wikipedia.org/wiki?curid=1781875", "title": "Microregione di Lajeado-Estrela", "text": "Lajeado-Estrela \u00e8 una microregione del Rio Grande do Sul in Brasile, appartenente alla mesoregione di Centro Oriental Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 31 comuni:"}
{"id": "1781876", "revid": "838137", "url": "https://it.wikipedia.org/wiki?curid=1781876", "title": "Fondazione Nord Sud", "text": "La Fondazione Giovanni Bersani Nord-Sud per la solidariet\u00e0 internazionale onlus, \u00e8 nata il 5 luglio 1997, per iniziativa di persone e gruppi che dal 1969 erano impegnati in progetti di cooperazione in Africa, America Latina, Balcani e Medio Oriente. Fortemente collegata alla ONG CEFA, anch'essa fondata da Bersani, la Fondazione ha assunto il nome del fondatore di entrambe le organizzazioni in occasione del suo centesimo compleanno. Precedentemente aveva solamente la denominazione \"Nord-Sud\".\nObiettivi.\nLo scopo \u00e8 di operare, senza fini di lucro, nel campo della solidariet\u00e0 e della cooperazione internazionale, per la promozione dei diritti universali, ispirandosi alla concezione della fratellanza cristiana, quale fondamento comune della famiglia umana.\nStoria.\nRiconosciuta dal Ministero degli Esteri con D.M. n. 000916 del 3 marzo 1998 e dalla Comunit\u00e0 europea, \u00e8 divenuta operativa nell'ottobre 1998.\n sostiene il principale promotore dell'iniziativa e presidente, Giovanni Bersani, da oltre 50 anni impegnato in concrete iniziative di pace, fondatore del CEFA (Comitato Europeo per la Formazione e l'Agricoltura) nel 1971 e autore del libro \"Costruire la pace\" nel 2006.\nNegli anni cinquanta \u00e8 iniziata la sua opera che ha portato nel 1971 all'approvazione della legge che regolamenta l'istituzione delle ONG di cooperazione italiana ed il primo provvedimento europeo a favore della cooperazione volontaria per il Terzo Mondo.\nGiovanni Bersani ha conosciuto ed ha avuto relazioni amichevoli e collaborazioni con: Raoul Follereau, Muhammad Yunus, Leopold Senghor, Julius Nyerere, Albert Schweitzer, Giorgio La Pira, Madre Teresa, H\u00e9lder C\u00e2mara, Rigoberta Mench\u00fa Tum, Annalena Tonelli, Nelson Mandela, Seretse Khama.\nCome opera.\nLa Fondazione \u00e8 un organismo finanziario capace di contribuire nel tempo a sostenere progetti di sviluppo e di pace per situazioni disperate e in ragione della precariet\u00e0 degli aiuti internazionali.\n\u00c8 nata principalmente per sopperire alla progressiva riduzione e annullamento del contributo dello Stato e della Comunit\u00e0 europea alle attivit\u00e0 del volontariato civile, che in passato copriva il 50% degli oneri dei progetti prescelti e che per diversi motivi \u00e8 andato nel tempo a subire un trend negativo.\nIn considerazione dei suddetti tagli agli aiuti i promotori di NORD-SUD, gi\u00e0 impegnati in progetti pluriennali di intervento volontario, hanno deciso di investire forze in positivo, in iniziative per trovare le risorse altrove, coinvolgendo gli Enti locali e costituendo una Fondazione Privata.\nLe iniziative.\nLe iniziative della fondazione vanno dal sostegno allo sviluppo dell'agricoltura con la costruzione di grandi opere e infrastrutture, all'istruzione dei giovani all'assistenza ospedaliera e sociale delle donne e delle persone in particolari difficolt\u00e0, al micro credito, al commercio equo e solidale. Gli investimenti sono mirati ad un sostegno di avviamento verso l'autosufficienza e ad instaurare meccanismi di crescita autonoma dei popoli.\nDalla sua nascita ad oggi la Fondazione ha operato a sostegno di progetti umanitari e di sviluppo e di specifiche iniziative di pace in oltre 20 Paesi: in Africa, America Latina, nel bacino del Mediterraneo, nei Balcani e nel Medio Oriente.\nNell'ultimo anno (2007) la Fondazione NORD-SUD ha finanziato tre progetti in Tanzania, Guatemala e Marocco.\nMonitoraggio investimenti.\nEsiste un Comitato d'Onore costituito da personalit\u00e0 della cultura e della finanza, un gruppo di lavoro \u00e8 incaricato del continuo monitoraggio degli investimenti. Questi sono affidati a due Banche bolognesi e ad una Banca belga fiduciaria di Istituzioni europee."}
{"id": "1781878", "revid": "78273", "url": "https://it.wikipedia.org/wiki?curid=1781878", "title": "Tzetze", "text": ""}
{"id": "1781879", "revid": "254059", "url": "https://it.wikipedia.org/wiki?curid=1781879", "title": "Arroio do Meio", "text": "Arroio do Meio \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1781882", "revid": "1714743", "url": "https://it.wikipedia.org/wiki?curid=1781882", "title": "Guglielmina di Prussia (1774-1837)", "text": "Giovinezza.\nNata a Potsdam, Guglielmina era la quarta degli otto figli di Federico Guglielmo II di Prussia e di Federica Luisa d'Assia-Darmstadt. La sua educazione venne fortemente influenzata dall'austero stile di vita del suo prozio, Federico II, e dalle idee di Voltaire, all'epoca dominanti nella corte prussiana. Impar\u00f2 anche diverse lingue.\nDotata di temperamento artistico, Guglielmina amava la musica e sapeva dipingere bene, preferendo le scene bibliche ed i ritratti di famiglia. Inoltre recit\u00f2 in opere allestite dalla corte; tutte attivit\u00e0 cui si sarebbe pi\u00f9 tardi dedicata nella corte olandese.\nPrincipessa olandese.\nIl 1\u00ba ottobre 1791, appena diciassettenne, i genitori la destinarono a sposare il principe Guglielmo d'Orange-Nassau. Gli sposi erano cugini in quanto il padre di Guglielmina e la madre di Guglielmo erano fratello e sorella. Il matrimonio era stato combinato nel quadro di un legame di alleanza tra le casate di Orange e di Hohenzollern ma, nella realt\u00e0, si trasform\u00f2 in una storia d'amore che rese felice l'unione. Le nozze vennero celebrate il 1\u00ba ottobre 1791 nel Palazzo reale di Berlino e ad esse seguirono festeggiamenti durati diciassette giorni.\nLa giovane coppia stabil\u00ec la propria residenza nel palazzo Noordeinde, all'Aia. Qui nacque il loro primogenito Guglielmo. Nel frattempo la posizione degli Orange si faceva sempre pi\u00f9 incerta, a causa della minaccia francese. La salute di Mimi sub\u00ec un serio tracollo a causa degli eventi, al punto che nell'estate del 1794 si trasfer\u00ec nel palazzo Soestdijk per consentire di rimettersi in forze. Quando, nel gennaio del 1795, l'Olanda venne invasa dalla truppe francesi, la famiglia reale and\u00f2 in esilio. A causa dell'enorme stress subito in questi frangenti, a met\u00e0 del 1794 la principessa sub\u00ec un aborto spontaneo. Guglielmina ed il marito si trasferirono prima in Inghilterra e poi, dal 1796, a Berlino, dove si riunirono agli altri Orange. Qui nacquero Federico e Paolina. Tra il 1795 ed il 1813 Guglielmo altern\u00f2 rapporti di ostilit\u00e0 e collaborazione con Napoleone e fu spesso lontano da casa, cosa che nocque alla salute della moglie. Guglielmina godeva infatti della compagnia del marito e dei rari periodi in cui stava a casa. Dato che nel frattempo Napoleone aveva assegnato al marito il principato di Fulda, la coppia vi si stabil\u00ec, ridotta al rango di principi tedeschi, alternanovi soggiorni invernali a Berlino, dove ebbero accesso al cosiddetto \"Niederl\u00e4ndisches Palais\". Tuttavia, quando Guglielmo rifiut\u00f2 di aderire alla Confederazione del Reno, divenne evidente che il principato di Fulda era perduto. Guglielmina, che il 30 agosto 1806 aveva dato alla luce un bambino nato morto, venne costretta poco dopo alla fuga da Berlino per sfuggire all'avanzata delle truppe francesi. Nel corso di questo viaggio, funestato dal cattivo tempo, Paolina cadde gravemente ammalata e mor\u00ec nel mese di dicembre tra le braccia della madre. Guglielmina si rifiut\u00f2 di separarsi dal corpo della figlia, al punto da far temere per la sua salute mentale. I francesi avevano gi\u00e0 occupato la Prussia, e controllavano quindi gli spostamenti tra la principessa e la sua famiglia d'origine. Guglielmina dovette quindi stabilirsi in Polonia, in difficili condizioni economiche. Infine dopo una petizione a Napoleone, la principessa ottenne il permesso di risiedere a Berlino, sotto stretta sorveglianza francese, ed impossibilitata a corrispondere con il marito. Quando Guglielmo ottenne infine il permesso di visitare la moglie, decise di portare il primogenito in Inghilterra, cosa non gradita da Guglielmina. Ella avrebbe infatti preferito tenere con s\u00e9 tutti i suoi figli in Prussia, essendosi dimostrata una madre premurosa, che spesso visitava le lezioni dei suoi bambini e s'occupava di seguire la loro educazione, cosa non molto diffusa all'epoca tra le donne della sua classe. Nel maggio del 1810 ella partor\u00ec a Berlino la sua ultima figlia Marianna.\nNel marzo del 1813 Napoleone dovette ritirarsi da Berlino, ma vi torn\u00f2 poco dopo. In questi frangenti Guglielmina cerc\u00f2 rifugio nella residenza da lei acquistata l'anno prima in Slesia, dove visse in condizioni piuttosto primitive. Poco dopo Napoleone venne sconfitto e nel 1813 si prospett\u00f2 infine la possibilit\u00e0 per Guglielmina di rientrare nei Paesi Bassi, di cui il marito stava per essere proclamato sovrano. Tuttavia ella ritorn\u00f2 a L'Aia solo all'inizio del 1814.\nRegina dei Paesi Bassi.\nGuglielmina si dimostr\u00f2 madre esemplare anche negli eventi successivi alla sconfitta subita da Napoleone a Waterloo. Avendo infatti saputo che il primogenito aveva riportato una ferita alla spalla, si rec\u00f2 personalmente ad assisterlo nel suo campo.\nNel 1815 il marito venne incoronato sovrano del Regno Unito dei Paesi Bassi che, a quell'epoca, includevano anche gli attuali Belgio e Lussemburgo. Conseguentemente, Guglielmina divenne la prima regina consorte dei Paesi Bassi. A differenza di sua zia, Guglielmina era una donna di carattere semplice, e come regina rimase sullo sfondo, senza giocare mai alcun ruolo politico dominante, non essendo mai consultata in tal senso dal marito. Si mantenne modesta ed amichevole, e si dedic\u00f2 intensamente alle opere di carit\u00e0. Non fu per\u00f2 una regina popolare, e venne molto criticata per l'isolamento da lei imposto alla famiglia reale, cui consentiva d'essere avvicinata solo dai cortigiani. Nelle province belghe, venne inoltre criticata per il suo abbigliamento, improntato ad uno stile tipicamente tedesco. Ella era solita alternare in estate i propri soggiorni di corte tra Bruxelles e l'Aja, mentre d'inverno risiedette nel Palazzo di Het Loo ed il castello di Laken. Inoltre Guglielmina comp\u00ec quasi annualmente visite a Berlino, dove svolse compiti di rappresentanza per conto del fratello Federico Guglielmo, sovrano di Prussia. Il suo grande interesse per la pittura continu\u00f2 a manifestarsi anche in questi anni. Fu cos\u00ec che il famoso pittore Friedrich Bury venne invitato nei Paesi Bassi per darle lezioni. La regina partecip\u00f2 anche con regolarit\u00e0 ad alcune mostre e fu una mecenate di diversi musei ed artisti. Lei stessa fu giudicata una dilettante di talento, venendo infine nominata membro onorario dell'Accademia reale di belle arti. A partire dal 1820, la sua salute peggior\u00f2, e dopo il 1829, in cui numerosi osservatori furono allarmati dalla sua magrezza e dal suo pallore, fu raramente vista in pubblico. Al declino fisico della regina contribuirono certamente gli eventi della rivoluzione belga ed i rapporti tesi tra il primogenito ed il marito. Nel corso degli anni trenta Guglielmina ridusse al minimo le sue apparizioni pubbliche, che non aveva del resto mai amato. Nell'aprile del 1837, durante uno spettacolo teatrale ad Amsterdam cui prese parte col consorte, il suo decadimento fisico nell'aspetto e nella postura apparve evidente ai presenti. Tra il maggio ed il giugno dello stesso anno, ella comp\u00ec il suo ultimo viaggio a Berlino, dove volle a tutti i costi presenziare al battesimo del nipote Alberto. Il viaggio la sfin\u00ec e, tornata in Olanda, trascorse l'estate nel pPalazzo di Het Loo. Il 4 ottobre, molto indebolita, Guglielmina si rec\u00f2 con il marito all'Aja. Giunta nella citt\u00e0 le sue condizioni s'aggravarono e dopo pochi giorni, ella si spense alla soglia dei 63 anni d'et\u00e0 nel Noordeinde Palace, avendo accanto a s\u00e9 il marito, i due figli maschi ed il nipote Guglielmo. Guglielmina venne sepolta il 26 ottobre nella Nieuwe Kerk di Delft."}
{"id": "1781883", "revid": "110157", "url": "https://it.wikipedia.org/wiki?curid=1781883", "title": "Bom Retiro do Sul", "text": "Bom Retiro do Sul \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1781884", "revid": "599013", "url": "https://it.wikipedia.org/wiki?curid=1781884", "title": "Jacek Krzyn\u00f3wek", "text": "Caratteristiche tecniche.\nCentrocampista duttile, poteva giocare su entrambe le fasce e dietro le punte.\nCarriera.\nClub.\nLa sua carriera calcistica inizia con il Charzanowice, squadra che lascia nel 1996, a 18 anni, per il Radomsko. Dopo due stagioni, si accasa al Rak\u00f3w Cz\u0119stochowa, che, durante la stagione 1996-97, lo fa debuttare nella massima serie del campionato polacco, l'allora Ekstraklasa: termina la stagione con 17 presenze. Passa poi in seconda divisione con il GKS Be\u0142chat\u00f3w, che riesce ad arrivare alla promozione in prima divisione, retrocedendo di nuovo al termine della stagione 1998-99. Ciononostante, su di lui si accende l'interesse di vari club, tra cui il Norimberga, cos\u00ec come quello del selezionatore della nazionale di calcio polacca, Janusz W\u00f3jcik.\nNel 1999 arriva il momento del suo passaggio al Norimberga, la squadra che pi\u00f9 di tutte s'era interessata, nella Zweite Bundesliga: in questa competizione, disputa 3 delle sue 5 stagioni a Norimberga, concluse con 142 presenze e 28 gol. Viene poi acquistato dal .. Gioca, inoltre, in Champions League.\nDopo la stagione 2005-06, passa al . Il 2 febbraio 2009 passa al .\nIl 15 agosto 2011 annuncia ufficialmente il suo ritiro.\nNazionale.\nDebutta con la Nazionale polacca il 10 novembre 1998, quando militava nel GKS Be\u0142chat\u00f3w, in occasione della partita - 1-3, amichevole disputata a Bratislava. Le sue prestazioni sono importanti durante soprattutto le qualificazioni al campionato mondiale di calcio 2002 e le qualificazioni al campionato mondiale di calcio 2006, partecipando alle due edizioni dei mondiali. \u00c8 stato inoltre convocato per il , dopo aver disputato ottime partite nelle qualificazioni."}
{"id": "1781885", "revid": "838137", "url": "https://it.wikipedia.org/wiki?curid=1781885", "title": "VoiceXML", "text": "VoiceXML (VXML) acronimo di Voice eXtensible Markup Language, definito dal World Wide Web Consortium (W3C), rappresenta lo standard in formato XML per la creazione di dialoghi interattivi tra una persona ed un computer.\nLa piattaforma VoiceXML lavora in modo analogo a un browser HTML: i documenti VoiceXML vengono scaricati da un server web e interpretati e trasformati in voce da un Voice Gateway residente sul computer dell'utente finale.\nApplicazioni.\nVoiceXML \u00e8 un linguaggio progettato per realizzare sistemi di presentazione e interazione vocali, denominati \"Voice User Interface\" (VUI, in italiano \"interfaccia utente vocale\"), usando la linea telefonica per l'accesso ai dati.\nVoiceXML permette la creazione di logiche di dialogo uomo-macchina in linguaggio naturale attraverso l'integrazione con diverse tecnologie, tra cui:\nIl linguaggio VoiceXML \u00e8 espressamente concepito per operazioni e applicazioni orientate al web: questo consente di produrre documenti VoiceXML anche in modo dinamico e interattivo con l'utente, attraverso linguaggi server side (ASP, ASP.NET, JSP, PHP, ecc.), cos\u00ec come avviene per le pagine web.\nCaratteristiche.\nAlcune delle caratteristiche del linguaggio VoiceXML sono:\nCome funziona.\nL'utente si connette tramite il proprio telefono (senza dover usare un particolare browser o plugin) ad un Voice Gateway attraverso la rete telefonica ordinaria.\nIl Voice Gateway svolge le seguenti funzioni:\nIl server web, una volta ricevute le richieste dal Voice Gateway, rende disponibili i documenti VoiceXML per la loro interpretazione e conversione in voce verso l'utente finale.\nEsempio.\nEsempio di un documento VoiceXML:\n&lt;?xml version=\"1.0\" encoding=\"UTF-8\" ?&gt;\n&lt;vxml version=\"2.0\" xmlns=\"http://www.w3.org/2001/vxml\" &gt;\n &lt;form id=\"primo_form\"&gt;\n &lt;block&gt;\n &lt;prompt&gt;\n Ciao Mondo!\n &lt;/prompt&gt;\n &lt;/block&gt;\n &lt;/form&gt;\n&lt;/vxml&gt; \nL'interpretazione di questa pagina VoiceXML da parte del Voice Gateway fa pronunciare le parole \"Ciao Mondo!\" tramite un sistema integrato di sintesi vocale.\nEsempi di applicazioni possibili sono: posta elettronica, informazioni di servizio di pubblica utilit\u00e0 (meteo, traffico...), quotazioni di borsa, call center, gestione delle scorte, servizi per il tempo libero (oroscopi, eccetera).\nStoria del linguaggio.\nUn primo linguaggio di markup per interazioni vocali via telefono, il \"Phone Markup Language\" (PML) fu sviluppato dai Bell Laboratories di AT&amp;T. Lo sviluppo prosegu\u00ec anche quando i Bell Laboratories furono scorporati da AT&amp;T e integrati in Lucent Technology.\nNel frattempo anche IBM e Motorola svilupparono i loro linguaggi di markup vocali, denominati rispettivamente SpeechML e VoxML.\nNel marzo 1999 IBM, AT&amp;T, Lucent e Motorola decisero di unificare gli sviluppi su una base comune, dando vita al VoiceXML Forum che nell'agosto 1999 inizi\u00f2 le specifiche del linguaggio VoiceXML, pubblicando la versione 1.0 nel marzo 2000. Il nuovo linguaggio di markup, grazie anche alle somiglianze con l'HTML, ebbe subito un'ampia diffusione. L'attore italiano principale nelle attivit\u00e0 del forum \u00e8 stato lo CSELT.\nNel marzo 2004, la versione 2.0 di VoiceXML divenne una raccomandazione ufficiale del W3C che ne cura gli sviluppi e le evoluzioni.\nA giugno 2007 il W3C ha distribuito la versione 2.1 di VoiceXML, che presenta una serie di estensioni garantendo la compatibilit\u00e0 all'indietro con la versione precedente.\nA giugno 2009 il W3C ha distribuito la seconda versione draft dell'edizione 3.0 di VoiceXML, che prevede ulteriori estensioni tra cui l'identificazione e la verifica della voce e la cattura e riproduzione di video.\nStandard collegati.\nNel quadro delle attivit\u00e0 collegate alle applicazioni vocali, il W3C ha ulteriormente separato il controllo delle interfacce vocale definendo diversi linguaggi di markup, ognuno orientato verso aspetti specifici.\nSRGS e SISR.\n\"Speech Recognition Grammar Specification (SRGS)\" \u00e8 il linguaggio utilizzato per scrivere le grammatiche (insiemi di regole) utilizzate dal riconoscitore vocale per riconoscere gli input utente.\n\"Semantic Interpretation for Speech Recognition(SISR)\" viene utilizzato per controllare l'interpretazione semantica, inserendo le opportune istruzioni nelle grammatiche, per manipolare i risultati ottenuti dal riconoscimento vocale in base al contesto applicativo.\nPLS.\n\"Pronunciation Lexicon Specification (PLS)\" viene utilizzato sia dal riconoscitore vocale sia dal sintetizzatore per controllare la corretta pronuncia di una parola, soprattutto in applicazioni multilingue.\nSSML.\n\"Speech Synthesis Markup Language (SSML)\" viene usato per migliorare la prosodia delle frasi controllando aspetti quali enfasi, timbro vocale, volume sonoro e velocit\u00e0 di lettura.\nCCXML.\n\"Call Control eXensible Markup Language (CCXML)\" viene usato per la gestione delle telefonate. Permette di accettare una chiamata in entrata, effettuare una chiamata in uscita, terminare una chiamata e collegare pi\u00f9 chiamate in conferenza."}
{"id": "1781888", "revid": "125765294", "url": "https://it.wikipedia.org/wiki?curid=1781888", "title": "Personaggi di Ned - Scuola di sopravvivenza", "text": "Questa \u00e8 la lista dei personaggi di \"Ned - Scuola di sopravvivenza\"."}
{"id": "1781889", "revid": "110157", "url": "https://it.wikipedia.org/wiki?curid=1781889", "title": "Boqueir\u00e3o do Le\u00e3o", "text": "Boqueir\u00e3o do Le\u00e3o \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1781896", "revid": "729019", "url": "https://it.wikipedia.org/wiki?curid=1781896", "title": "Giancarlo Perini", "text": "Carriera.\nNato in localit\u00e0 Costa Nicrosi, a Carpaneto Piacentino, comincia ad andare in bicicletta all'et\u00e0 di 11 anni e si iscrive presto al gruppo sportivo del comune di Cadeo. Nel 1976 si trasferisce al Pedale Arquatese di Castell'Arquato, gareggiando per cinque stagioni tra i dilettanti (due anni con la terza categoria, poi tre tra seconda e prima): in quegli anni vince alcune gare internazionali come la Coppa d'Inverno, la Coppa Fiera di Mercatale, il Gran Premio di Verteva, oltre a classificarsi quinto, e miglior giovane, al Giro d'Italia dilettanti 1980.\nNell'autunno del 1980 si accorda con Davide Boifava e la sua Inoxpran per il passaggio al professionismo a partire dal 1981. Gi\u00e0 al primo anno tra i \"pro\" partecipa come gregario alla Vuelta a Espa\u00f1a, contribuendo al successo di Giovanni Battaglin; nelle stagioni a venire \u00e8 peraltro ancora importante uomo-squadra dei capitani della Inoxpran/Carrera (nuova denominazione dal 1984), lo stesso Battaglin e poi il bresciano Roberto Visentini. Tuttavia un grave incidente al Giro di Svizzera 1986 rischia di interrompere la sua carriera: in un tratto di discesa Perini viene infatti investito da un'autovettura entrata sul tracciato di gara, rimediando tre fratture al ginocchio destro, trauma cranico e numerose ferite.\nResta lontano dalle corse per sette mesi: rientra nei primi mesi del 1987 e ritorna in breve a lavorare proficuamente per i nuovi leader della Carrera, l'irlandese Stephen Roche e Claudio Chiappucci. Tocca per\u00f2 l'apice della carriera nella seconda parte della stagione 1992, quando, dopo l'ottavo posto finale al Tour de France (ove Chiappucci \u00e8 secondo), riesce ad ottenere piazzamenti nei dieci al Trofeo Matteotti, alla Coppa Bernocchi e al Giro del Veneto; la regolarit\u00e0 dei risultati induce l'allora selezionatore della Nazionale italiana, Alfredo Martini, a convocarlo per i campionati mondiali di Benidorm. E durante la corsa iridata Perini \u00e8 grande protagonista, prima recuperando il distacco da quattro fuggitivi, poi pilotando da solo, fino ai meno 200 metri, la vittoriosa volata di Gianni Bugno, al bis mondiale dopo il trionfo nel 1991. Da allora Perini venne soprannominato \"Duca di Benidorm\".\nNel 1993 lasci\u00f2 Boifava e la Carrera per passare alla ZG Mobili: nel giugno di quell'anno ottenne la prima e unica vittoria da professionista, una tappa al Giro di Puglia, e in agosto venne nuovamente selezionato da Martini per correre i campionati del mondo di Oslo. Nel 1995 si trasfer\u00ec alla Brescialat, poi, trentacinquenne, matur\u00f2 la decisione di ritirarsi: appese la bici al chiodo al termine della stagione 1995, dopo aver corso dieci Tour de France, undici Giri d'Italia, tre Vuelta a Espa\u00f1a, sei Giri di Svizzera e due mondiali. Rimase tuttavia nel mondo del ciclismo professionistico fino al 2005, come direttore sportivo della Brescialat (poi divenuta Liquigas, Cage Maglierie, Tenax)."}
{"id": "1781898", "revid": "287204", "url": "https://it.wikipedia.org/wiki?curid=1781898", "title": "Jacek Krzynowek", "text": ""}
{"id": "1781902", "revid": "110157", "url": "https://it.wikipedia.org/wiki?curid=1781902", "title": "Canudos do Vale", "text": "Canudos do Vale \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1781905", "revid": "1305772", "url": "https://it.wikipedia.org/wiki?curid=1781905", "title": "Capit\u00e3o", "text": "Capit\u00e3o \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1781908", "revid": "110157", "url": "https://it.wikipedia.org/wiki?curid=1781908", "title": "Colinas (Rio Grande do Sul)", "text": "Colinas \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1781909", "revid": "999533", "url": "https://it.wikipedia.org/wiki?curid=1781909", "title": "Gran Premio di Francia 1978", "text": "Il Gran Premio di Francia 1978 \u00e8 stata la nona prova della stagione 1978 del Campionato mondiale di Formula 1. Si \u00e8 corsa domenica 2 luglio 1978 sul Circuito Paul Ricard. La gara \u00e8 stata vinta dallo statunitense Mario Andretti su Lotus-Ford Cosworth; per il vincitore si tratt\u00f2 del decimo successo nel mondiale. Ha preceduto sul traguardo lo svedese Ronnie Peterson su Lotus-Ford Cosworth e il britannico James Hunt su McLaren-Ford Cosworth.\nVigilia.\nAspetti tecnici.\nIl 23 giugno, in una riunione a Parigi, la CSI decise di vietare, almeno fino al 1\u00ba agosto, l'uso della ventola sul retro delle vetture di Formula 1, dopo le polemiche sorte sulla Brabham BT46 che aveva vinto il Gp di Svezia, grazie a tale appendice. L'apparato, ufficialmente ideato per raffreddare il motore, poteva fungere da strumento aerodinamico mobile, vietato dal regolamento. La ventola risultava inoltre pericolosa in quanto i detriti che vi entrano vengono poi lanciati fuori a grande velocit\u00e0, rappresentando un grave pericolo per gli altri piloti. La scelta di rinviare a una decisione definitiva successiva venne presa per consentire ai tecnici di avere maggior tempo per studiare la questione. La FOCA aveva invece chiesto di poter continuare a sperimentare il dispositivo. La CSI decise di non mutare l'ordine di arrivo del gran premio anche se conferm\u00f2 che le altre scuderie avrebbe potuto fare ricorso.\nPer tale ragione la Brabham ripresent\u00f2 un modello convenzionale per la gara, la BT46A. Il responsabile tecnico dell'Alfa Romeo, l'ing. Carlo Chiti afferm\u00f2 che anche senza la ventola l'assetto aerodinamico della vettura era ottimale. La Brabham present\u00f2 anche un modello sperimentale in cui la parte posteriore della carrozzeria era molto pi\u00f9 carenata. La Ferrari present\u00f2 sulle sue vetture un sistema di antirollio e antibeccheggio.\nLa Goodyear, che riforniva di pneumatici quasi tutte le scuderie, a eccezione di Ferrari e Renault, modific\u00f2 la sua politica di allocazione delle gomme e decise di fornire a tutti i piloti le mescole migliori.\nLa gara torn\u00f2 a essere disputata sul Circuito Paul Ricard, presso Le Castellet. Il tracciato, che prendeva il posto del Circuito di Digione, aveva gi\u00e0 ospitato il mondiale di F1 per la quinta volta, l'ultima nel 1976. L'alternanza fra i due circuiti prosegu\u00ec per diverse stagioni.\nAspetti sportivi.\nSi ripresent\u00f2 la Martini, dopo due gran premi di pausa, sempre con Ren\u00e9 Arnoux al volante. L'irlandese Derek Daly, gi\u00e0 presente ad inizio stagione con la Hesketh, prese il posto di Jacky Ickx all'Ensign. La McLaren iscrisse nuovamente una terza vettura per Bruno Giacomelli.\nQualifiche.\nResoconto.\nAl venerd\u00ec, pur con l'utilizzo di una vettura non dotata della contestata ventola posteriore, il pilota della Brabham John Watson, fece segnare il tempo migliore, in 1'44\"41, tempo di ben tre secondi e mezzo pi\u00f9 basso del tempo della \"pole\" di James Hunt dell'edizione 1976. Watson precedeva di soli 5 centesimi Mario Andretti, mentre terzo era Niki Lauda. Watson tocc\u00f2, sul lungo rettilineo del \"Mistral\", i 280\u00a0km/h, e comp\u00ec il suo migliore giro a una media di poco superiore ai 200\u00a0km/h.\nLa sessione del mattino era stata interrotta per un acquazzone. Andretti, entrato con la pista ancora umida, era stato autore di un'uscita del tracciato, senza conseguenze per lui, ma con la vettura danneggiata. Peterson non concesse l'uso della propria vettura all'italoamericano, che dovette attendere che la sua vettura venisse riparata.\nLe condizioni meteorologiche influenzarono anche la giornata del sabato, con cielo coperto e sporadica pioggia. Watson conferm\u00f2 la \"pole\", la seconda e ultima per lui nel mondiale di F1 (dopo quello conquistata nel Gran Premio di Monaco 1977), Andretti complet\u00f2 la prima fila, mentre Niki Lauda e James Hunt definirono la seconda. Hunt, sempre sul \"Mistral\", tocc\u00f2 i 294\u00a0km/h. Le Ferrari ottennero posizioni di rincalzo, pur con la sperimentazione di diverse coperture fornite dalla Michelin.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nJohn Watson scatt\u00f2 bene ma, gi\u00e0 nel primo giro, Mario Andretti pass\u00f2 e condurre davanti al nordirlandese. Patrick Tambay prese il terzo posto bruciando Niki Lauda, che precedeva a sua volta Ronnie Peterson e James Hunt.\nPatrick Tambay venne passato da Lauda dopo tre giri e poi da Peterson (al giro 5). Watson commise un errore, uscendo di pista, e perdendo cos\u00ec due posizioni, a vantaggio di Lauda e Peterson. L'austriaco della Brabham fu costretto per\u00f2 due soli giri dopo ad abbandonare la gara col motore rotto.\nWatson pass\u00f2 Tambay nello stesso giro, mentre sei giri dopo, fu James Hunt a conquistare una posizione a Watson. Tambay scontava un problema con gli pneumatici. La gara vedeva cos\u00ec in testa Mario Andretti, seguito da Ronnie Peterson, James Hunt, John Watson, Alan Jones e Jody Scheckter. La classifica dei piloti a punti non si modific\u00f2 fino al termine della gara.\nLe Ferrari furono negativamente influenzate dagli pneumatici. Gilles Villeneuve fu costretto a due soste, mentre Carlos Reutemann addirittura cinque volte fu richiamato ai \"box\". Grazie a gomme fresche e serbatoio vuoto l'argentino colse il giro pi\u00f9 veloce della gara, con una velocit\u00e0 media di oltre 192\u00a0km/h.\nMario Andretti colse cos\u00ec la vittoria numero dieci nel mondiale, mentre per la Lotus fu la terza doppietta della stagione. James Hunt colse invece il ventitreesimo e ultimo podio della sua carriera in F1. Hunt termin\u00f2 la gara quasi senza benzina.\nRisultati.\nI risultati del gran premio furono i seguenti:"}
{"id": "1781910", "revid": "1226", "url": "https://it.wikipedia.org/wiki?curid=1781910", "title": "Il Castello dei destini incrociati", "text": ""}
{"id": "1781911", "revid": "1543377", "url": "https://it.wikipedia.org/wiki?curid=1781911", "title": "Fabio Tricoli", "text": "\u00c8 caporedattore della redazione romana di \"News Mediaset\" e conduttore del canale all news di Mediaset \"Tgcom24\".\nBiografia.\nFiglio dello storico e politico Giuseppe Tricoli, inizia la carriera come collaboratore del Giornale di Sicilia e dell'agenzia di stampa Italpress. Dopo la laurea ha frequentato l'Istituto per la formazione al giornalismo di Urbino.\nNel 1992 viene chiamato al neonato TG5 da Enrico Mentana e , il terremoto in Umbria nel 1997 e l'eruzione dell'Etna nel 2001. Viene mandato anche all'estero a seguire la guerra nel Kosovo, in Albania, e in Argentina durante la crisi economica del 2001.\nDiventa vice-caporedattore cronaca del TG5, oltre che curatore e conduttore (dal 2005 al 2007) dell'edizione del TG5 della notte, e nel 2006 passa a Videonews, testata del gruppo Mediaset per la quale ha curato il programma Tempi Moderni, insieme ad Antonello Sette. Con l'arrivo di Giorgio Mul\u00e9 alla direzione di Studio Aperto, passa anche lui al telegiornale di Italia 1 come Caporedattore e conduttore dell'edizione delle 12.25. Nell'ottobre 2009 e ricopre questo incarico fino al 2010, quando passa a lavorare per l'agenzia di stampa di Mediaset, News Mediaset. Dal novembre 2011 \u00e8 conduttore del canale all news TGcom24.\n\u00c8 stato professore a di giornalismo televisivo dal 1999 al 2010 alla facolt\u00e0 di Scienze della Comunicazione dell'Universit\u00e0 La Sapienza di Roma.\n\u00c8 inoltre, autore di saggi sul giornalismo e sulla comunicazione.\n\u00c8 presidente della \"Fondazione culturale \"Giuseppe e Marzio Tricoli\"\" di Palermo in memoria del padre e del fratello scomparsi.\nHa fondato nel 2001 l'O.N.L.U.S. \"Associazione Nazionale Inviati per la solidariet\u00e0\", insieme ad noti giornalisti televisivi (Lamberto Sposini, Paolo Di Giannantonio, Attilio Romita, Massimo Caputi, Jimmy Ghione e altri) che promuove incontri di calcio per la raccolta di fondi nell'ambito di progetti di solidariet\u00e0 per i bisognosi."}
{"id": "1781919", "revid": "88740", "url": "https://it.wikipedia.org/wiki?curid=1781919", "title": "Il fattore umano", "text": ""}
{"id": "1781921", "revid": "767487", "url": "https://it.wikipedia.org/wiki?curid=1781921", "title": "Coqueiro Baixo", "text": "Coqueiro Baixo \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1781928", "revid": "1305772", "url": "https://it.wikipedia.org/wiki?curid=1781928", "title": "The Human Factor", "text": "The Human Factor (Il fattore umano in lingua inglese) pu\u00f2 riferirsi a:"}
{"id": "1781932", "revid": "110157", "url": "https://it.wikipedia.org/wiki?curid=1781932", "title": "Cruzeiro do Sul (Rio Grande do Sul)", "text": "Cruzeiro do Sul \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1781933", "revid": "110157", "url": "https://it.wikipedia.org/wiki?curid=1781933", "title": "Doutor Ricardo", "text": "Doutor Ricardo \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1781936", "revid": "486946", "url": "https://it.wikipedia.org/wiki?curid=1781936", "title": "Tot\u00f2 truffa 62", "text": ""}
{"id": "1781937", "revid": "110157", "url": "https://it.wikipedia.org/wiki?curid=1781937", "title": "Encantado (Brasile)", "text": "Encantado \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1781940", "revid": "1305772", "url": "https://it.wikipedia.org/wiki?curid=1781940", "title": "Estrela", "text": "Estrela \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1781942", "revid": "1305772", "url": "https://it.wikipedia.org/wiki?curid=1781942", "title": "Miss You Much", "text": "Miss You Much \u00e8 il primo singolo estratto dall'album \"Rhythm Nation 1814\" della cantante statunitense Janet Jackson, pubblicato nel 1989. La canzone \u00e8 stata scritta e prodotta dal duo Jimmy Jam &amp; Terry Lewis.\nDescrizione.\nFu uno dei singoli di maggior successo della Jackson, riuscendo ad arrivare alla vetta sia della classifica \"Billboard\" che della classifica rhythm and blues/hip hop, diventando il secondo singolo della cantante a piazzarsi alla posizione numero uno nella classifica di \"Billboard\" dopo \"When I Think of You\", rimanendovi quattro settimane. Divenne il brano con pi\u00f9 settimane di permanenza in vetta nel 1989 negli Stati Uniti. \"Miss You Much\" fu il secondo singolo pi\u00f9 venduto del 1989 e il maggior successo radiofonico dell'anno negli Stati Uniti. Janet Jackson batt\u00e9 il suo stesso record solo con \"That's the Way Love Goes\", che vi rimase otto settimane, e \"All for You\", sette.\nFu, tra i singoli della Jackson fino ad allora, il pi\u00f9 alto classificatosi in Canada e in Nuova Zelanda, raggiungendo la seconda posizione. Si impose anche ai primi venti posti in Australia e in vari paesi d'Europa: Finlandia, Germania, Paesi Bassi e Svizzera.\nLa canzone fu nominata per due Grammy Award, vinse un American Music Award e un Billboard Award per il \"Miglior singolo dell'anno\".\nIl video.\nIl videoclip di \"Miss You Much\" fu diretto da Dominic Sena come molti altri di Janet Jackson in quel periodo, con coreografie di Anthony Thomas. Fu girato nell'agosto 1989 all'interno del progetto cinematografico \"Rhythm Nation 1814\". Il video, in bianco e nero, incomincia con i ballerini della cantante che si trovano in una sala da biliardo, dove discutono della separazione tra lei e il suo fidanzato. La cantante entra nella stanza e un ballerino le chiede dove fosse andata. Lei risponde con una battuta scherzosa, sdrammatizza la recente separazione decidendo piuttosto di mostrare ai ballerini la coreografia della sua nuova canzone. Il finale \u00e8 costituito da uno stacchetto con delle sedie, coreografato da Terry Bixler.\nQuesta coreografia \u00e8 considerata un classico nella storia dei videoclip; \u00e8 stata omaggiata da Britney Spears nel video di \"Stronger\", dai Backstreet Boys nell'esibizione live di \"As Long As You Love Me\" durante il \"Disney Channel Concert\" del 1999 e da Pink, Usher e M\u00fda in un'esibizione congiunta durante la puntata di \"MTV Icon\" dedicata alla Jackson. Il video \u00e8 presente all'interno del DVD \"Rhythm Nation Compilation\"."}
{"id": "1781946", "revid": "110157", "url": "https://it.wikipedia.org/wiki?curid=1781946", "title": "Fazenda Vilanova", "text": "Fazenda Vilanova \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1781947", "revid": "16198709", "url": "https://it.wikipedia.org/wiki?curid=1781947", "title": "Scimmia di mare", "text": ""}
{"id": "1781950", "revid": "767487", "url": "https://it.wikipedia.org/wiki?curid=1781950", "title": "Adriano (personaggio)", "text": ""}
{"id": "1781951", "revid": "1603714", "url": "https://it.wikipedia.org/wiki?curid=1781951", "title": "Parrocchie del patriarcato di Venezia", "text": "Le parrocchie del patriarcato di Venezia sono 125 e sono distribuite in comuni e frazioni appartenenti a parte della citt\u00e0 metropolitana di Venezia.\nNel 1927, su pressione del governo Mussolini che chiedeva una maggiore congruenza tra suddivisioni politiche ed ecclesiastiche, il patriarcato, precedentemente esteso quasi esclusivamente sulla laguna Veneta, ha incorporato le parrocchie dell'entroterra veneziano con Mestre, Marghera e i sobborghi del circondario (gi\u00e0 parte del vicariato di Martellago, diocesi di Treviso).\nIl patriarcato comprende i seguenti vicariati:\nEccezioni all'estensione della diocesi.\nA causa delle delimitazioni storiche, la diocesi talvolta non comprende del tutto un territorio comunale, lasciando alcune parrocchie alle diocesi limitrofe. I casi in proposito sono:\nVicariato di San Marco.\nComprende le parrocchie dei sestieri di San Marco, Castello e Cannaregio e delle isole di Murano, Burano, Mazzorbo, Lido e Sant'Erasmo. La popolazione del territorio ammonta a 60.748 unit\u00e0. Il vicariato deriva dall'unione di quelli di San Marco-Castello, Lido e Cannaregio-Estuario.\nVicariato della Salute.\nComprende le parrocchie dei sestieri di San Polo, Santa Croce e Dorsoduro (inclusa la Giudecca) nel centro storico di Venezia. La popolazione del territorio ammonta a 24.441 unit\u00e0.\nVicariato di Mestre.\nComprende le parrocchie delle frazioni Asseggiano, Bissuola, Carpenedo, Chirignago, Cipressina, Favorita, Gazzera, Mestre, Tar\u00f9, Trivignano e Zelarino del comune di Venezia. La popolazione del territorio ammonta a 124.891 unit\u00e0. \nVicariato di Favaro-Altino.\nComprende le parrocchie del comune di Quarto d'Altino e quelle di Favaro Veneto e dintorni (comune di Venezia). La popolazione del territorio ammonta a 32.557 unit\u00e0. \nVicariato di Marghera.\nComprende le parrocchie di Marghera e delle sue localit\u00e0. La popolazione del territorio ammonta a 25.936 unit\u00e0.\nVicariato di Gambarare.\nComprende le parrocchie del comune di Mira e le due parrocchie della Malcontenta di Venezia. La popolazione del territorio ammonta a 40.298 unit\u00e0. \nVicariato di Eraclea.\nComprende le parrocchie del comune di Eraclea e di Cittanova di San Don\u00e0 di Piave. La popolazione del territorio ammonta a 12.635 unit\u00e0.\nVicariato di Jesolo-Cavallino-Treporti.\nComprende le parrocchie dei comuni di Jesolo e Cavallino-Treporti, esclusa la frazione Ca' Nani di Jesolo (diocesi di Treviso). La popolazione del territorio ammonta a 36.876 unit\u00e0.\nVicariato di Caorle.\nComprende le parrocchie del comune di Caorle eccetto le frazioni di San Giorgio di Livenza (diocesi di Vittorio Veneto), Brussa e Castello (diocesi di Concordia-Pordenone). La popolazione del territorio ammonta a 10.092 unit\u00e0."}
{"id": "1781952", "revid": "201394", "url": "https://it.wikipedia.org/wiki?curid=1781952", "title": "Irreale realt\u00e0", "text": "Irreale realt\u00e0 \u00e8 il primo album in studio dei Kina, pubblicato nel 1985.\nLe tracce sono state incise nell'ottobre 1984 nello \"Synergy Studio\" di Chivasso, sono inoltre presenti quattro canzoni registrate durante un concerto al K.O.B. di Berlino nel luglio 1984 ."}
{"id": "1781953", "revid": "16198747", "url": "https://it.wikipedia.org/wiki?curid=1781953", "title": "A. S. Griboedov", "text": ""}
{"id": "1781956", "revid": "773636", "url": "https://it.wikipedia.org/wiki?curid=1781956", "title": "Chiesa di San Rocco (Sorano)", "text": "La chiesa di San Rocco \u00e8 un edificio religioso situato nel territorio comunale di Sorano. La sua ubicazione \u00e8 presso l'omonima localit\u00e0, attraversata dalla via cava di San Rocco.\nStoria.\nL'edificio religioso sorse come chiesa rurale isolata in epoca medievale, quasi certamente entro il XIII secolo, quando ancora non esisteva l'abitato, le cui origini risalgono alla met\u00e0 del XVI secolo.\nCon lo sviluppo del centro, la chiesa divenne il luogo di culto di riferimento per gli abitanti e, da allora, furono effettuati vari interventi di ristrutturazione, con conseguente rimaneggiamento della struttura. Ci\u00f2 nonostante, l'edificio religioso ha mantenuto pressoch\u00e9 intatto il proprio aspetto originario.\nDescrizione.\nLa chiesa di San Rocco si caratterizza per gli elementi stilistici romanici.\nLe pareti si presentano in filaretto di tufo, che si integra pienamente nel contesto geologico che contraddistingue l'intera zona; sulla facciata a capanna si apre il portale con arco a tutto sesto. L'edificio religioso si caratterizza, inoltre, per l'abside semicircolare, elemento tipico dell'epoca di costruzione della chiesa.\nL'interno si presenta a navata unica."}
{"id": "1781968", "revid": "1305772", "url": "https://it.wikipedia.org/wiki?curid=1781968", "title": "Faces of War", "text": "Faces of War (FoW) \u00e8 un videogioco tattico in tempo reale creato dagli sviluppatori ucraini di Best Way e ambientato durante l'ultima parte della seconda guerra mondiale, vede coinvolte le forze Alleate, tedesche e sovietiche in tre distinte campagne, ognuna con missioni non collegate tra di loro. Il gioco \u00e8 un seguito di \"Soldiers - Heroes of World War II\", dal quale prende molte delle caratteristiche.\nModalit\u00e0 di gioco.\nLa cosa che differenzia \"FoW\" dagli altri strategici \u00e8 che all'inizio di ogni missione avremmo solo un piccolo gruppo di uomini sotto il nostro controllo, mentre gli altri presenti sono gestiti dall'Intelligenza artificiale e si muoveranno di conseguenza indipendentemente. Durante le partite, molto lunghe ed impegnative, si possono ricevere dei rinforzi, ma solo dopo aver completato degli obbiettivi o essere arrivati in punti precisi.\nUn'altra caratteristica del gioco \u00e8 che in Singleplayer nella maggioranza delle missioni i veicoli controllabili dal giocatore sono molto rari, e il compito di completare gli obbiettivi spetta principalmente alla fanteria, armata per poter combattere qualsiasi tipo di veicoli o soldati nemici.\nMolto significativo \u00e8 anche la possibilit\u00e0 di gestire l'inventario dei soldati e dei veicoli simile a giochi come , sia vivi che morti, trasportando munizioni o kit medici, prendendo armi e oggetti oppure anche mettersi l'elmetto o il capello, che rende il gioco molto pi\u00f9 aperto alle scelte del giocatore e migliorandone la giocabilit\u00e0.\nAnche i veicoli e altre armi terrestri (come mitragliatrici fisse, mortai o cannoni) sono molto dettagliati e permettono di scegliere tipi di munizioni (per esempio nei carri e cannoni anticarro ne esistono due tipi: AP (\"Armor Piercing\") cio\u00e8 proiettili perforanti, da usare contro carri o cingolati pesanti quindi sconsigliati contro la fanteria e HE (\"High Explosive\") cio\u00e8 altamente esplosive da usare contro veicoli leggeri, fanteria ed edifici, essendo d'esplosivo ad alto potenziale), ma anche di usare l'autista , mitragliere o l'addetto all'arma principale per quanto riguarda i veicoli. FoW \u00e8 uno dei pochi giochi dove \u00e8 presente il comando diretto. Grazie a questo uomini e mezzi possono essere gestiti con le normali frecce direzionali e il mouse in questo caso serve solo a muovere la torretta o per girare il cannone, questo si rivela molto prezioso per evitare che le unit\u00e0 si incastrino tra di loro o con gli oggetti presenti nella mappa.\nFoW \u00e8 anche uno dei pochi strategici dove \u00e8 presente un vero e proprio motore di leggi fisiche che consentano di spostare qualsiasi oggetto con una cannonata o esplosione e anche di radere completamente al suolo gli edifici. Quest'ultima cosa si rivela preziosa quando dentro gli edifici sono presenti soldati nemici particolarmente ostici.\nL'elemento tattico di FoW pu\u00f2 comunque essere alleggerito selezionando la modalit\u00e0 arcade prima di iniziare una missione, che riduce il realismo ed esalta l'azione piuttosto che gli elementi di gioco tattico.\nSingleplayer.\nCome gi\u00e0 detto la sezione in singolo di \"Faces of War\" \u00e8 articolata su tre campagne sul fronte occidentale e Orientale della seconda guerra mondiale nel periodo che va dal 1944 al 1945. Prima dell'inizio di ognuna di queste campagne c'\u00e8 un addestramento che spiega le meccaniche e i comandi di gioco delle unit\u00e0 di fanteria e un altro che mostra come utilizzare carri armati e cannoni anticarro. Dentro le campagne si avranno agli ordini gli uomini di una determinata nazione che sono Alleati, tedeschi e sovietici. Le missioni non sono collegate tra di loro e non sono presentate in modo cronologico.\nMultiplayer.\nLa parte Multiplayer riveste un ruolo molto importante in \"Faces of War\" grazie alle sue sei modalit\u00e0 di gioco, che sono:\nMezzi presenti.\nAll'interno del gioco sar\u00e0 possibile utilizzare una vasta gamma di veicoli tedeschi, alleati e sovietici: jeep, motociclette, cannoni, semicingolati, barche, aerei e carri armati di vario tipo.\nUtilizzabili sul multiplayer, nel singolo sono presenti in numero maggiore.\nStati Uniti e Impero britannico.\nMod.\nUn altro vantaggio del gioco \u00e8 la possibilit\u00e0 di cambiarlo totalmente con l'inserimento di alcuni mod creati dagli appassionati, qui sono elencati quelli pi\u00f9 famosi (alcuni potrebbero ancora essere in via di sviluppo):\nMen of War.\n\u00c8 stato pubblicato un seguito di Faces of War, \"Men of War\", che \u00e8 uscito nel primo trimestre del 2009. Il gioco \u00e8 ambientato in Europa e per la prima volta in Africa Settentrionale attraverso diciannove missioni divise in tre campagne, dove il giocatore guider\u00e0 i soldati Alleati, tedeschi e sovietici. Quest'ultima vedr\u00e0 coinvolti due soldati, Smirnov e Kuznetzov, che diventeranno dei fratelli in armi. Il gioco ha portato alcune novit\u00e0 in confronto col predecessore:"}
{"id": "1781971", "revid": "767487", "url": "https://it.wikipedia.org/wiki?curid=1781971", "title": "Leave Before the Lights Come On", "text": "Leave Before the Lights Come On \u00e8 un singolo degli Arctic Monkeys, pubblicato nel 2006. La canzone non era inclusa nell'album di debutto della band Whatever People Say I Am, That's What I'm Not."}
{"id": "1781979", "revid": "13604", "url": "https://it.wikipedia.org/wiki?curid=1781979", "title": "Servizi pubblici", "text": ""}
{"id": "1781985", "revid": "287204", "url": "https://it.wikipedia.org/wiki?curid=1781985", "title": "Stella Rossa Wien", "text": "La Stella Rossa Wien \u00e8 una societ\u00e0 austriaca di calcio a 5 con sede a Vienna. Fondata nel 1998, \u00e8 la squadra pi\u00f9 titolata d'Austria, avendo vinto 5 campionati nazionali.\nStoria.\nFondato nel 1998, nella stagione 2007-08 disputa la massima divisione della \u00d6FB Futsal Liga. Nella breve storia del campionato austriaco, la Stella Rossa ha vinto il suo primo titolo nazionale nella stagione 2006-07 mentre l'anno seguente si \u00e8 aggiudicata la coppa nazionale. La squadra capitolina \u00e8 tornata a vincere il campionato nelle stagioni 2009-10, 2010-11, 2012-13 e 2014-15."}
{"id": "1781987", "revid": "339392", "url": "https://it.wikipedia.org/wiki?curid=1781987", "title": "Stella Rossa Vienna", "text": ""}
{"id": "1781988", "revid": "123542814", "url": "https://it.wikipedia.org/wiki?curid=1781988", "title": "Escapade", "text": "Escapade \u00e8 il terzo singolo estratto dall'album\n\"Rhythm Nation 1814\", della cantautrice statunitense Janet Jackson e pubblicato nel 1990.\nDescrizione.\nLa canzone fu scritta dalla Jackson in collaborazione con Jimmy Jam e Terry Lewis. Conquist\u00f2 la vetta della classifica di \"Billboard\", rimanendoci per tre settimane a partire dal 3 marzo 1990. Divenne il terzo brano della cantante a raggiungere la posizione numero uno. Si piazz\u00f2 anche in vetta alla classifica rhythm and blues/hip hop ottenne un Disco d'oro. Il videoclip relativo, diretto da Peter Smillie, \u00e8 ambientato nel periodo di carnevale."}
{"id": "1781990", "revid": "287204", "url": "https://it.wikipedia.org/wiki?curid=1781990", "title": "Ognjen Askrabic", "text": ""}
{"id": "1781991", "revid": "228587", "url": "https://it.wikipedia.org/wiki?curid=1781991", "title": "Intermezzo (disambigua)", "text": ""}
{"id": "1781992", "revid": "729019", "url": "https://it.wikipedia.org/wiki?curid=1781992", "title": "Ian Hunter (rugbista)", "text": "Biografia.\nGrafico di professione, Hunter trascorse parte dell'infanzia in Nuova Zelanda; tornato in Inghilterra, inizi\u00f2 la pratica rugbistica.\nDebutt\u00f2 in Nazionale inglese nel 1992, in un \"test\" autunnale contro il ; nella partita successiva, nel corso del Cinque Nazioni 1993, marc\u00f2 una meta contro la .\nCiononostante fu sempre poco utilizzato in Nazionale, anche per via della concorrenza di Tony Underwood.\nNel 1993 fu convocato per il \"tour\" dei British Lions in Nuova Zelanda ma non scese mai in campo in alcun \"test match\" a causa di un infortunio alla spalla che lo costrinse a lasciare anzitempo la spedizione.\nGli ultimi incontri internazionali risalgono alla in Sudafrica: l'ultima presenza assoluta fu la finale per il terzo posto in tale competizione, di nuovo contro la .\nA causa di un problema mai risolto alla spalla smise di giocare nel 1999 a 30 anni; oggi \u00e8 direttore esecutivo della Jellyfish Creative, compagnia di soluzioni software orientata al settore legale; sposato dal 1999, ha una figlia."}
{"id": "1781995", "revid": "767487", "url": "https://it.wikipedia.org/wiki?curid=1781995", "title": "Gli innamorati", "text": "Gli innamorati \u00e8 un film del 1955 diretto da Mauro Bolognini, presentato in concorso al 9\u00ba Festival di Cannes.\nTrama.\nNando, proprietario di una officina meccanica, per arrotondare le sue entrate si dedica ai fotoromanzi scatenando la gelosia della fidanzata Marisa. Otello, che lavora come barbiere, ama sinceramente Adriana, sorella di Nando, che per\u00f2 \u00e8 stata promessa a Franco il quale cede alle lusinghe della sora Ines, proprietaria assieme al marito sor Cesare, della trattoria del quartiere.\nInes, stanca di restare chiusa in casa, va in una sala da ballo, nonostante l'opposizione del marito e incontra Franco con il quale balla e Adriana pu\u00f2 finalmente fidanzarsi con Otello.\nFranco cerca in tutti i modi di riconquistare Adriana e complice una fuga in moto i due si rappacificano.\nProduzione.\nRealizzato con mezzi limitati, girato quasi tutto in esterni a Roma, \u00e8 un film che racconta varie storie d'amore, intrecciate tra loro.\nCosetta Greco \u00e8 doppiata da Andreina Pagnani in uno dei suoi rari doppiaggi in dialetto romano. Nino Manfredi, oltre ad interpretare un ruolo, funge anche da voce narrante: tutti gli avvenimenti narrati sono osservati con gli occhi del personaggio di Otello."}
{"id": "1781996", "revid": "1543377", "url": "https://it.wikipedia.org/wiki?curid=1781996", "title": "Easy (Sugababes)", "text": "Easy \u00e8 un singolo del gruppo musicale britannico Sugababes, pubblicato il 6 novembre 2006 come unico estratto dal primo album di raccolta \".\nLa canzone \u00e8 stata scritta dalle Sugababes insieme a Jason Pebworth e George Astasio e prodotta da Brio Taliaferro ed \u00e8 una delle due canzoni inedite incluse nella prima raccolta del gruppo, \", di cui \u00e8 stata l'unico singolo estratto.\nVideo musicale.\nIl videoclip \u00e8 stato diretto da Tim Royes, deceduto poco dopo averlo girato. Le Sugababes hanno cos\u00ec dedicato il video per il singolo successivo, \"About You Now\" al regista. Girato in uno studio di Londra nel settembre 2006 ed \u00e8 stato presentato nella settimana del 2 ottobre 2006, il video inizia con una bottiglia aperta di smalto posata su un tavolo. Keisha Buchanan appare sdraiata in una stanza buia, mentre canta si comporta in modo molto sensuale. Nella scena successiva, Heidi Range \u00e8 al lavandino di un bagno con una parrucca rossa e un costume di lattice (che richiama il video di Britney Spears per \"Toxic\") mentre succhia un lecca-lecca. Mentre canta, balla guardandosi allo specchio per poi uscire dalla stanza. Nel ritornello, Keisha canta e balla in un bagno scuro. Amelle Berrabah appare posizionandosi tra i due muri del cubicolo di un gabinetto. Heidi entra nel bagno e tutte e tre continuano a cantare assieme, ballando in tre cubicoli separati.\nDurante il \"bridge\" della canzone, cantano in vestiti greci. Nel ritornello finale, la scena torna nei cubicoli del bagno dove le tre ballano roboticamente."}
{"id": "1781999", "revid": "2014155", "url": "https://it.wikipedia.org/wiki?curid=1781999", "title": "Augusto Guglielmo di Prussia", "text": "Biografia.\nAugusto Guglielmo era figlio di Federico Guglielmo I di Prussia, e di sua moglie, Sofia Dorotea di Hannover. Era considerato il pi\u00f9 socievole della famiglia e il preferito del padre. Durante il conflitto con il principe ereditario, suo padre era sul punto di nominare Augusto Guglielmo principe ereditario. \nQuando suo fratello Federico divenne re nel 1740, Augusto Guglielmo divenne erede presunto e si trasfer\u00ec nell'ex residenza di Federico, il Kronprinzenpalais a Berlino. Quando la sorella maggiore Luisa Ulrica spos\u00f2 il re di Svezia nel 1744, fond\u00f2 l'Ordine dell'Armonia, di cui Augusto Guglielmo fu uno dei primi destinatari.\nCarriera miliare.\nServ\u00ec suo fratello come generale nella guerra di successione austriaca e si distinse nella battaglia di Hohenfriedberg.\nNel 1741 Augusto Guglielmo fu promosso a maggiore generale e partecip\u00f2 nella prima e nella seconda guerra di Slesia. Nel 1744 Augusto Guglielmo ricevette il titolo di Principe di Prussia, come erede del fratello Federico, il quale non aveva figli. Nella guerra dei sette anni, Augusto Guglielmo fu nominato, nel 1756, generale della fanteria.\nIl suo primo comando fu il ritiro delle truppe prussiane dopo la battaglia di Kol\u00edn nel 1757, incorrendo nell'ira di suo fratello il Re e si ritir\u00f2 dall'esercito. Questa operazione fu contrassegnata da errori militari da entrambe le parti e culmin\u00f2 con l'inappropriato bombardamento di Zittau da parte delle truppe austriache. \nMatrimonio.\nSpos\u00f2, il 6 gennaio 1742 a Berlino, Luisa Amalia, figlia di Ferdinando Alberto II di Brunswick-L\u00fcneburg e di Antonietta Amalia di Brunswick-Wolfenb\u00fcttel. Il matrimonio non fu felice e gli sposi si separarono nel 1758.\nDal matrimonio con Luisa Amalia nacquero quattro figli:\nMorte.\nIl principe Augusto Guglielmo mor\u00ec il 12 giugno 1758 a Oranienburg, secondo alcuni con il \"cuore spezzato\", in riferimento al duro trattamento di suo fratello Federico II per la sua incompetente guida militare nella battaglia di Kol\u00edn. In realt\u00e0, \u00e8 morto per un tumore al cervello.\nIn sua memoria, suo fratello Enrico eresse l'obelisco di Rheinberger."}
{"id": "1782001", "revid": "1924342", "url": "https://it.wikipedia.org/wiki?curid=1782001", "title": "Cercando...", "text": "Cercando... \u00e8 il secondo album in studio dei Kina, pubblicato nel 1986."}
{"id": "1782002", "revid": "196390", "url": "https://it.wikipedia.org/wiki?curid=1782002", "title": "Intelligentia", "text": ""}
{"id": "1782007", "revid": "287204", "url": "https://it.wikipedia.org/wiki?curid=1782007", "title": "Irving Pal", "text": ""}
{"id": "1782025", "revid": "204012", "url": "https://it.wikipedia.org/wiki?curid=1782025", "title": "Valeria (mitologia)", "text": ""}
{"id": "1782027", "revid": "106456", "url": "https://it.wikipedia.org/wiki?curid=1782027", "title": "Contea d'Armagnac", "text": "La contea d'Armagnac (in lingua francese: \"Comt\u00e9 d'Armagnac\", in occitano \"Comtat d'Armanhac\", in catalano \"Comtat d'Armanyac\", in castigliano \"Condado de Arma\u00f1ac\"), il cui territorio storico nel Sud-Ovest della Francia corrisponde all'attuale zona di produzione dell'armagnac, apprezzata acquavite di vino francese a denominazione di origine controllata prodotta nella regione storica della Guascogna nota in tutto il mondo, era incentrata sulla valle del fiume Ba\u00efse, un affluente della Garonna, sviluppatasi attorno alle due citt\u00e0 principali di Auch, capitale della contea nei secoli X e XI e Eauze.\nGeografia fisica.\nLa contea occupava un territorio corrispondente alla quasi totalit\u00e0 dell'attuale dipartimento di Gers ed una parte di quello di Landes. In epoca bassomedioevale la capitale della contea fu Lectoure a causa della sua ottima difendibilit\u00e0, anche se oggi tale localit\u00e0 risulta essere di dimensioni modeste.\nStoria.\nI territori della contea d'Armagnac dapprima fecero parte del regno d'Aquitania, poi del ducato di Vasconia e del successivo ducato di Guascogna.\nIl primo conte d'Armagnac fu Bernardo I d'Armagnac, detto le Louche (960-995), che era figlio del primo conte di Fezensac, che comprendeva anche l'Armagnac, Guglielmo I di Fezensac, che aveva ereditato le contee, staccate dal ducato di Guascogna, per volont\u00e0 del padre, Garcia II, detto \"le Courb\u00e9\" (\"il Gobbo\"), alla sua morte, nel 930. A Bernardo I segu\u00ec Gerardo I Trancaleone (995-1020) e poi suo figlio, Bernardo II (1020-1061, detto \"Bernard II Tumapaler\"), che essendo anche figlio di Adelaide di Aquitania (figlia del duca d'Aquitania Guglielmo V il Grande e di Brisca o Prisca o Priscilla di Guascogna), sorella del duca di Guascogna, Oddone II, eredit\u00f2, nel 1039, il ducato di Guascogna. Bernardo II tuttavia, nel 1052, venne sconfitto presso il fiume Ardour e il ducato di Guascogna pass\u00f2 a Guido Goffredo di Poitiers, fratello del duca di Aquitania, Guglielmo VII.\nNel 1140, il conte Gerardo III (1110-1160), riun\u00ec alla contea d'Armagnac, la contea di Fezensac, alla morte di sua moglie Alaline, che dal primo matrimonio non aveva avuto figli. La prima casa d'Armagnac s'estinse alla morte di suo nipote, Gerardo IV, nel 1215. L'Armagnac pass\u00f2 allora alla casa di Lomagne, con Gerardo V (1215-1219), discendente da una figlia di Gerardo III. La discendenza maschile diretta s'estinse nel 1243, e Gerardo VI (1256-1285), figlio del primo conte di Fezansaguet, Ruggero di Lomagne (figlio di Gerardo V) divenne conte d'Armagnac; ma alla sua morte, le due contee furono nuovamente separate. Nel frattempo i conti d'Armagnac erano divenuti vassalli del fratello del re di Francia, Luigi IX il Santo, Alfonso, conte di Poitiers, che era divenuto anche conte di Tolosa, come \u00e8 confermato dai trattati di Corbeil (1258) e di Parigi (1259).\nCon il conte, Giovanni I (1319-1373) ed i suoi successori furono uniti all'Armagnac le contee di Rodez, di Carlat, di Comminges, e di Charolais (che, nel 1390, il conte, Giovanni III (1384-1391), perse) e le viscontee di Lomagne, e d'Auvillars. La casa d'Armagnac, con Giovanni I, all'inizio della guerra dei cent'anni, ebbe un ruolo di primo piano nella resistenza alle pretese del principe di Galles, Edoardo il Principe Nero e dopo il trattato di Br\u00e9tigny, che aveva consegnato molte contee e ducati ai Plantageneti tenne un comportamento (port\u00f2 al parlamento francese le lamentele dei nobili guasconi per le decisioni e le imposizioni del principe Nero) che favor\u00ec la revoca del trattato e la riconquista dell'Aquitania da parte di Carlo V. \nA Giovanni III successe il fratello, Bernardo VII (1391-1418), che fu a capo della fazione degli Armagnacchi, nella guerra civile tra Armagnacchi e Borgognoni. Nel 1473, mor\u00ec Giovanni V (1450-1473), avversario accanito del re di Francia, Luigi XI, che nel 1481, riun\u00ec la contea d'Armagnac alla corona, ma che il successore, Carlo VIII, restitu\u00ec al fratello di Giovanni V, Carlo I (1473-1497), ultimo conte della casa di Lomagne.\nA Carlo I succedette il duca d'Alen\u00e7on, Carlo II (1497-1525), a cui succedette il re di Navarra, Enrico II (1527-1555), la casa d'Albret (Enrico III) che spos\u00f2 la vedova di Carlo II, Margherita d'Angoul\u00eame (1492-1549, sorella del re di Francia, Francesco I) e divenne Enrico I d'Armagnac. E dopo la figlia di questi, Giovanna (1555-1572, anche regina di Navarra, Giovanna III), divenne conte Enrico II, (1572-1610, anche re di Navarra, Enrico III), che quando sal\u00ec sul trono di Francia (Enrico IV), nel 1589, sia il regno di Navarra che la contea d'Armagnac, furono riuniti alla corona di Francia. Nel 1645, il re di Francia, Luigi XIV, don\u00f2 il titolo di conte d'Armagnac a Enrico di Lorena-Harcourt, che lo lasci\u00f2 in eredit\u00e0 ai suoi successori, che lo tennero sino all'avvento della rivoluzione francese."}
{"id": "1782030", "revid": "767487", "url": "https://it.wikipedia.org/wiki?curid=1782030", "title": "Sturminster Newton", "text": "Sturminster Newton, chiamata localmente Stur, \u00e8 una parrocchia civile (\"parish\") dell'Inghilterra, facente parte del distretto del North Dorset della contea del Dorset.\nSecondo i dati del censimento del 2001, aveva una popolazione di 3.105 abitanti, ma successivamente ha conosciuto un ulteriore sviluppo, grazie alla sua ubicazione nella regione del Sud Ovest che attira la fascia pi\u00f9 anziana della popolazione grazie al suo clima, mediamente pi\u00f9 favorevole che nel resto del Regno Unito; oltre il 30% della popolazione di Sturminster Newton \u00e8 costituita da pensionati.\nLa citt\u00e0 si trova in una zona ad economia prettamente agricola, in particolare dedicata all'allevamento ed alla produzione del latte.\nStoria.\nL'esistenza della citt\u00e0 \u00e8 documentata nella \"Anglo-Saxon charter\" del 968 con il nome \"Nywetone at Stoure\" e nel \"Domesday Book\" come \"Newentone\".\nLa citt\u00e0 nacque nel punto lungo il fiume Stour in cui esisteva un importante guado, che nel XVI secolo venne sostituito da un ponte in pietra a sei arcate e da un argine di 250 m; il ponte venne ampliato in larghezza nel 1820.\nMonumenti.\nOltre al ponte del XVI secolo, a Sturminster Newton si trovano alcuni interessanti monumenti.\nSulla riva meridionale del fiume si trova un antico mulino ad acqua, ristrutturato e trasformato in un museo nel 1980, mentre sulla collina accanto al ponte si trovano le rovine di un castello del XIV secolo, pi\u00f9 una residenza di campagna che un edificio con funzioni difensive, nonostante la posizione strategica.\nNel centro storico, attualmente formato da edifici di epoche e stili diversi, dal XVII al XIX secolo, si trova la chiesa parrocchiale, costruita nel 1486 dagli abati di Glastonbury sui resti di una preesistente; la chiesa conserva tuttavia praticamente soltanto il tetto originale, essendo stata pesantemente rimaneggiata nel XIX secolo."}
{"id": "1782033", "revid": "767487", "url": "https://it.wikipedia.org/wiki?curid=1782033", "title": "George James Allman", "text": "Dopo i primi anni di formazione presso la Royal Academical Institution di Belfast frequent\u00f2 il Trinity College dove inizi\u00f2 a studiare giurisprudenza materia che abbandon\u00f2 ben presto per rivolgere la sua attenzione alle scienze naturali. Nel 1843 si laure\u00f2 in medicina, fino al 1856 fu professore di botanica a Dublino, in seguito si trasfer\u00ec e divenne professore di Storia Naturale presso l'Universit\u00e0 di Edimburgo. \nContestualmente ricopr\u00ec la carica di curatore del Museo delle Scienze e delle Arti (all'epoca \"Museum of Science and Art\" ora noto come \"Royal Museum of Scotland\"). Nel 1870 le deteriorate condizioni di salute gli imposero di abbandonare la carriera accademica per ritirarsi nel Dorset dove si occup\u00f2 di orticoltura.\nLa sua pubblicazione pi\u00f9 apprezzata riguard\u00f2 la morfologia degli idrozoi, pubblicata nel 1871-72 e corredata da precisissime illustrazioni da lui stesso prodotte.\nLa biologia gli \u00e8 debitrice di alcuni termini fra i quali le parole ectoderma ed endoderma utilizzate nello studio dei celenterati. \nNel 1854 entr\u00f2 a far parte della Royal Society, nel 1873 venne premiato con la Medaglia Royal, per diversi anni presiedette la Linnean Society of London. "}
{"id": "1782037", "revid": "1632387", "url": "https://it.wikipedia.org/wiki?curid=1782037", "title": "Venturi", "text": ""}
{"id": "1782039", "revid": "120083816", "url": "https://it.wikipedia.org/wiki?curid=1782039", "title": "Equiestensione", "text": "In geometria, l'equiestensione \u00e8 la propriet\u00e0 di due figure che hanno la stessa area. Due figure si dicono quindi equiestese quando hanno la stessa estensione superficiale.\nClassici sono i problemi di equiestensione in cui si chiede di ottimizzare il perimetro; generalmente poligoni regolari sono a parit\u00e0 di numero di lati e di area le figure con il minor perimetro, mentre il cerchio \u00e8 la figura in assoluto che a parit\u00e0 di estensione garantisce il minor perimetro.\nCaso diametralmente opposto pu\u00f2 essere quello dei frattali, figure con una area limitata, ma con un perimetro di lunghezza potenzialmente infinita."}
{"id": "1782041", "revid": "1123126", "url": "https://it.wikipedia.org/wiki?curid=1782041", "title": "Cardinale", "text": "Il cardinale (il titolo formale completo \u00e8 cardinale di Santa Romana Chiesa, in latino: Sanctae Romanae Ecclesiae Cardinalis) nella Chiesa cattolica \u00e8 un prelato designato dal papa cui \u00e8 immediatamente sottostante nella gerarchia cattolica, suo diretto collaboratore in accordo col codice di diritto canonico. Questa collaborazione si esercita collegialmente quando convocati dal papa stesso e individualmente nel ricoprire i pi\u00f9 importanti incarichi nella Curia romana (presidenza di organi o dicasteri).\nI cardinali nel loro insieme formano il collegio cardinalizio, presieduto dal cardinal decano, e la loro riunione sotto la presidenza del papa \u00e8 detta concistoro. I cardinali residenti nella Citt\u00e0 del Vaticano o a Roma ottengono la cittadinanza dello Stato della Citt\u00e0 del Vaticano.\nAi cardinali, dopo la morte o la rinuncia del pontefice, compete inoltre l'elezione del nuovo vescovo di Roma in un'assemblea detta conclave. Anche se di norma il papa viene scelto tra gli stessi cardinali, \"de iure\" potrebbe essere selezionato anche un uomo celibe e battezzato, esterno al collegio cardinalizio; tuttavia ci\u00f2 nella storia della Chiesa \u00e8 avvenuto molto di rado.\nIl sacramento del ministero apostolico \"comporta tre gradi\": episcopato, presbiterato, diaconato: la dignit\u00e0 cardinalizia non \u00e8 quindi un ministero ordinato (non \u00e8 mai esistito un sacramento per la dignit\u00e0 e l'ufficio del cardinale) e non rientra nella struttura gerarchica \"di diritto divino\" (ovvero quella che la Chiesa ritiene essere stata istituita direttamente da Ges\u00f9).\nI chierici elevati alla dignit\u00e0 cardinalizia, all'episcopato, o equiparati al vescovo diocesano, sono obbligati personalmente alla professione di fede, la cui formula, in vigore dal 1\u00ba marzo 1989, \u00e8 composta dal simbolo niceno-costantinopolitano seguito dalla professione di fede nella Parola di Dio \"scritta o trasmessa\" (quali: Sacre Scritture, Concili, Padri), e nei dogmi proclamati dal Magistero ordinario e universale. \nIl rispettivo ministero \u00e8 esercitato con diligenza e fedelt\u00e0 in modo conforme al mandato apostolico di servizio e di edificazione pastorale miranti alla comunione diacronica dei credenti in Ges\u00f9 Cristo.\nSpesso sono cardinali i vescovi delle diocesi importanti nel mondo, considerate \"cardinalizie\" per importanza o tradizione ecclesiale (vedi sotto).\nStoria.\nIl termine deriva dal latino \"cardo,\" cio\u00e8 \"cerniera\", \"cardine\", inteso come centro di rotazione: i cardinali, infatti, aiutano il pontefice nell'amministrazione della Curia romana e pi\u00f9 in generale nel governo della Chiesa universale.\nIl termine \"cardinale\" era gi\u00e0 usato sotto l'Impero romano e, in seguito, nel Medioevo per indicare in generale i sacerdoti diocesani addetti (o, appunto come si dice ancora oggi, \"incardinati\") a una Chiesa particolare, specialmente se illustre (come erano quelle di Milano, Ravenna, Costantinopoli, ecc. e naturalmente quella di Roma).\nOrigini nella diocesi di Roma.\nLa nascita della figura del cardinale \u00e8 strettamente collegata alla nascita della Curia romana, avvenuta quando il papa, per il governo della Chiesa, cominci\u00f2 a chiamare presso di s\u00e9 alcuni collaboratori (che andranno a formare successivamente la Curia romana), scelti tra i chierici della sua provincia ecclesiastica: i parroci della sua diocesi (che diverranno i cardinale presbiteri); i diaconi della citt\u00e0 (i futuri cardinali diaconi); i vescovi suburbicari, cio\u00e8 i vescovi delle diocesi attorno a Roma (i futuri cardinali vescovi).\nL'ufficio dei cardinali inizia a evolversi a Roma sin dal V secolo: il titolo era riservato ai sacerdoti incardinati alle 25 chiese nelle quali era divisa l'amministrazione ecclesiastica della citt\u00e0 (i cosiddetti \"tituli cardinales\") - 25 erano infatti i presbiteri a cui era stato affidato il servizio parrocchiale dell'Urbe da Papa Cleto -. Da essi nacque il titolo di cardinale presbitero, in quanto titolare di una chiesa della Diocesi di Roma.\nIn seguito il titolo venne riservato anche ai 7 diaconi che si occupavano delle cosiddette \"diaconie\", ovvero i dipartimenti (\"regiones\") in cui Roma era stata divisa per garantire la cura dei poveri. Da essi nacque il titolo di cardinale diacono.\nSuccessivamente, con l'aumento della mole di lavoro per il Vescovo di Roma, che sempre pi\u00f9 stava iniziando ad affermarsi come guida di tutta la Chiesa cattolica, i papi cominciarono a chiamare a s\u00e9 i vescovi delle diocesi pi\u00f9 vicine (le suburbicarie, suffraganee della diocesi romana) per svolgere in sua vece cerimonie religiose, per farsi assistere nel corso di esse e per ricevere aiuto e consiglio nel governo della Diocesi e della Chiesa. Da essi nacque il titolo di cardinale vescovo.\nDal Medioevo fino al XIX secolo.\nNel 1059 papa Niccol\u00f2 II, con la costituzione apostolica \"In nomine Domini\", riserv\u00f2 il diritto di elezione del papa ai soli cardinali vescovi romani, i quali dovevano raggiungere l'unanimit\u00e0. \nNel 1150 fu effettivamente formato il Collegio cardinalizio e nacquero le figure del Decano e del Camerlengo. \nNel 1179 papa Alessandro III, con la Costituzione Apostolica \"Licet de vitanda discordia\", confer\u00ec l'elettorato attivo a tutti i cardinali (cardinali vescovi, cardinali presbiteri e cardinali diaconi) stabilendo per la validit\u00e0 dell'elezione la maggioranza qualificata dei due terzi. \nNel 1274 papa Gregorio X, con la Costituzione Apostolica \"Ubi periculum\", conferm\u00f2 le norme dettate dai suoi predecessori, ma introdusse il dovere del segreto nell'elezione e, successivamente, soprattutto l'obbligo della segregazione dell'assemblea dei cardinali elettori: per questo da allora tale assemblea viene detta \"conclave\". Queste disposizioni sopravvivono nella normativa oggi vigente.\nI papi Eugenio IV e Leone X, rispettivamente con le bolle \"Non mediocri\" e \"Supernae\", stabilirono la preminenza e il diritto di precedenza della dignit\u00e0 dei cardinali su tutte le altre dignit\u00e0 nella gerarchia ecclesiastica (compresi i patriarchi), essendo sottostanti soltanto al papa.\nSisto V port\u00f2, con la costituzione \"Postquam verus\" del 1586, il numero dei cardinali a 70, cio\u00e8 6 vescovi, 50 preti e 14 diaconi.\nDurante il Medioevo e fino al XIX secolo la maggioranza dei cardinali provenne da famiglie di grande o piccola nobilt\u00e0 europea, nella maggior parte dei casi italiana o semplicemente romana. Tra questi, un gran numero era costituito da cardinali legati alla gestione e all'amministrazione del territorio pontificio e dai cosiddetti \"cardinali della corona\".\nDal XIX secolo a oggi.\nLa composizione e il ruolo del collegio cardinalizio mutarono profondamente a partire dalla fine del XIX secolo, con la perdita di importanza del potere temporale della Chiesa e la fine dello Stato Pontificio.\nNe \u00e8 un esempio l'internazionalizzazione del Sacro Collegio, che fu da una parte conseguenza dell'espansione nelle terre di missione, , a cui corrispondeva un'impostazione di Chiesa pi\u00f9 pastorale e meno \"di corte\". Durante il pontificato di Pio IX furono nominati i primi cardinali extra-europei, il guatemalteco (Juan de la Cruz Ignacio Moreno y Maisanove e l'americano John McCloskey.\nMut\u00f2 anche l'origine sociale dei cardinali: se durante il pontificato di Pio VII il 92% dei cardinali nominati proveniva dalla nobilt\u00e0, questa percentuale si riduce notevolmente sotto papa Leone XIII, lasciando spazio a cardinali provenienti dalla borghesia o di origini modeste.\nDiminu\u00ec notevolmente anche il numero di cardinali non ordinati preti, che erano legati soprattutto ai numerosi incarichi amministrativi e diplomatici nello Stato della Chiesa. \nNel 1918 papa Benedetto XV, con la promulgazione del nuovo Codice di Diritto Canonico, decret\u00f2 che tutti i cardinali dovessero essere ordinati presbiteri.\nNel 1962 papa Giovanni XXIII stabil\u00ec che tutti i cardinali dovessero essere insigniti della dignit\u00e0 episcopale. Tale norma tuttavia viene a volte disattesa da parte dei pontefici con delle speciali dispense.\nNel 1965 Papa Paolo VI ha introdotto nel collegio cardinalizio i patriarchi di rito orientale nell'Ordine dei Cardinali Vescovi con il \"motu proprio\" \"Ad purpuratorum Patrum Collegium\".\nSempre Paolo VI, il 21 novembre 1970, stabil\u00ec con il motu proprio \"Ingravescentem Aetatem\" che tutti i cardinali, al compimento dell'ottantesimo anno di et\u00e0, perdono il diritto di partecipare a un eventuale conclave. In caso un cardinale abbia compiuto ottant'anni dopo l'inizio della sede vacante, egli pu\u00f2 partecipare all'elezione del Romano Pontefice. I cardinali non elettori possono tuttavia partecipare alla \"Missa Pro Eligendo Romano Pontifice\" e alla processione dei cardinali fino alla Cappella Sistina, senza per\u00f2 partecipare alle votazioni.\nE ancora per decisione di Paolo VI, dal 1973 il numero massimo di cardinali elettori pu\u00f2 essere 120.\nNomina dei cardinali.\nI nuovi cardinali vengono \"creati\" nel concistoro. Il codice di diritto canonico prevede che ci\u00f2 avvenga in presenza del collegio. Le nomine dei nuovi cardinali sono generalmente annunciate in anticipo, ma solo con la pubblicazione formale del decreto papale durante il concistoro l'elevazione al rango cardinalizio acquista effetti. Ci\u00f2 vale anche per quei cardinali il cui nome non viene rivelato dal papa per particolari ragioni (solitamente, di carattere politico), detti \"cardinali in pectore\".\nOgni cardinale prende possesso del suo titolo durante una cerimonia dopo l'avvenuta nomina: pertanto sulla facciata delle chiese \"titolari\" \u00e8 in genere esposto, oltre allo stemma papale, anche quello del cardinale a cui la chiesa \u00e8 stata assegnata. Sulla controfacciata, in corrispondenza degli stemmi, era d'uso apporre i ritratti a olio del Papa e del Cardinale titolare.\nIl trattamento spettante ai cardinali dopo la loro creazione \u00e8 quello di Eminenza Reverendissima (anche se l'aggettivo Reverendissima \u00e8 facoltativo).\nNumero dei cardinali.\nIl numero dei cardinali, che era oscillato da 20 a 40 nei primi secoli del secondo millennio, fu fissato in 70 da Sisto V nel 1586, in memoria dei 70 anziani d'Israele scelti da Mos\u00e8 durante l'esodo. Nel 1958 Giovanni XXIII ne ampli\u00f2 il numero, mentre nel 1975 Paolo VI lo fiss\u00f2 a un massimo di 120 con la costituzione apostolica \"Romano Pontifici Eligendo\". Nel 1996 Giovanni Paolo II con la costituzione apostolica \"Universi Dominici Gregis\" riconferm\u00f2 il limite di cardinali elettori a 120.\nSempre Paolo VI con il \"motu proprio\" \"Ingravescentem Aetatem\" decret\u00f2 che al compimento dell'ottantesimo anno di vita i cardinali perdessero il diritto di entrare in conclave (e quindi a eleggere il papa) ma non quello di poter essere eletti.\nPapa Giovanni Paolo II \u00e8 il pontefice che ha creato il maggior numero di cardinali nella storia: 231 (provenienti da 69 nazioni) in 9 concistori.\nCon il concistoro del 14 febbraio 2015, il Sacro Collegio ha raggiunto il numero di 227 cardinali viventi (compresi i non elettori), provenienti da 73 nazioni, un record storico, mai raggiunto prima nella storia della Chiesa cattolica.\nDal 5 ottobre 2019 la maggioranza assoluta dei cardinali elettori \u00e8 costituita da porporati creati da papa Francesco.\nAl 16 febbraio 2022 (data dell'ultima variazione) i membri del collegio sono 213, provenienti da 86 nazioni, dei quali 119 elettori.\nRimozione dei cardinali.\nIl Papa per gravi motivazioni pu\u00f2 scegliere di togliere la dignit\u00e0 cardinalizia a un porporato: \u00e8 successo ad esempio nel 1927 al cardinale francese Louis Billot, che aveva pubblicamente solidarizzato con una rivista del suo Paese, gi\u00e0 oggetto di una censura da parte di papa Pio XI, oppure nel 2018 allo statunitense Theodore McCarrick, coinvolto in uno scandalo di pedofilia. \nNel 2015, per le accuse di molestie su persone maggiorenni, lo scozzese Keith O'Brien e nel 2020, per scandali finanziari, l'italiano Giovanni Angelo Becciu, rinunciarono ai diritti e alle prerogative del cardinalato, pur conservando il titolo cardinalizio, ridotto solamente a un simbolo.\nOrdini cardinalizi.\nFin dai primi tempi il cardinalato \u00e8 suddiviso in tre ordini:\nL'ordine di cardinalato era una volta corrispondente al grado di ordinazione dello stesso (diacono, presbitero o vescovo), o comunque a un grado di ordinazione inferiore (pertanto un prete poteva diventare cardinale diacono o presbitero, ma non cardinale vescovo senza essere ordinato vescovo). Ad esempio, i cardinali diaconi erano spesso solo semplici diaconi; l'ultimo cardinale diacono a essere veramente tale anche quanto all'ordinazione fu il cardinal Teodolfo Mertel, morto nel 1899. Nel Rinascimento, tuttavia, molti prelati che avevano solo gli ordini minori rimandavano \"sine die\" l'ordinazione corrispondente al loro ordine di cardinalato.\nNel 1962 papa Giovanni XXIII stabil\u00ec che chi viene creato cardinale venga anche consacrato vescovo, nel caso non lo sia gi\u00e0, eliminando di fatto ogni distinzione di ordinazione tra i cardinali: i tre ordini vengono mantenuti, ma non sono pi\u00f9 legati a un fatto sacramentale, quanto a titoli (diocesi suburbicarie o chiese di Roma). Oggi, infatti, all'atto della nomina cardinalizia, il pontefice assegna in concistoro a ciascun cardinale diacono il titolo di una diaconia di Roma, a ciascun cardinale presbitero il titolo di una chiesa di Roma, a ciascun cardinale vescovo il titolo di una diocesi suburbicaria. Dopo dieci anni passati come cardinale diacono, si pu\u00f2 optare in concistoro per un titolo presbiterale.\nDi fatto, per\u00f2, Giovanni Paolo II, Benedetto XVI e Francesco hanno nominato cardinali alcuni sacerdoti ultraottantenni (e quindi senza diritto di voto in conclave) pur senza elevarli alla dignit\u00e0 episcopale, mediante una speciale dispensa.\nOltre ai cardinali vescovi, titolari di una diocesi suburbicaria, il titolo cardinalizio pu\u00f2 comporsi con quello di vescovo di una qualche diocesi nel mondo (attuale o estinta): infatti oggi moltissimi vescovi sono elevati al cardinalato (come cardinali presbiteri) e ricevono un \"titolo\", in virt\u00f9 del quale fanno parte in modo formale del Clero romano (e, se non hanno compiuto gli ottant'anni, partecipano all'elezione del pontefice).\nA partire dal \"motu proprio\" \"Suburbicariis sedibus\" del 1962 di Papa Giovanni XXIII, i cardinali non hanno alcuna potest\u00e0 di governo sulla chiesa o sulla diocesi suburbicaria a cui sono stati assegnati e non possono interferire in nessun modo per ci\u00f2 che riguarda l'amministrazione dei beni e la disciplina (ogni chiesa infatti ha gi\u00e0 il proprio parroco o rettore, e ogni diocesi suburbicaria ha il proprio vescovo diocesano: il ruolo del cardinale \u00e8 di puro patrocinio).\nCardinali vescovi.\nIn origine in numero di sette, erano i vescovi delle chiese suburbicarie di Roma; prima della riforma liturgica avviata dal Concilio ecumenico Vaticano II assistevano alla messa papale indossando un piviale chiuso da un razionale con tre pigne di perle allineate. Il decano porgeva al papa il libro liturgico da leggere, come il prete assistente faceva con i vescovi. Ancora oggi ai cardinali vescovi viene assegnata la titolarit\u00e0 di una sede suburbicaria, anche se non sono pi\u00f9 i vescovi di quella diocesi.\nAl decano del collegio cardinalizio, eletto tra i cardinali vescovi (solo a partire dal \"motu proprio\" \"Sacro Cardinalium Consilio\"), spetta la titolarit\u00e0 della sede di Ostia che cumula a quella che aveva precedentemente. Ai cardinali vescovi titolari delle altre sedi suburbicarie papa Paolo VI, con il \"motu proprio\" \"Ad purpuratorum Patrum Collegium\" pubblicato l'11 febbraio 1965, affianc\u00f2 nell'ordine dei vescovi anche i patriarchi di rito orientale assunti nel collegio cardinalizio che, nell'ordine di precedenza, si situano immediatamente dopo di loro; a questi non viene assegnata alcuna sede suburbicaria, infatti essi come titolo hanno la propria sede patriarcale.\nCon rescritti del 26 giugno 2018 e del 1\u00ba maggio 2020 papa Francesco ha ampliato l'ordine dei cardinali vescovi nominando tra essi alcuni porporati che rivestono incarichi di prima responsabilit\u00e0 nella Curia romana, ed elevandoli a cardinali vescovi \"ad personam\" senza che il titolo cardinalizio sia elevato a titolo episcopale.\nCardinali presbiteri.\nErano gli ecclesiastici preposti alla cura delle pi\u00f9 antiche chiese di Roma, dette \"titoli\" (dal latino \"tituli\"). Tradizionalmente legati alle parrocchie di Roma, essi costituiscono da sempre l'ordine pi\u00f9 numeroso.\nFurono istituiti da papa Cleto in numero di venticinque e cos\u00ec rimasero per 1.500 anni. Nel XVI secolo raddoppiarono a cinquanta con papa Sisto V e superarono i cento nel XX secolo. Prima della riforma liturgica voluta dal Concilio Vaticano II, partecipavano alla Messa papale indossando la pianeta sul rocchetto.\nCardinali diaconi.\nA essi era demandata l'amministrazione dei sei uffici del palazzo del Laterano (\"diaconi palatini\") e dei sette dipartimenti (\"regiones\") di Roma e la cura dei poveri presenti in essi (\"diaconi regionali\"); dopo papa Sisto V diventano quattordici, due per ciascuno di questi dipartimenti, ognuno avente in gestione una \"diaconia\", cio\u00e8 una chiesa dell'Urbe di cui \u00e8 responsabile. Prima della riforma liturgica partecipavano alla Messa papale in dalmatica (l'abito proprio dei diaconi); due di essi assistevano il papa sul trono, uno lo coadiuvava come ministrante e proclamava il Vangelo. Pur essendo sei gli uffici, Gaetano Moroni cita sette cardinali diaconi palatini: \"primicerio dei notari, ossia decano del collegio dei protonotari apostolici, e capo delle dignit\u00e0 palatine, il secondicerio, l'arcario, il sacellario, il protoscrinario, il primicerio dei difensori e l'amminicolatore, o nomenclatore\".\nCardinali di curia e cardinali residenziali.\nA seconda dell'incarico ricoperto, i cardinali si dividono in due grandi gruppi: \nUffici particolari.\nIl cardinale decano.\nIl titolo di decano indica generalmente un primo per anzianit\u00e0 tra pari.\nNell'ambito dei cardinali indica quel cardinale che presiede, come semplice \"primus inter pares\", il Collegio dei cardinali e quindi anche il conclave; a lui spetta chiedere al papa neoeletto l'accettazione del mandato e (in seconda battuta) quale nome intenda utilizzare. Qualora il nuovo pontefice non abbia poi la dignit\u00e0 episcopale, \u00e8 sempre il decano a ordinarlo vescovo. Se il decano \u00e8 ultraottantenne, la presidenza del conclave passa al sotto-decano o comunque al cardinale vescovo pi\u00f9 anziano per nomina fra gli elettori. In caso di elezione del decano a papa, sar\u00e0 ancora il sotto-decano o, qualora impossibilitato, il cardinale vescovo di pi\u00f9 antica creazione a provvedere alla richiesta del consenso e del nome.\nIl decano del collegio cardinalizio \u00e8 eletto dai soli cardinali titolari di sede suburbicaria o di titolo elevato alla medesima dignit\u00e0 (ossia i cardinali vescovi, esclusi i patriarchi di rito orientale) fra uno di essi; l'elezione deve essere approvata dal papa. Sin dall'antichit\u00e0 il cardinale decano assume tradizionalmente anche il titolo della sede suburbicaria di Ostia aggiungendolo a quello posseduto fino a quel momento, essendo il vescovo di Ostia colui che aveva il privilegio di incoronare il papa neoeletto.\nLa carica di cardinal decano \u00e8 stata congiunta a quella di cardinale protovescovo fino al 1965, quando Paolo VI tramite il motu proprio \"Sacro Cardinalium Consilio\" rese la carica di decano elettiva.\nDal 2019 la carica ha una scadenza di mandato di cinque anni, rinnovabile.\nDal 18 gennaio 2020 la carica \u00e8 ricoperta dal cardinale Giovanni Battista Re.\nIl cardinale camerlengo.\nIl titolo di camerlengo indica generalmente un amministratore dei beni ecclesiastici di ciascun istituto religioso.\nNell'ambito dei cardinali indica quel cardinale che ha il compito di amministrare le propriet\u00e0 e i beni della Santa Sede, di reggere la Sede vacante, in caso di morte o rinuncia del Santo Padre, e la responsabilit\u00e0 della convocazione del conclave per l'elezione del nuovo Pontefice.\nDal 14 febbraio 2019 il ruolo di camerlengo \u00e8 ricoperto dal cardinale statunitense Kevin Joseph Farrell.\nIl cardinale protodiacono.\nIl primo dei cardinali diaconi si chiama cardinale protodiacono e ha il compito di annunciare al popolo cristiano l'elezione del nuovo papa dalla loggia della Basilica di San Pietro, con le parole \"Habemus papam\". Un tempo era anche colui che affiancava il Pontefice nelle cerimonie pi\u00f9 importanti per tenergli il lembo del piviale, oppure per assisterlo durante la celebrazione della Messa, ed era colui che incoronava il nuovo Papa (oggi questo compito \u00e8 stato sostituito dall'imposizione del pallio al nuovo Papa durante la Messa di inizio pontificato).\nDal 12 giugno 2014 il cardinale protodiacono della Chiesa cattolica \u00e8 il cardinale Renato Raffaele Martino.\nPrima creatura.\nPrende il nome di \"prima creatura\" il primo cardinale creato da ciascun pontefice. Soprattutto nel Cinquecento e nel Seicento la prima creatura era un cardinale che godeva di particolare fiducia e prossimit\u00e0 al pontefice, che si rifletteva in un maggior prestigio all'interno della Curia. In numerosi casi la scelta del primo cardinale cadeva sul cardinal nipote.\nCardinali \"in pectore\" e cardinali segreti.\nA partire da papa Paolo III, i papi hanno occasionalmente nominato cardinali senza renderne noto il nome ad alcuno (\"creati et reservati in pectore\"), a volte neppure all'interessato, in genere per proteggere loro o le loro comunit\u00e0 dal rischio di vendette. Quando il papa lo ritiene sicuro rende pubblica la nomina e da quel momento il nominato pu\u00f2 assumere le sue funzioni (ma con anzianit\u00e0 dalla data della nomina \"in pectore\"); se per\u00f2 il papa muore prima, la nomina cessa di avere effetto.\nGiovanni Paolo II ha utilizzato la nomina \"in pectore\" nei concistori del 1979 (pubblicata nel 1991) e del 1998 (pubblicata nel 2001). Nel suo ultimo concistoro (2003) papa Wojtyla ha nominato \"in pectore\" un cardinale, che \u00e8 decaduto al momento della morte del pontefice il 2 aprile 2005, non essendo mai stato pubblicato.\nSi chiamano invece cardinali segreti coloro che sono noti agli altri cardinali, ma non vengono resi pubblici: questa pratica, fu inaugurata da papa Martino V.\nIl concistoro.\nLa riunione del Collegio dei cardinali prende il nome di concistoro. Esso viene convocato e presieduto dal papa al fine di ricevere aiuto e consiglio dai cardinali nel governo della Chiesa o per annunciare la nomina di nuovi cardinali e per, in seguito, \"crearli\". \nSi distinguono due tipi di concistoro: il concistoro ordinario (a cui sono invitati tutti i cardinali, ma a cui solitamente partecipano solo i cardinali residenti a Roma) e il concistoro straordinario (a cui devono partecipare tutti i cardinali).\nIl concistoro solitamente \u00e8 tenuto a porte chiuse, ma in alcune e solenni occasioni quello ordinario pu\u00f2 essere aperto pubblico.\nIl conclave.\nAlla morte o rinuncia del papa i cardinali hanno il compito di eleggere il suo successore in un'assemblea detta \"conclave\", svolta rigorosamente a porte chiuse. Il maestro delle celebrazioni liturgiche pontificie pronuncia l\"Extra omnes\" (in italiano: \"Fuori tutti\"), in seguito al quale ogni persona che non prende parte al conclave deve uscire dalla Cappella Sistina, dove i cardinali sceglieranno il nuovo Pontefice. \nAttualmente esiste un limite di et\u00e0 di ottant'anni per avere il diritto di eleggere il papa (\"cardinale elettore\"): \u00e8 stato introdotto da papa Paolo VI nella sua Lettera apostolica \"Ingravescentem Aetatem\" (21 novembre 1970), con l'intento di ringiovanire il senato cardinalizio e soprattutto le sue scelte, cos\u00ec come il limite (meno stringente) di settantacinque anni per i vescovi diocesani.\nInsegne.\nL'abito corale dei cardinali \u00e8 simile a quello dei vescovi, ma di color rosso porpora (da cui il nome di \"porporati\"), anzich\u00e9 rosso-violaceo (tecnicamente \"paonazzo\"), a simboleggiare la disponibilit\u00e0 anche al martirio; il galero, rosso anzich\u00e9 verde, fa parte dello stemma, come per i vescovi.\nQueste sono le insegne proprie dei cardinali:\nL'abbigliamento e le insegne cardinalizie non sono tuttavia \"standardizzate\" per tutti i membri del collegio: accade infatti che alcuni di essi (segnatamente coloro che provengono da una \"chiesa sui iuris\") utilizzino un vestiario, degli attributi e un trattamento onorifico anche radicalmente diversi da quelli sopra descritti.\nOnori in Italia.\nL'art. 21, comma 1 del Trattato Lateranense del 1929, firmato sotto il regime fascista, stabiliva che i cardinali \"godono in Italia degli onori dovuti ai Principi del sangue\". Con l'avvento della Repubblica i privilegi di sangue non sono pi\u00f9 riconosciuti, e la posizione dei cardinali nelle cerimonie pubbliche \u00e8 regolata da uno specifico decreto del Presidente del Consiglio: sono inseriti subito dopo il Presidente della Repubblica al primo posto della prima categoria delle cariche pubbliche nelle cerimonie pubbliche, e della categoria A nelle cerimonie territoriali, ma non assumono la presidenza della cerimonia.\nCardinali per et\u00e0.\nNella tabella sono riportati il pi\u00f9 anziano e il pi\u00f9 giovane in carica:\nTra i cardinali italiani, il pi\u00f9 anziano e il pi\u00f9 giovane sono:\nCardinali santi e beati.\nAttualmente soltanto 13 cardinali sono venerati come santi:\nTradizionalmente vengono considerati cardinali anche san Girolamo e san Raimondo Nonnato sebbene non vi siano dati certi della loro avvenuta creazione cardinalizia.\nInoltre sono 14 i cardinali venerati come beati:"}
{"id": "1782049", "revid": "773636", "url": "https://it.wikipedia.org/wiki?curid=1782049", "title": "Cappella della Madonna del Buonconsiglio", "text": "La cappella della Madonna del Buonconsiglio \u00e8 un edificio religioso situato nel centro storico di Sorano. La sua ubicazione \u00e8 lungo la via del Cimitorio, nei pressi delle mura di Sorano, non lontano dalla porta dei Merli.\nStoria.\nNonostante le origini incerte per l'assenza di precise documentazioni, \u00e8 ipotizzabile che la chiesa abbia probabili origini medievali, vista la posizione in cui sorge.\nNel corso dei secoli successivi divenne quasi sicuramente di secondaria importanza rispetto alla pi\u00f9 grande collegiata di San Niccol\u00f2, in cui venivano celebrate le principali funzioni religiose. Di conseguenza, l'edificio religioso inizi\u00f2 a diventare sempre meno frequentato dagli abitanti del centro: i lavori di ristrutturazione avvenuti in epoca ottocentesca hanno conferito all'edificio religioso l'attuale aspetto, determinando un rimaneggiamento e la trasformazione del luogo di culto in oratorio.\nDescrizione.\nLa cappella della Madonna del Buonconsiglio si presenta ad aula unica, con tetto a capanna, e a pianta rettangolare. L'attuale aspetto \u00e8 di epoca post-cinquecentesca. Il portale d'ingresso principale di forma rettangolare, preceduto da una serie di gradini, si apre al centro della facciata principale anteriore, affiancato da due finestre quadrangolari (una per lato).\nLa parete esterna della facciata principale si presenta interamente rivestita in intonaco, a causa delle ristrutturazioni avvenute in epoca moderna, che hanno parzialmente alterato l'originario aspetto; il paramento murario in conci di tufo, che fin dall'inizio contraddistingueva la struttura architettonica, \u00e8 tuttavia ravvisabile nelle pareti esterne del rimanente corpo di fabbrica.\nDa segnalare, il caratteristico campanile a vela che si eleva in posizione centrale nella parte posteriore dell'edificio religioso, presentandosi anch'esso rivestito in tufa con un'unica cella campanaria che si apre al centro.\nInternamente, la chiesa \u00e8 a navata unica, con pareti intonacate ed alcune raffigurazioni sacre che ornano l'edificio assieme all'altare principale posto in posizione centrale di fronte alla porta d'ingresso."}
{"id": "1782050", "revid": "767487", "url": "https://it.wikipedia.org/wiki?curid=1782050", "title": "Polizeisportverein Leoben Futsal", "text": "Il Polizeisportverein Leoben Futsal \u00e8 un club austriaco di calcio a 5 con sede a Leoben, fondato nel 2006 con il nome di Club Leoben 2006 e.V.. Nella stagione 2007/2008 disputa la massima divisione del Campionato austriaco di calcio a 5, la \"Murexin Futsal Bundesliga\"."}
{"id": "1782051", "revid": "1924342", "url": "https://it.wikipedia.org/wiki?curid=1782051", "title": "Nessuno schema nella mia vita!", "text": "Nessuno schema nella mia vita! \u00e8 un demo tape dei Kina, uscito su nastro nel 1984 e successivamente ristampato su CD nel 1992.\nMolti dei pezzi presenti sono poi stati registrati nuovamente e inseriti nell'album d'esordio \"Irreale realt\u00e0\"."}
{"id": "1782059", "revid": "289247", "url": "https://it.wikipedia.org/wiki?curid=1782059", "title": "Giovanni Horst Venturi", "text": ""}
{"id": "1782060", "revid": "78273", "url": "https://it.wikipedia.org/wiki?curid=1782060", "title": "Chiesa della Madonna del Borgo", "text": ""}
{"id": "1782061", "revid": "1855146", "url": "https://it.wikipedia.org/wiki?curid=1782061", "title": "Vicende urbanistiche di Brindisi", "text": "L'Antichit\u00e0.\nI pi\u00f9 antichi segni di antropizzazione nel territorio di Brindisi sono stati riscontrati a Punta Le Terrare, un'area costiera esterna al porto. Il primo insediamento umano nel contesto urbano attuale \u00e8 invece da far risalire all'arrivo di popolazioni messapiche che dovettero occupare stabilmente la collinetta che si affaccia sul seno di ponente del porto interno, (VIII secolo a.C.). Nel corso del VI sec. la citt\u00e0 venne difesa da mura che seguivano il percorso delle attuali via Armengol, via Fornari, via Casimiro e la banchina del porto: i tratti di mura in via Camassa e corte Capozziello solo ipoteticamente appartengono a questo periodo. Due o pi\u00f9 zone necropolari, testimoniate da ritrovamenti archeologici casuali pi\u00f9 che da scavi sistematici, erano all'esterno di questo circuito di mura; non \u00e8 escluso che un circuito pi\u00f9 ampio racchiudesse una area molto pi\u00f9 vasta, come si riscontra in altre importanti citt\u00e0 messapiche. Dell'impianto urbanistico della citt\u00e0 messapica e di altre emergenze (la presunta agor\u00e0, i templi, le porte) non \u00e8 consentito fare ulteriori accenni per la mancanza di riscontri certi.\nDopo che a Brindisi fu dedotta una colonia romana (244 a.C.), la citt\u00e0 conobbe una espansione urbanistica notevole per lo sviluppo economico e sociale che ne consegu\u00ec. Secondo Plinio il Vecchio, Brindisi era una delle prime citt\u00e0 italiane \"(Brundisium ... in primis Italiae portu nobile).\" Le tracce della civilt\u00e0 romana a Brindisi sono tuttavia scarse e affidate essenzialmente a pochi resti: il foro, individuato nell'attuale piazza Mercato, ha restituito epigrafi e statue; dell'acquedotto rimangono solo le vasche limarie; sono stati trovati resti di edifici in via Casimiro e soprattutto nell'insula romana del quartiere di San Pietro degli Schiavoni (oggi sotto il Nuovo Teatro Verdi) con tratti di strada basolata, edifici diversi e terme. Dione Cassio ci testimonia che Augusto fece costruire a Brindisi un arco onorario per la vittoria di Azio, e la tradizione parla ripetutamente di un tempio dedicato al Sole e alla Luna (Apollo e Diana) e di un anfiteatro, monumenti dei quali non vi \u00e8 per\u00f2 traccia.\nSi ritiene che al periodo romano risalga il tracciamento, sull'altura che domina il seno di levante, della lunga e diritta via Lata , mediante la quale sarebbe stato dato l'avvio all'edificazione in questa porzione di citt\u00e0. Certamente si impiantarono anche ville appartenenti ai cittadini di ceti pi\u00f9 elevati, probabilmente nel suburbio, come quella di Lenio Flacco che ospito per lungo tempo Cicerone.\nLe necropoli romane erano fuori delle mura: in direzione extraurbana Nord (localit\u00e0 l'Osanna e Cappuccini), sono stati fatti ritrovamenti e poi effettuati scavi sistematici che hanno riportato alla luce numerose tombe; anche in direzione Sud (zona dell'attuale Cimitero), proseguimento della Via Traiana verso Otranto, doveva estendersi una necropoli.\nLe cosiddette Colonne romane, il monumento pi\u00f9 singolare ed emblematico di Brindisi, potrebbero appartenere al periodo romano, anche se la tipologia e altri aspetti formali rimanderebbero ai secoli successivi.\nIl Medioevo.\nDopo secoli di relativa pace, sicurezza e benessere, con la fine dell'Impero Romano, Brindisi sub\u00ec un forte declino e fu devastata dai Goti (VI secolo). Procopio la descrive come una piccola citt\u00e0 senza mura difensive: l'abitato si restrinse in un ambito pi\u00f9 piccolo, probabilmente attorno al tempio di San Leucio, fuori dal centro antico. Il porto fu abbandonato per alcuni secoli, la cittadinanza si ridusse e come sede episcopale fu preferita la pi\u00f9 munita Oria.\nSeguirono altre devastazioni dell'abitato ad opera dei Longobardi (670 circa), dei Saraceni (838) e di Ludovico II (868). Dal 963 in poi ritorn\u00f2 in possesso dei Greci ai quali \u00e8 da attribuire un tentativo, sia pure parziale, di riedificare la citt\u00e0, come testimonia l'iscrizione di Lupo Protospata sulla base della colonna. Di certo la citt\u00e0 fu un obiettivo molto ambito nel corso dell'XI secolo, conteso strenuamente per decenni tra Normanni e Bizantini, segno che non si trattava pi\u00f9 di un abitato di secondaria importanza. La compiuta ricostruzione di Brindisi comunque avvenne proprio durante la dominazione normanna e si complet\u00f2 in periodo svevo: mentre Brindisi diventava lo scalo privilegiato per le Crociate e per tutti i traffici con l'Oriente, si costruirono la nuova Cattedrale in piazza Duomo (1089-1144), la chiesa di San Benedetto (1080), il tempio di San Giovanni al Sepolcro (XI-XII secolo), la magnifica \"Domus Margariti\" (fine XII secolo), la Fontana Tancredi (1193), la zecca (da Enrico VI), il castello di terra (1227), le nuove mura con la porta Mesagne (XIII secolo), la chiesa del Cristo (1230), l'arsenale, la chiesa della SS. Trinit\u00e0 (1240 circa), il palazzo episcopale con il cosiddetto Portico dei Templari.\nLa banchina del porto doveva essere senza dubbio la zona con la maggiore concentrazione di attivit\u00e0; ma la strada principale della Brindisi medievale era la \"rua maestra\" (le attuali via Consiglio, piazza Sedile, via Fornari, largo Angeli e via Carmine), sulla quale si affacciavano i pi\u00f9 importanti edifici privati cittadini. La citt\u00e0 era divisa in tre rioni o \"pittachi\": Santo Stefano, nelle vicinanze delle colonne, Sant'Eufemia nella zona di Santa Teresa e San Toma nella zona di Santa Lucia.\nIn questo periodo a Brindisi c'erano mercanti veneziani, fiorentini, pisani, genovesi, amalfitani e ravellesi; i Pisani, in particolare, avevano magazzini nella localit\u00e0 che da loro fu detta Tor Pisana. Brindisi fu scelta come sede anche dagli ordini militari dei Templari e dei Gerosolimitani, che vi impiantarono ospedali e luoghi di culto.\nCon gli Angioini, la citt\u00e0 mantenne solo per poco tempo il benessere precedente. I sovrani favorirono l'insediamento degli ordini mendicanti, sostenendo la costruzione di un convento francescano a San Paolo (1284) e di uno domenicano a Santa Maria Maddalena (fine del XIII secolo), mentre la chiesa di Santa Maria del Casale (1300) veniva eretta per un voto fatto da Filippo I d'Angi\u00f2. A questo periodo \u00e8 da ascrivere anche la cosiddetta Loggia Balsamo (XIV secolo). Se il passaggio della peste del 1348 e le seguenti discordie cittadine furono devastanti per Brindisi, il fatto che port\u00f2 al collasso la citt\u00e0 fu l'inopportuna ostruzione del canale di accesso al porto interno per volere di Giovanni Antonio Orsini Del Balzo, che temeva un attacco dal mare da parte dei veneziani (1446): il conseguente impaludamento delle acque spopol\u00f2 Brindisi.\nIl nuovo sovrano, l'aragonese Ferdinando I, concesse agevolazioni e franchigie a coloro che accettarono di trasferirsi a Brindisi: arrivarono cos\u00ec greci, albanesi e schiavoni. La citt\u00e0 fu nuovamente fortificata: l'isola di Sant'Andrea ospit\u00f2 il castello di mare (1445), il castello svevo fu circondato da un poderoso antemurale (1480), le mura furono rinforzate con bastioni e venne edificata la Porta Reale sul porto.\nL'et\u00e0 moderna.\nSotto gli Spagnoli, Brindisi era considerata una citt\u00e0 di frontiera da difendere, l'avamposto dei Cristiani contro i Turchi. Fortificare Brindisi significava proteggere il Regno: i maggiori sforzi pertanto erano rivolti ancora intorno al castello dell'isola che fu ingrandito con l'opera a corno del Forte a Mare, mentre nuovi baluardi venivano aggiunti alle mura.\nLa citt\u00e0 contava allora poche migliaia di abitanti e ampi spazi inedificati si estendevano all'interno delle mura. Poche le emergenze architettoniche, e tra queste i palazzi Granafei e Ripa, in uno stile rinascimentale piuttosto provinciale. I luoghi notevoli rimanevano quelli attorno al polo religioso di piazza Duomo, al quale si affiancavano il polo civico di piazza Sedile (attuale piazza del Municipio) e il polo commerciale delle contigue piazza dei nobili e piazza della plebe (attuale piazza Vittoria); nel 1619 il governatore spagnolo Pedro Aloysio de Torres ordin\u00f2 che fosse condotta all'interno del centro abitato l'acqua dell'antico acquedotto e fece costruire tre fontane, addebitandone la spesa ai cittadini in proporzione alle possibilit\u00e0 di ciascuno; una di queste fontane trov\u00f2 collazione nella piazza del mercato e reca ancora il nome del governatore.\nAlla iniziativa di san Lorenzo da Brindisi si deve invece il nuovo monastero per le clarisse brindisine e l'erezione della chiesa di Santa Maria degli Angeli (1617), che inaugura la stagione del poco significativo barocco locale: anche le altre testimonianze architettoniche del secolo, la chiesa delle Anime (1670) e la chiesa di Santa Teresa (fine del XVII secolo), sono decisamente meno interessanti delle chiese coeve degli altri centri della provincia.\nRe Ferdinando IV di Napoli prese a cuore le sorti del porto di Brindisi e incaric\u00f2 l'ingegnere idraulico Andrea Pigonati di bonificare le paduli che ammorbavano l'aria della citt\u00e0. Nel 1775 venne ripristinato il canale di accesso al porto interno e ridotte le paludi dei seni del porto; successivamente venne coperto il canale della Mena, creando la strada Carolina (in onore della sovrana) che poi sarebbe stato prolungato e denominato Corso Garibaldi.\nNel corso dell'Ottocento si impiant\u00f2 una nuova definizione urbanistica della citt\u00e0, che venne disegnata geometricamente proprio sull'asse del nuovo Corso (un rettifilo alberato di circa un chilometro): la stazione ferroviaria faceva da prospetto all'altro corso (Umberto I) che venne tracciato a partire dal precedente, creando cos\u00ec quella Y di percorsi che caratterizzano il Piano regolatore di fine Ottocento sul quale si \u00e8 sviluppata la Brindisi moderna, sovrapposta a quella antica.\nIl passaggio della Valigia delle Indie, la linea che univa Londra a Calcutta, contribu\u00ec a svecchiare la citt\u00e0 con la costruzione di altre infrastrutture notevoli (la nuova banchina di attracco, l'Albergo delle Indie, il Teatro Verdi, i palazzi del Banco di Napoli, delle Poste e della Banca d'Italia) a cui fecero seguito edifici scolastici e qualche esperienza liberty di privati cittadini.\nLe mura aragonesi dalla parte di mare furono demolite, e la zona riqualificata con i Giardini Vittorio Emanuele e la costruzione dell'imponente Capitaneria di Porto.\nIl ventennio fascista fece Brindisi capoluogo di provincia e volle rinverdire i fasti di un passato glorioso con interventi anche retorici: il Monumento al Marinaio d'Italia (1934), lo sventramento del popolare quartiere delle Sciabiche per dare spazio alla Fontana del duce e al Monumento ai caduti. Non mancarono scelte interessanti, come la costruzione del Collegio Navale, di pura architettura razionalista.\nLa citt\u00e0 contemporanea.\nNel dopoguerra per\u00f2 non fu posto un termine alla stagione degli sventramenti e delle demolizioni che caratterizzarono invece ancora quasi tutta la seconda met\u00e0 del XX secolo: fu proseguito e completato l'abbattimento delle case dei pescatori alle Sciabiche; fu demolita la settecentesca Torre dell'Orologio, simbolo del campanilismo civico; il nuovo Municipio fu costruito a spese di un palazzetto sorto sopra un convento medievale dei Domenicani; interi isolati della citt\u00e0 antica venivano rasi al suolo per fare spazio alla nuova sede del Tribunale; poi un nuovo progetto sostitu\u00ec al tribunale un teatro sospeso sopra gli scavi archeologici, ma nel frattempo si era distrutto il vecchio e glorioso teatro Verdi per dare fiato alla speculazione edilizia.\nNel frattempo la citt\u00e0 si espandeva oltre le mura del centro storico costituendo nuovi quartieri periferici: Commenda, Cappuccini, Sant'Angelo (negli anni 1950-1970) e poi Santa Chiara, Sant'Elia, Bozzano (anni 1980-2000). Un discorso a parte meriterebbe l'agglomerato del Casale, zona residenziale lentamente cresciuta nel corso del XX secolo con criteri vicini alla citt\u00e0-giardino, seppure con caratteri molto provinciali.\nUna nuova concezione urbanistica, per quanto tardiva, consent\u00ec di programmare gli insediamenti di maggiore impatto architettonico fuori dal centro storico, come i nuovi edifici scolastici, il Palazzo di Giustizia, Nuovo Ospedale Perrino. Molto attardata rimane una sensibilit\u00e0 diffusa per il recupero delle unit\u00e0 abitative residenziali del centro storico, pur non dovendosi registrare particolari condizioni di degrado urbanistico e sociale."}
{"id": "1782067", "revid": "124145142", "url": "https://it.wikipedia.org/wiki?curid=1782067", "title": "Regno di Pergamo", "text": "Il Regno di Pergamo fu un regno ellenistico con capitale Pergamo, fondato da Filetero agli inizi del III secolo a.C., capostipite della dinastia degli Attalidi, che si trovava nell'attuale Asia Minore. Il regno si espanse in particolare dopo la Pace di Apamea, stipulata nel 188 a.C., ma nel 133 a.C. l'ultimo sovrano, Attalo III, si diede alla repubblica romana.\nStoria.\nAscesa della dinastia degli Attalidi.\nIl primo re di Pergamo fu un certo Filetero, il quale era tesoriere di Lisimaco, diadoco di Alessandro Magno e re della Tracia. Nel 282 a.C. si impossess\u00f2 della citt\u00e0 di Pergamo, nella Troade (Asia Minore) e dopo aver tradito Lisimaco, alla sua morte a Corupedio (281 a.C.), pass\u00f2 dalla parte di Seleuco I. Quando anche questi mor\u00ec (280 a.C.), Filetero rimase fedele al figlio di Seleuco, Antioco I, e ottenne una notevole autonomia nell'amministrazione del territorio di Pergamo. Pur non trasformando la citt\u00e0 in un regno autonomo, la gest\u00ec di fatto come un piccolo principato indipendente; \u00e8 per questo considerato come il fondatore della dinastia degli Attalidi, futuri sovrani di Pergamo. Mor\u00ec nel 263 a.C.\nA Filetero successe Eumene I, che rafforz\u00f2 ulteriormente il regno contro le mire espansionistiche dei sovrani seleucidi. Nel 262 a.C. infatti il Seleucide Antioco I tent\u00f2 di riportare Pergamo, ormai stato indipendente, sotto l'impero Seleucide. Nonostante l'esercito Seleucide fosse molto pi\u00f9 grande e potente di quello del piccolo regno, Eumene riusc\u00ec a infliggere una valorosa sconfitta presso Sardi ad Antioco con un esercito composto perlopi\u00f9 da mercenari, sancendo di fatto la definitiva indipendenza del regno. Pare che Antioco sia rimasto cos\u00ec sconvolto dalla sconfitta da morire di crepacuore poco tempo dopo. Con il successore Attalo I (241-197) la citt\u00e0 esercit\u00f2 la sua egemonia su gran parte dell'Asia Minore occidentale. Il sovrano rifiut\u00f2 di pagare il tributo ai Galati, trib\u00f9 celta stanziatasi nell'area dell'Asia Minore che aveva fondato il regno di Galazia, alleati dell'usurpatore Seleucide Antioco Ierace. Questi mossero guerra ai Pergameni, ma furono sconfitti nel 240 a.C. presso le fonti del Caic\u00f3 assieme alle truppe di Antioco. Pergamo riusc\u00ec quindi ad annettersi molti territori seleucidi dell'Asia Minore.\nMa \u00e8 nel 232 a.C. con la vittoria sui Tolistobogi, altra trib\u00f9 celtica della Galazia, presso il tempio di Afrodite della citt\u00e0 di Pergamo che il re Attalo I libera le sue terre dalle incursioni celtiche. Grazie a queste vittorie Attalo ottenne grande prestigio presso i Greci d'Asia e gli fu conferito il titolo di \"Soter\" (\"salvatore\"). Attalo celebr\u00f2 queste vittorie con un ciclo di sculture che raffiguravano i Galati sconfitti (Galata morente e Galata suicida) e costru\u00ec il celeberrimo Altare di Zeus. La Gigantomachia, ivi raffigurata, doveva rappresentare la vittoria della civilt\u00e0 greca, rappresentata dagli dei, sulla barbarie dei celti, simboleggiati dai Titani. Nel 223 a.C. Seleuco III lanci\u00f2 una spedizione militare per riprendere controllo dell'Asia minore, ma venne ucciso da alcuni suoi mercenari. Ci\u00f2 nonostante suo zio Acheo prosegu\u00ec la spedizione e riusc\u00ec a infliggere dure sconfitte ai Pergameni, che vennero rinchiusi dentro a Pergamo e persero tutte le loro conquiste. Avrebbe potuto essere la fine del regno, ma Acheo decise di ribellarsi al legittimo sovrano Antioco III e fondare un proprio regno in Asia minore, che aveva come capitale Sardi: tuttavia nel 213 a.C. Antioco si alle\u00f2 con Attalo per sconfiggere il ribelle e lo sconfisse espugnando Sardi. Cos\u00ec il regno fu salvo e pot\u00e9 riprendere possesso dei suoi territori.\nL'alleanza con il Seleucide tuttavia era di puro comodo. Scomparso il pericolo di Acheo, Attalo cominci\u00f2 a temere che il proprio regno entrasse nell'orbita del gigante Seleucide. Dunque stipul\u00f2 una importante trattato di alleanza con i Romani, che sostennero attivamente in tutte le numerose guerre che essi affrontarono contro gli stati ellenistici. I Pergameni misero a disposizione dei Romani forze armate e la loro potente flotta nella Prima guerra macedonica, nella Seconda guerra macedonica e nella Guerra contro Nabide, contribuendo in modo determinante alla sconfitta degli avversari di Roma. Per arginare l'espansionismo di Filippo V di Macedonia Attalo si schier\u00f2 assieme a una alleanza che comprendeva numerosi stati dell'Asia Minore: il risultato della guerra conseguente fu di evitare l'espansione di Filippo nello scacchiere Egeo. Attalo mor\u00ec nel 197 a.C. in mezzo alla Seconda guerra Macedonica, mentre tentava di convincere i Beoti a schierarsi coi Romani. Il coinvolgimento nelle numerose guerre locali aveva procurato grande prestigio al regno, considerato dai Romani il pi\u00f9 fido alleato; inoltre Pergamo conobbe sotto il suo regno un periodo di straordinario fervore culturale e artistico. Gli successe il figlio Eumene II.\nDopo essersi impegnati in queste guerre, la dinastia Attalide dovette affrontare la pi\u00f9 importante sfida per la propria sopravvivenza: infatti in quegli anni era in atto una sorta di guerra fredda tra Antioco III, ormai il pi\u00f9 potente monarca ellenistico, e la Repubblica Romana. Antioco tent\u00f2 di legare a s\u00e9 Eumene proponendo un'alleanza matrimoniale; Eumene tuttavia rest\u00f2 fedele alla alleanza del padre coi Romani rifiutando l'offerta di Antioco. Quando scoppi\u00f2 la guerra fra Antioco e i Romani Eumene si schier\u00f2 con questi ultimi; il regno venne devastato e Pergamo stessa fu assediata da Seleuco IV, figlio di Antioco. Tuttavia, con una eroica azione di cavalleria, la citt\u00e0 fu liberata dall'assedio. Eumene contribu\u00ec alla vittorie navali dei Romani spiegando la propria potente flotta; ma fu su terra che il suo apporto si rivel\u00f2 determinante. Infatti, nella decisiva Battaglia di Magnesia, quando i carri falcati dei Seleucidi stavano per caricare l'ala destra romana, Eumene (che per esperienza sapeva come i Seleucidi combattevano) ordin\u00f2 ai legionari di scagliare i pila contro i cavalli nemici, che si imbizzarrirono a caricarono i propri alleati: la battaglia si trasform\u00f2 dunque in una straordinaria vittoria per i Romani. Nella successiva Pace di Apamea a Pergamo furono conferite gran parte delle province anatoliche dei Seleucidi, rendendo Pergamo il pi\u00f9 potente stato dell'Asia Minore. Eumene era riuscito non solo a salvare il regno dalla catastrofe, ma persino a ingrandirlo. Tuttavia, con la scomparsa della minaccia Seleucide, i rapporti fra Pergamo e Roma si raffreddarono: Eumene era diventato un alleato scomodo, pericoloso e troppo potente. Il senato cominci\u00f2 a complottare per ridimensionare il suo potere.\nInfatti, quando nel 167 a.C. si rec\u00f2 a Roma, dopo la vittoria romana a Pidna contro il re di Macedonia, Perseo, non fu ricevuto, poich\u00e9 si sospettava fosse favorevole all'antico regno macedonico. Tornato in patria, riport\u00f2 alcune vittorie contro i Galati (nel 166 a.C.), ma Roma decise di proteggere questi ultimi, accordando loro la necessaria autonomia, e mettendo fine cos\u00ec alle campagne militari del re attalide. Nel 164 a.C. venne inviato a Sardi il consolare Gaio Sulpicio Gallo, nel timore che Eumene II potesse allearsi con Antioco Epifane.\nPochi anni pi\u00f9 tardi, nel 161 a.C., ambasciatori di Prusia II di Bitinia e dei Galati, raggiunsero Roma per accusare Eumene II. Quest'ultimo per discolparsi fu costretto ad inviare il fratello Attalo II.\nCon la morte di Eumene II, sal\u00ec al trono il fratello Attalo II (159-138), tutore di Attalo III (il figlio minorenne di Attalo I), ma di fatto re di Pergamo. Egli, recatosi ancora una volta a Roma nel 159 a.C., non solo riusc\u00ec a discolparsi dalle accuse che i Galati, inviati da Prusia II, gli avevano mosso, ma prima di tornare in patria, il senato romano lo colm\u00f2 di onori e doni, consolidando l'alleanza con i Romani.\nPochi anni pi\u00f9 tardi, nel 158 a.C./157 a.C., Attalo II, restitu\u00ec il trono al vecchio re di Cappadocia, Ariarate V, che gli era stato sottratto da Oroferne. Nel 156 a.C. fu costretto a difendersi da un attacco di Prusia II, re di Bitinia, che riusc\u00ec ad avvicinarsi alla stessa Pergamo.\nI Romani decisero quindi di aiutare Attalo II contro Prusia II, dopo l'invasione di quest'ultimo ai danni del regno attalide, inviando prima presso i due re come legati, un certo Lucio Apuleio e Gaio Petronio (nel 155 a.C.). La ragione fu riconosciuta ad Attalo e Roma diede l'ordine di sospendere definitivamente le ostilit\u00e0 a Prusia (nel 154 a.C.).\nDa Regno a provincia romana.\nAd Attalo II successe Attalo III (138-133 a.C.), ultimo dinasta indipendente degli Attalidi, poich\u00e9, alla sua morte, lasci\u00f2 il regno in eredit\u00e0 ai Romani, e il suo territorio venne a costituire la provincia romana d'Asia. Nel testamento, Attalo lasciava alla citt\u00e0 di Pergamo e ad altre citt\u00e0 la libert\u00e0 e i territori circostanti, oltre all'esenzione dai tributi, mentre a Roma lasciava i suoi tesori e le sue propriet\u00e0, ma soprattutto gran parte dei territori. Il testamento era condizionato dall'assenso della Repubblica romana. Il senato, che inizialmente si era mostrato abbastanza restio ad accettare questo dono, successivamente, non tanto per l'insieme delle propriet\u00e0 reali lasciate a Roma (dal tesoro regio alle attivit\u00e0 manifatturiere), ma soprattutto a causa di una rivolta interna, fu costretta ad intervenire ed annettere l'area, trasformandola in provincia romana.\nA questo testamento si ribell\u00f2 un certo Aristonico, che assunse il nome dinastico di Eumene III e organizz\u00f2 una strenua resistenza con i poveri e gli schiavi del regno, trovando alleanze nella Misia e Caria. Frattanto a Roma, Tiberio Gracco aveva fatto votare che i tesori lasciati da Attalo III, fossero distribuiti al popolo romano, quale beneficio della sua legge agraria. La guerra contro Numanzia e la rivolta degli schiavi in Sicilia non permisero di intervenire subito nel regno di Pergamo, per sedare la rivolta di Aristonico. Roma effettu\u00f2 un primo intervento nel regno (nel 131 a.C.), inviando un certo Publio Licinio Crasso, il quale per\u00f2 fu sconfitto non molto distante da Smirne (a \"Leucae\"). Poi fu la volta del console romano, Marco Ebuzio Perperna, il quale riusc\u00ec invece a far prigioniero Aristonico a Stratonicea, grazie anche all'aiuto dei re clienti Ariarate V di Cappadocia e Mitridate V del Ponto, per impadronirsi poi di Pergamo e del suo tesoro.\nIl Senato romano fu costretto ad inviare il console Manio Aquilio per sedare una rivolta nell'ex-regno di Attalo III, e trasformare i suoi territori in prima provincia romana dell'Asia (129 a.C.). Sbarcato in Caria si diresse in Mysia dove riusc\u00ec ad espugnare alcune fortezze ribelli, grazie anche all'aiuto di alcune citt\u00e0 greche. La successiva riorganizzazione vide il mantenimento di parte dei territori dell'antico regno (Misia, Lidia, Frigia e parte della Caria; i territori invece del Chersoneso Tracico e dell'isola di Egina furono invece aggregati alla provincia di Macedonia), lasciando invece la \"Lycaonia\" e la Cilicia Trachea al regno di Cappadocia e la Frigia maggiore a Mitridate III del Ponto, oltre alla costruzione di una rete stradale che si irraggiava da Efeso (nuova capitale provinciale) in direzione di Pergamo, Sardi, ecc. In pratica, la repubblica romana annetteva tutti i territori occidentali, mentre quelli orientali, montuosi e difficili da controllare, furono concessi al regno del Ponto ed a quello di Cappadocia."}
{"id": "1782068", "revid": "152625", "url": "https://it.wikipedia.org/wiki?curid=1782068", "title": "Irreale Realt\u00e0", "text": ""}
{"id": "1782069", "revid": "486946", "url": "https://it.wikipedia.org/wiki?curid=1782069", "title": "Sal\u0101t", "text": ""}
{"id": "1782071", "revid": "174925", "url": "https://it.wikipedia.org/wiki?curid=1782071", "title": "Aziende pubbliche", "text": ""}
{"id": "1782079", "revid": "770634", "url": "https://it.wikipedia.org/wiki?curid=1782079", "title": "Distretto di Birbhum", "text": "Il distretto di Birbhum \u00e8 un distretto del Bengala Occidentale, in India, di 3.012.546 abitanti. Il suo capoluogo \u00e8 Suri.\nAmministrazione.\nIl distretto comprende tre suddivisioni: Suri Sadar, Bolpur e Rampurhat. Suri \u00e8 la sede del distretto."}
{"id": "1782080", "revid": "1305772", "url": "https://it.wikipedia.org/wiki?curid=1782080", "title": "Journey", "text": ""}
{"id": "1782081", "revid": "1427733", "url": "https://it.wikipedia.org/wiki?curid=1782081", "title": "Alberto di Prussia (1809-1872)", "text": "Biografia.\nAlberto era figlio di Federico Guglielmo III di Prussia e di Luisa di Meclemburgo-Strelitz. Nacque mentre la famiglia era in esilio a causa dell'invasione napoleonica; la madre mor\u00ec l'anno successivo alla sua nascita.\nCarriera militare.\nNel 1819 entr\u00f2 nell'esercito prussiano come sottotenente nel 1\u00ba reggimento di fanteria. La sua carriera prosegu\u00ec fino alla nomina, nel 1852, al grado di generale di cavalleria (arma a cui era molto affezionato). Nel 1865 venne nominato Ispettore di Divisione della 3\u00aa Armata.\nDurante la guerra austro-prussiana del 1866 comand\u00f2 il Corpo di Cavalleria della 1\u00aa Armata, partecipando alle battaglie di M\u00fcnchengr\u00e4tz, Ji\u010din, Hradec Kr\u00e1lov\u00e9 e Sadowa. Allo scoppio della guerra franco-prussiana ricevette il comando della 3\u00aa Armata, di cui faceva parte la 4\u00aa Divisione di cavalleria. Successivamente ebbe il compito di controllare l'armata francese nella zona della Loira verso Orl\u00e9ans. La sua divisione partecip\u00f2 alle operazioni condotte dal generale von der Tann, da Federico Francesco II di Meclemburgo-Schwerin e da Federico Carlo di Prussia. Alla fine della guerra, Alberto divenne colonnello generale.\nMatrimoni.\nPrimo matrimonio.\nSpos\u00f2, il 14 settembre 1830, Marianna di Orange-Nassau, figlia di Guglielmo I dei Paesi Bassi e di Guglielmina di Prussia. I due erano cugini, in quanto il padre di Alberto e la madre di Marianna erano fratello e sorella. Dal matrimonio nacquero cinque figli:\nAlberto e Marianna divorziarono il 28 marzo 1849.\nSecondo matrimonio.\nSpos\u00f2, nel 1853, Rosalia von Rauch. Ebbero due figli:\nMorte.\nMor\u00ec il 14 ottobre 1872 e venne sepolto in un mausoleo nel parco dello Schloss Charlottenburg."}
{"id": "1782090", "revid": "770634", "url": "https://it.wikipedia.org/wiki?curid=1782090", "title": "Distretto di Bankura", "text": "Il distretto di Bankura \u00e8 un distretto del Bengala Occidentale, in India, di 3.191.822 abitanti. Il suo capoluogo \u00e8 Bankura.\nAltre citt\u00e0 importanti da ricordare sono:"}
{"id": "1782093", "revid": "16200206", "url": "https://it.wikipedia.org/wiki?curid=1782093", "title": "Voodoun", "text": ""}
{"id": "1782101", "revid": "73843", "url": "https://it.wikipedia.org/wiki?curid=1782101", "title": "All I Want for Christmas Is You", "text": "All I Want for Christmas Is You \u00e8 un singolo della cantante statunitense Mariah Carey, pubblicato il 1\u00ba novembre 1994 come primo estratto dal quarto album in studio \"Merry Christmas\".\nSino al 2013, ha guadagnato oltre cinquanta milioni di royalties e ha venduto 16,5 milioni di copie diventando uno dei singoli pi\u00f9 venduti di sempre.\nAntefatti e pubblicazione.\nDopo il successo mondiale di \"Music Box\", pubblicato nel 1993, la Columbia Records ha iniziato a prendere in considerazione l'idea della cantante di pubblicare un album natalizio. I direttori della casa discografica percepivano che, fino a quel momento, Mariah Carey era vista solo come cantante pop e perci\u00f2 miravano, attraverso la pubblicazione di questo album, a farla diventare un'artista a tutto tondo e conseguentemente allargare il suo pubblico di riferimento.\nDopo l'uscita dell'album, sono stati messi in commercio molti singoli promozionali ma solo \"All I Want for Christmas Is You\" \u00e8 stato pubblicato ufficialmente come singolo e inviato a tutte le stazioni radio.\nDescrizione.\nLa cantante ha scritto \"All I Want for Christmas Is You\" insieme a Walter Afanasieff mentre registrava l'intero album \"Merry Christmas\" a met\u00e0 del 1994. Il brano \u00e8 una canzone natalizia uptempo con influenze pop, R&amp;B e dance pop e incorpora diversi strumenti, tra cui i sintetizzatori, i rintocchi di campane, il basso e il campanaccio nel suo arrangiamento. \"All I Want for Christmas Is You\", il cui testo dichiara che la protagonista non \u00e8 interessata ai regali perch\u00e9 tutto ci\u00f2 che vuole per Natale \u00e8 stare insieme al suo fidanzato, ha una durata di quattro minuti e un secondo, ed \u00e8 stato scritto nella tonalit\u00e0 di Sol maggiore. Il brano ha un moderato tempo e l'estensione vocale della Carey va dalla nota pi\u00f9 bassa Sol3 a quella pi\u00f9 alta La5.\nIl testo del brano tratta del fatto che alla cantante non interessano i regali di Natale o le luci, tutto quello che vuole per Natale \u00e8 trascorrere del tempo con il suo amato. Apparentemente la canzone \u00e8 stata ispirata dai sentimenti romantici della Carey verso il suo allora marito Tommy Mottola anche se la stessa Mariah Carey in un'intervista ha raccontato l'ispirazione da cui \u00e8 nata la canzone:\nPromozione.\nCarey ha eseguito il brano durante tutta la sua carriera, sia durante apparizioni televisive che durante i tour mondiali. La prima volta in cui cant\u00f2 il brano dal vivo \u00e8 stata durante la tappa giapponese del suo \"Daydream World Tour\" nel 1996 ed \u00e8 stato riproposto nel corso del \"Butterfly World Tour\" (1998) e del \"Charmbracelet World Tour\" (2002-03). Ha, inoltre, eseguito il brano durante il \"Walt Disney World Christmas Day Parade\" sia nel 2004 che nel 2010.\nAccoglienza.\n\"All I Want for Christmas Is You\" \u00e8 stato accolto positivamente dai critici musicali. Barry Schwartz, direttore di \"Stylus Magazine\", ha esaltato il brano definendolo come \u00abgioioso, entusiasmante, forte, pur trasmettendo un pizzico di nostalgia\u00bb, ed ha elogiato il testo della canzone (che si schiera contro il consumismo legato alle festivit\u00e0 natalizie) e la voce della cantante. Bill Lamb di About.com ha definito il brano un \u00abclassico contemporaneo\u00bb mentre il giornalista musicale Chris Nickson ha descritto la canzone \u00abcome un uptempo divertente e dolce\u00bb, ideale per stimolare l'interesse del pubblico adolescente.\nSecondo il \"New Yorker\" la canzone \u00e8 \u00abuna delle poche aggiunte moderne ai classici natalizi\u00bb mentre \"The Daily Telegraph\" ha incoronato nel 2010 \"All I Want for Christmas Is You\" come canzone natalizia pi\u00f9 popolare dell'ultimo decennio nel Regno Unito. Il periodico statunitense \"Rolling Stone\" ha definito il brano come \u00abun classico delle vacanze\u00bb e lo ha posizionato quarto nella speciale classifica riservata alle migliori canzoni natalizie rock &amp; roll.\nVideo musicale.\nDue video musicali sono stati girati nel 1993 per promuovere il brano. La prima versione del video \u00e8 impostata come se fosse un video amatoriale della Carey, ripresa dall'allora marito Tommy Mottola (che compare vestito da Babbo Natale) in momenti \"puramente\" natalizi, come la preparazione dell'albero di Natale o la guerra di palle di neve. La seconda versione, meno popolare rispetto alla precedente, \u00e8 girata completamente in bianco e nero, e ritrae la cantante, vestita in stile anni sessanta, prestare omaggio al girl group The Ronettes. Una terza versione del video \u00e8 relativa al \"So So Def Remix\", figura la partecipazione di Jermaine Dupri e Lil' Bow Wow, ed \u00e8 un cartone animato realizzato nel 2000. La regia del video \u00e8 accreditata a Kris Kringle.\nTuttavia il 19 dicembre 2019, in occasione del venticinquesimo anniversario dall'uscita, viene pubblicato un nuovo video con immagini inedite.\nRemix e altre versioni.\nLa canzone fu pubblicata per la prima volta come singolo nel 1994, e la prima versione remix (chiamata \"So So Def Remix\") venne pubblicata nel 2000 in Giappone. La canzone presenta nuove registrazioni vocali ed un sound pi\u00f9 urban, e vede la collaborazione nelle parti rap di Jermaine Dupri e Bow Wow. Il remix \u00e8 apparso nella compilation della Carey \"Greatest Hits\" (2001) come bonus track. Nel 2009 \u00e8 stato pubblicato un remix prodotto dalla Carey e Low Sunday, chiamato \"Mariah's New Dance Mix\".\nLa canzone \u00e8 stata incisa dalla Carey in una nuova versione denominata \"Extra Festive\" per l'album del 2010 \"Merry Christmas II You\", con un'introduzione orchestrale. Questa versione \u00e8 stata pubblicata come singolo esclusivamente nel Regno Unito.\nCover.\nVersione con Justin Bieber.\nAll I Want for Christmas Is You (SuperFestive!) \u00e8 un singolo della cantante statunitense Mariah Carey e del cantante canadese Justin Bieber, pubblicato il 9 dicembre 2011 come secondo estratto dal secondo album in studio di quest'ultimo \"Under the Mistletoe\".\nVideo musicale.\nIl video musicale relativo \u00e8 stato reso disponibile il 30 novembre 2011."}
{"id": "1782102", "revid": "745179", "url": "https://it.wikipedia.org/wiki?curid=1782102", "title": "Ned Bigby", "text": ""}
{"id": "1782106", "revid": "767487", "url": "https://it.wikipedia.org/wiki?curid=1782106", "title": "Legge elettorale italiana per il Parlamento europeo", "text": "La legge elettorale italiana per il Parlamento europeo, denominata ufficialmente legge 24 gennaio 1979, n. 18, \u00e8 una legge della Repubblica Italiana che disciplina il sistema elettorale per l'elezione dei rappresentanti italiani presso il Parlamento europeo.\nStoria.\nApprovata dalla Camera il 18 gennaio e pubblicata in Gazzetta Ufficiale il 30 gennaio 1979, \u00e8 la pi\u00f9 vecchia legge elettorale vigente in Italia (seppure modificata con l'introduzione di una soglia di sbarramento e con garanzie per la parit\u00e0 di genere), dopo che le riforme degli anni novanta hanno modificato le normative dello stesso genere relative agli altri quattro livelli politico-amministrativi.\n\u00c8 improntata allo spiccato principio di proporzionalismo puro che, all'epoca della sua ideazione, informava la maggior parte delle leggi elettorali italiane.\nCon legge 20 febbraio 2009, n. 10 il Parlamento italiano ha introdotto una soglia di sbarramento del 4%, cui hanno votato a favore tutti i cinque partiti dotati di un proprio gruppo parlamentare.\nLa legge prevede la possibilit\u00e0 di esprimere il voto di preferenza: ogni elettore pu\u00f2 indicare fino a tre candidati della lista circoscrizionale votata. Nell'aprile 2014 la normativa riguardante i voti di preferenza \u00e8 stata modificata per rafforzare la rappresentanza di genere: la terza preferenza \u00e8 annullata qualora l'elettore indichi tre candidati dello stesso sesso. A partire dalle seconde elezioni dopo l'entrata in vigore della legge, previste nel 2019, qualora l'elettore esprima pi\u00f9 preferenze, e tutte per candidati dello stesso sesso, saranno annullate la seconda e la terza preferenza.\nCircoscrizioni.\nIl territorio nazionale italiano \u00e8 suddiviso in 5 circoscrizioni plurinominali assegnatarie di un numero di seggi variabili a seconda della popolazione. Ogni circoscrizione comprende molteplici regioni, secondo il seguente elenco:\nIl complesso delle circoscrizioni elettorali forma il collegio unico nazionale.\nLa ripartizione dei seggi si effettua dividendo il numero degli abitanti della Repubblica per il numero dei rappresentanti spettante all'Italia nel Parlamento europeo (nella legislatura 2004-2009 erano 78, nella legislatura 2009-2014 sono scesi a 72 e poi 73 nella legislatura 2014-2019) e distribuendo i seggi in proporzione alla popolazione di ogni circoscrizione, risultante dell'ultimo censimento generale, sulla base dei quozienti interi e dei pi\u00f9 alti resti. (articolo 2, comma 4, legge n.18/1979)\nSecondo il decreto del 1\u00ba aprile 2009 (\"G.U.\" del 3 aprile 2009), l'assegnazione dei seggi alle circoscrizioni \u00e8 la seguente:\nCon l'ingresso in vigore della legge n. 2/2011 \u00e8 stato attribuito 1 seggio in pi\u00f9 rispetto ai 72 spettanti per le precedenti europee del 2009.\nQuesta la ripartizione dei 73 seggi per le europee 2014 sulla base dei risultati dell'ultimo censimento del 2011:\nPresentazione delle liste e sottoscrizioni.\nDopo la convocazione dei comizi elettorali tramite decreto del Presidente della Repubblica su deliberazione del Consiglio dei Ministri, pubblicato nella Gazzetta Ufficiale non oltre il cinquantesimo giorno antecedente quello della votazione, vengono subito costituiti (entro tre giorni) l'Ufficio elettorale nazionale presso la Corte di Cassazione (entro tre giorni) e i cinque Uffici elettorali circoscrizionali presso le corti d'appello di Milano, Venezia, Roma, Napoli e Palermo (entro cinque giorni). Successivamente, si costituiranno in ogni provincia gli uffici elettorali provinciali presso il tribunale del capoluogo.\nTra il 49\u00ba e il 48\u00ba giorno antecedente al voto, i partiti e movimenti politici devono depositare i propri contrassegni di lista presso il Ministero dell'interno: in caso di approvazione degli stessi, i partiti o movimenti sono autorizzati a stilare gli elenchi dei candidati e, nei casi previsti, a iniziare a raccogliere le firme necessarie alla presentazione ufficiale delle liste dei candidati.\nLa legge 22 aprile 2014, n. 65 impone che le liste siano presentate per ciascuna circoscrizione tra il 40\u00ba ed il 39\u00ba giorno prima della data delle elezioni. Esse vanno accompagnate da un numero tra 30.000 e 35.000 sottoscrizioni, con almeno il 10% raccolte in ognuna delle regioni di ogni circoscrizione (che si traduce, ad esempio, nel 5% dei votanti alle ultime elezioni regionali per una regione come la Valle d'Aosta). Sono esentati dalla raccolta delle firme le liste dei gruppi politici presenti in Parlamento o che abbiano eletto almeno un parlamentare alla Camera o che abbiano eletto un rappresentante nelle precedenti elezioni europee con proprio simbolo o all'interno di un simbolo composito.\nIl deposito delle liste sottoscritte avviene presso le cancellerie delle Corti d'Appello di Milano, Venezia, Roma, Napoli e Palermo, ove hanno sede gli Uffici elettorali circoscrizionali.\nFunzionamento.\nLa legge in oggetto, salvo la citata modifica del 2009, \u00e8 improntata ad un principio proporzionale ancor pi\u00f9 perfetto di quello della legge elettorale per la Camera in vigore nel 1979.\nIl calcolo dei seggi attribuiti ad ogni lista avviene semplicemente a livello centrale nel collegio unico nazionale, per tramite del metodo Hare-Niemeyer dei quozienti naturali e dei pi\u00f9 alti resti. Determinato il numero di seggi spettanti ad ogni partito, fino al 2009 gli stessi erano suddivisi fra le singole liste circoscrizionali con lo stesso principio proporzionale puro: ne conseguiva il ruolo meramente procedurale delle circoscrizioni per quanto riguarda il numero di seggi assegnati alle liste a livello nazionale, e quindi poteva occorrere la possibilit\u00e0 della variazione del numero complessivo dei rappresentanti delle singole ripartizioni..\nA partire dalle elezioni europee del 2014, tuttavia, l'eventualit\u00e0 dello \"slittamento\" dei seggi da una circoscrizione all'altra non pu\u00f2 pi\u00f9 verificarsi. Infatti, il Consiglio di Stato, accogliendo il ricorso dell'eurodeputato Giuseppe Gargani, ha ritenuto di salvaguardare il principio della rappresentanza territoriale. Per l'attribuzione dei seggi nelle circoscrizioni si applica, dunque, la legge elettorale della Camera dei Deputati.\nPer le liste delle minoranze linguistiche francese, tedesca e slovena, \u00e8 prevista la possibilit\u00e0 di collegamento con una lista di orizzonte nazionale: in tal caso i voti della lista linguistica andranno ad incrementare quelli della lista nazionale, ottenendo uno dei suoi seggi qualora un candidato linguistico ottenga almeno suffragi.\nSempre secondo il modello politico vigente nel 1979, tale legge prevede il voto di preferenza plurimo per i candidati della lista: ogni elettore pu\u00f2 esprimere il proprio gradimento fino a tre candidati (numero variabile a seconda della circoscrizione), e gli stessi vengono proclamati eletti, nel limite degli scranni ottenuti da ogni lista circoscrizionale, secondo la graduatoria di consensi ottenuta. Le preferenze vanno espresse a candidati di genere diverso, pena l'annullamento della seconda o terza preferenza. Nel caso fossero presenti nella medesima lista candidati con uguale cognome, va obbligatoriamente segnato sulla scheda anche il nome di colui al quale si desidera offrire la preferenza.\nDiritto di voto.\nIl voto \u00e8 permesso ad ogni cittadino italiano che abbia compiuto il 18\u00ba anno di et\u00e0 e che sia iscritto nelle liste elettorali. Sono anche elettori i cittadini degli Stati membri dell'Unione europea che, a seguito di formale richiesta presentata entro tre mesi dalla elezione, abbiano ottenuto l'iscrizione nella lista elettorale del comune italiano di residenza. Invece, per essere eletto al Parlamento europeo come membro della delegazione italiana, occorre aver compiuto 25 anni entro il giorno delle elezioni. Sono anche eleggibili cittadini degli altri Stati membri dell'Unione che siano in possesso dei requisiti di eleggibilit\u00e0 previsti dalle leggi italiane e che non siano decaduti da tale diritto nel loro Stato membro di origine.\nGli elettori italiani residenti all'estero in un paese dell'Unione europea possono partecipare alle elezioni del Parlamento europeo con tre modalit\u00e0 alternative:\nIncompatibilit\u00e0.\nCi sono incompatibilit\u00e0 di due tipi:\nLa disciplina processuale, in merito alla conseguente decadenza, varia in corrispondenza dei due tipi di incompatibilit\u00e0.\nRinvio alla Corte Costituzionale.\nNel maggio 2014 la legge \u00e8 stata inviata alla Corte costituzionale dal Tribunale di Venezia, in riferimento a una possibile incostituzionalit\u00e0 della soglia di sbarramento del 4% introdotta nel 2009 (articolo 21, primo comma), ma il 14 maggio 2015, con la sentenza 110/2015, la questione \u00e8 stata dichiarata inammissibile dalla Corte.\nSuccessivamente, nell'agosto 2016, il Consiglio di Stato ha di nuovo rinviato la legge alla Corte Costituzionale, sempre in riferimento alla soglia di sbarramento, ma con presupposti dell'azione del tutto diversi rispetto ai due pronunciamenti precedenti della Corte. Secondo Felice Besostri, del resto, l'uguaglianza tra le condizioni della competizione elettorale europea \u00e8 oramai resa necessaria dal fatto che il trattato di Lisbona comporta che i parlamentari europei eletti in Italia \u201cnon rappresentano l\u2019Italia o il suo popolo, ma i cittadini Ue che esercitano il diritto di voto nel suo territorio, che costituisce una circoscrizione elettorale dell\u2019Unione Europea\u201d.\nLa Corte costituzionale, con la sentenza n. 239/2018, ha tuttavia giudicato non fondate tali obiezioni."}
{"id": "1782108", "revid": "125871901", "url": "https://it.wikipedia.org/wiki?curid=1782108", "title": "MBK Europe", "text": "LMBK Industrie (in precedenza MBK Europe) \u00e8 un'azienda francese che produce scooter e motociclette, situata a Rouvroy. Fondata nel 1924, dal 1986 fa parte del gruppo Yamaha.\nSebbene il marchio MBK non viene pi\u00f9 utilizzato dal 2018, l\u2019azienda e lo storico stabilimento progettano e producono motocicli a marchio Yamaha per il mercato europeo.\nStoria.\nL'azienda venne fondata l'11 dicembre 1924, con il nome Motob\u00e9cane, da Abel Bardin, Charles Beno\u00eet ed altri soci di minoranza.\nLa prima realizzazione fu la Motobecane 175 MB1, una motocicletta con propulsore monocilindrico di 175 cm\u00b3 e trazione finale a cinghia che veniva costruita in versione con serbatoio orizzontale, per la clientela maschile, ed in versione con serbatoio inclinato, per la clientela femminile o ecclesiastica. La moto ebbe un enorme e duraturo successo che port\u00f2 ad oltre 10.000 il numero di esemplari costruiti.\nVenuto il momento di ampliare la produzione, Bardine e Beno\u00eet ebbero il timore di poter rovinare la fama aziendale conquistata con la \"MB1\", con il possibile fiasco commerciale o tecnico del nuovo modello. Decisero, quindi, di metterlo in commercio con il marchio Motoconfort. La nuova moto, denominata Motoconfort 308 MC1 aveva caratteristiche decisamente superiori per cilindrata e finiture e, pur non replicando il successo della \"MB1\", le vendite furono soddisfacenti.\nNacque in questo modo la consuetudine aziendale di differenziare la commercializzazione dei prodotti sul mercato francese, dove il marchio \"Motob\u00e9cane\" aveva un'immagine di moto robusta ed economica ed il marchio \"Motoconfort\" aveva l'immagine di moto lussuosa e sofisticata. La duplice commercializzazione venne mantenuta fino al 1979.\nNegli anni trenta la Motob\u00e9cane produsse una buona quantit\u00e0 di motociclette e subito dopo la fine della seconda guerra mondiale l'azienda si specializz\u00f2 nella produzione di ciclomotori e scooter: celebre il \"Mobylette\", ciclomotore costruito a partire dal 1949, che nei primi anni sessanta fu fabbricato su licenza anche dalla Bianchi.\nLa produzione di motocicli, interrotta a met\u00e0 anni Sessanta, riprese nel 1969 con la presentazione di una 125 bicilindrica due tempi, cui fece seguito nel 1972 una 350 tre cilindri due tempi. La ottavo di litro fu prodotta sino al 1980, mentre la 350 ebbe scarso successo, uscendo di produzione nel 1976 dopo soli 779 esemplari prodotti. Degli anni settanta \u00e8 anche una serie di ciclomotori stradali e da fuoristrada, costruiti dalla Moto Meteora in base ad un accordo con Motob\u00e9cane. Dal 1974 la Casa francese si impegn\u00f2 anche nelle competizioni: in quella stagione fece il suo esordio nel Motomondiale una 125 bicilindrica da GP, realizzata e pilotata da Eric Offenstadt. Continuamente sviluppata, la ottavo di litro corse fino alla stagione 1981 con buoni risultati (5 vittorie iridate, Guy Bertin secondo nel Motomondiale 1980, 5 titoli francesi della 125) Dal 1976 l'azienda francese promosse, insieme alla rivista \"Moto Revue\", la \"Coupe Motob\u00e9cane-Moto-Revue\", trofeo monomarca che si correva con le \"125 LT3\" derivate dal modello di serie.\nLa fine dell'indipendenza.\nNel 1981 la Motob\u00e9cane dichiar\u00f2 fallimento. Due anni dopo, essa fu rifondata come MBK Industrie, di cui la Yamaha Motor possedeva il 10 % delle azioni. Nel 1986 la Yamaha divenne il principale azionista.\nCon la rifondazione, la produzione di scooter divent\u00f2 il pilastro fondamentale dell'azienda.\nDagli anni novanta i nuovi veicoli a marchio MBK sono divenuti gradualmente dei rebadge di omologhi modelli Yamaha. L\u2019azienda produceva e vendeva sia scooter con il proprio marchio che con quello Yamaha per molti paesi europei. Era leader del mercato in Francia e aveva una buona percentuale di vendite in Italia fino a quando la casa madre giapponese non ha deciso di vendere sul mercato della penisola i modelli solamente con la marchiatura Yamaha. Seguono nella lista Germania, Belgio, Svizzera, Portogallo, Grecia, Gran Bretagna, Irlanda, Austria, Spagna e Finlandia.\nUno dei modelli di punta dell'azienda \u00e8 stato l'MBK Booster prodotto con motore 50\u00a0cm\u00b3 (il pi\u00f9 diffuso) e 100\u00a0cm\u00b3.\nNel 2012 la Yamaha Motor Europe decise di centralizzare gran parte della produzione europea nello stabilimento MBK di Saint-Quentin in seguito alla chiusura di due vecchi impianti (uno a Barcellona l\u2019altro in Turchia). Lo stabilimento viene rimodernato mediante l\u2019installazione di nuovi robot e parte cos\u00ec la produzione francese dei modelli Yamaha X-Max 125, 300 e 400 (venduti in Francia anche MBK Evolis) e successivamente delle moto MT e YZF 125 e delle pi\u00f9 grandi XSR, Tracer e T\u00e9n\u00e9r\u00e9. \nL'utilizzo del marchio MBK \u00e8 cessato definitivamente nel 2018. Da quel momento tutti i veicoli prodotti nello stabilimento di Saint-Quentin erano a marchio Yamaha. Nel 2019 sono stati prodotti oltre 72 mila motocicli."}
{"id": "1782110", "revid": "465169", "url": "https://it.wikipedia.org/wiki?curid=1782110", "title": "Sorbolongo", "text": "Sorbolongo \u00e8 una frazione di 460 abitanti circa nel comune di Sant'Ippolito in provincia di Pesaro e Urbino, l'abitato \u00e8 quasi completamente costituito da un castello che ancora mantiene la sua struttura medievale originaria.\nGeografia fisica.\nIl castello di Sorbolongo \u00e8 situato sulle colline a cavallo tra la valle del fiume Metauro e quella del Cesano, posto sulla strada che collega il capoluogo Sant'Ippolito al confinante comune di Barchi.\nToponimo.\nIl nome del castello deriva molto probabilmente dalla presenza di un sorbo particolarmente alto sulla collina dove oggi si erge il paese. Una conferma a questa tesi \u00e8 dato dallo stemma che campeggia sopra il portone d'accesso della chiesa del paese.\nStoria.\nSi pu\u00f2 ipotizzare l'origine di Sorbolongo con il declino dell'Impero romano, quando le scorrerie barbariche dal IV secolo in poi, costrinsero le popolazioni delle vallate del Metauro e del Cesano a fuggire in luoghi elevati e quindi meglio difendibili. Come il resto della penisola, sub\u00ec il dominio Ostrogoto e dopo la guerra gotica, entr\u00f2 a far parte dell'Esarcato fino alla conquista longobarda (751) e poi Franca ad opera di Pipino il Breve, il quale doner\u00e0 l'intero territorio al Papa. Sorbolongo rester\u00e0 sotto il governo della chiesa tramite il controllo di vicari fino all'unit\u00e0 d'Italia nel 1861.\nCon la nascita del Regno d'Italia il paese divenne sede di un municipio fino al 1928 quando un regio decreto lo accorp\u00f2 al comune di Sant'Ippolito.\nEventi.\nIl terzo fine settimana di maggio, dal 1972, il castello di Sorbolongo celebra la Sagra della Lumaca. L'interesse per questo gasteropode come alimento era gi\u00e0 elevato a met\u00e0 del secolo scorso, quando soprattutto gli agricoltori ne raccoglievano nei campi per assaggiarne la prelibatezza fino ad arrivare all'istituzione della sagra da parte di un gruppo di paesani che si definiscono tuttora \u201cMarinai delle Montagne\u201d."}
{"id": "1782112", "revid": "709565", "url": "https://it.wikipedia.org/wiki?curid=1782112", "title": "Episodi di Stargate SG-1 (seconda stagione)", "text": "&lt;onlyinclude&gt;\nLa seconda stagione della serie televisiva di fantascienza Stargate SG-1 \u00e8 composta da 22 episodi e fu trasmessa per la prima volta negli Stati Uniti dal 26 giugno 1998 sulla rete televisiva Showtime; nel corso della stagione la serie fu trasmessa anche sulla rete inglese Sky One, che anticipando (dall'episodio 15) la messa in onda rispetto alla prima visione su Showtime, mise in onda l'ultimo episodio il 10 febbraio 1999.\nIn Italia la serie fu trasmessa su Telemontecarlo a partire 13 febbraio 2000. La messa in onda fu interrotta con l'episodio 14, il 4 giugno 2000, e vennero saltati gli episodi 11 e 12. Gli episodi inediti furono poi trasmessi sulla stessa emittente (nel frattempo diventata LA7) dal 26 luglio 2001 al 17 agosto 2001. L'episodio 20, non trasmesso in precedenza, and\u00f2 in onda solo il 2 ottobre 2003 sul canale satellitare Fox ed in chiaro su La7 il 15 novembre 2007.\n&lt;/onlyinclude&gt;\nLa trama riprende esattamente dall'ultimo episodio della prima stagione, che assieme al primo di questa costituiscono un'unica entit\u00e0 narrativa.\nIl cast stabile della seconda stagione \u00e8 rimasto inalterato e comprende Richard Dean Anderson nella parte del colonnello dell'Aviazione Jack O'Neill, Michael Shanks nei panni del dottor Daniel Jackson, Amanda Tapping nel ruolo del capitano Samantha Carter e Christopher Judge che interpreta l'alieno Teal'c. La squadra dell'SG-1 \u00e8 comandata dal generale George Hammond, interpretato da Don S. Davis.\nAttacco alla Terra.\nTrama.\nIl figlio di Apophis Klorel nel corpo di Skaara sta per attaccare la Terra, ma in sprezzo degli ordini ricevuti a bordo si trova la squadra SG-1, che ha minato la nave. L'arrivo di Apophis stesso a bordo di una seconda nave rende necessaria una modifica dei piani. L'SG-1 viene catturato, ma liberato da Bra'tac, un Jaffa al servizio di Klorel ed amico di Teal'c, che ha in progetto di far combattere le due navi Goa'uld fra loro. Nel frattempo gli attacchi missilistici terrestri sono inefficaci e generale Hammond sta evacuando la base attraverso lo stargate.\nIl sicario.\nTrama.\nDurante una missione il capitano Samantha Carter viene aggredita da un simbionte Goa'uld che penetra nel suo organismo attraverso la bocca. Posseduta dal simbionte, Carter tenta di dissimulare la situazione ma viene scoperta dalla piccola Cassandra ed catturata. Rivela cos\u00ec di chiamarsi Jolinar e di appartenere ad una fazione ribelle dei Goa'uld denominata Tok'ra, che si oppone ai Signori del Sistema. Ma sulle sue tracce si trova un cacciatore assassino, che per uccidere Jolinar non si far\u00e0 fermare da scrupoli per la vita di Carter. \nPrigionieri.\nTrama.\nI membri dell'SG-1 soccorrono un uomo in fuga, ma scoprono troppo tardi che si tratta di un criminale inseguito dalla giustizia, e vengono reclusi nella prigione sotterranea di Adante, la cui unica uscita \u00e8 uno stargate privo di DHD. Mentre falliscono le negoziazioni del generale Hammond per ottenere la liberazione della squadra, Samantha Carter nel carcere stringe amicizia con \"Linnea\", una prigioniera che sembra avere la chiave per accedere ad una fonte di energia che potrebbe riattivare lo stargate e farli fuggire.\nGrazie a tale fonte di energia, che Sam riconosce come una fusione fredda, la squadra riesce ad attivare ed attraversare lo stargate, dirigendosi su un pianeta meta d'esplorazione di un'altra squadra SG, dalla quale ottengono il trasmettitore per aprire l'iride e rientrare sulla Terra.\nTornati alla base, Linnea dimostra un grande interesse per le informazioni sullo stargate e sui mondi scoperti e, messo fuori combattimento il capitano Carter, si infiltra nei computer della base per carpirne il pi\u00f9 possibile; nel frattempo, un prigioniero fuggito per caso assieme alla squadra, li avverte che la donna \u00e8 in realt\u00e0 la responsabile della morte di gran parte della popolazione del suo pianeta: la squadra tenta di fermarla, ma la \"distruttrice di mondi\" ha manomesso i sistemi di controllo dello stargate e riesce a fuggire.\nRealt\u00e0 virtuale.\nTrama.\nLa squadra di O'Neill \u00e8 in missione in un gradevole mondo verde, i cui abitanti sono per\u00f2 inconsci e collegati a strane macchine. La squadra stessa viene catturata e connessa a questi dispositivi, che li precipitano in una realt\u00e0 virtuale in cui vivono ripetutamente esperienze traumatiche del loro passato, mentre un misterioso personaggio, il Guardiano, tenta di convincerli di riscrivere i fatti accaduti. Il team rifiuta di partecipare a questo gioco e viene rimandato sulla Terra, dove fa rapporto al generale Hammond. Ma il generale si comporta in modo strano, ed in effetti la SG-1 sta ancora vivendo una esperienza virtuale.\nIl sarcofago.\nTrama.\nIn una missione su P3R-636 Daniel Jackson salva la vita della Principessa Shyla, ma per un malinteso viene condannato da Re Pryus, ai lavori forzati nella miniera di Naquadah insieme alla squadra SG-1. Shyla, per salvare la vita di Jackson ferito durante una fuga, lo pone nel sarcofago dell'astronave a piramide Goa'uld, in cui vivono, e poi lo trattiene con s\u00e9. Se ne invaghisce e decide di farne il suo sposo, fiaccandone la volont\u00e0 mediante i poteri del sarcofago.\nIl carro trionfale di Thor.\nTrama.\nO'Neill ed i suoi uomini rispondono ad una chiamata di soccorso proveniente da Cimmeria: la squadra SG-1 scopre che i Goa'uld stanno per invadere il pianeta. L'unico modo per salvare i Cimmeriani \u00e8 trovare la Sala del Potere di Thor.\nMessaggio alieno.\nTrama.\nDurante l'esplorazione di un nuovo pianeta, la squadra SG-1 riporta un oggetto sferico di metallo che potrebbe contenere delle preziose informazioni. Quest'ultimo aggredisce O'Neill e comincia a nutrirsi delle infrastrutture del Comando Stargate.\nLa vendetta.\nTrama.\nBra'tac torna sulla Terra per comunicare a Teal'c che suo figlio \u00e8 stato rapito da Apophis. Costui pensa di servirsi del piccolo per immettere sulla Terra un'arma biologica dagli effetti devastanti.\nFuga di notizie.\nTrama.\nSu Abidos, Daniel ritrova Kasuf e la moglie Sha're, la quale aspetta un figlio da Apophis. Inoltre sul pianeta arrivano le truppe di Heru-ur, uno dei pi\u00f9 acerrimi nemici di Apophis. Sulla Terra O'Neill viene avvicinato da un giornalista, il quale dichiara di essere a conoscenza dell'esistenza dello stargate.\nVeleno.\nTrama.\nTeal'C viene assalito da una specie estremamente aggressiva di insetti giganti. Sulla Terra, il suo DNA comincia a subire dei profondi mutamenti, allo scopo di costringere il suo corpo a produrre nuovi insetti.\nSimbiosi (parte 1).\nTrama.\nSam ha una visione che la porta a conoscere l'ubicazione di un gruppo di Tok'ra. Hammond organizza una spedizione, ma l'incontro con i Goa'uld ribelli non \u00e8 dei migliori.\nSimbiosi (parte 2).\nTrama.\nSam pensa di chiedere al padre morente di diventare il nuovo ospite per Selmak, un Tok'ra morente. Jacob accetta. Ma bisogna fare in fretta perch\u00e9 un Tok'ra traditore ha venduto i suoi amici ai Goa'uld.\nIl pianeta degli spiriti.\nTrama.\nSu un pianeta dove vive una trib\u00f9 d'origine indiana, i Salish, \u00e8 stata scoperta la presenza di un minerale molto raro e utile all'SGC, il Trinium, cento volte pi\u00f9 leggero e resistente dell'acciaio. Quando le squadre SG chiedono di estrarre pi\u00f9 minerale di quello che \u00e8 naturalmente possibile raccogliere dai letti dei fiumi gli indigeni consultano gli \"spiriti\", presenze per loro fonte di ispirazione e devozione, i quali vieteranno ulteriori estrazioni del minerale. Ricevendo ordini superiori il generale Hammond imporr\u00e0 di continuare le estrazioni del minerale, venendo meno alla parola data ai Salish. Le estrazioni verranno fermate dagli \"spiriti\" che si riveleranno essere una progreditissima popolazione aliena che vive sullo stesso pianeta dei Salish e che li protegge silenziosamente.\nPietra di paragone.\nTrama.\nDal pianeta Madrona viene sottratto un manufatto in grado di controllare il clima e la squadra SG-1 \u00e8 accusata del furto.\nLa quinta razza.\nTrama.\nO'Neill viene in contatto con un manufatto alieno che gli trasferisce le conoscenze degli Antichi, coloro i quali hanno costruito la rete degli stargate. In seguito il colonnello incontra gli Asgard, una delle quattro razze pi\u00f9 potenti della Via Lattea.\nStato di massima gravit\u00e0.\nTrama.\nMentre cercano di salvare un gruppo di ufficiali dell'SGC da un buco nero, i membri dell'SG-1 e l'intero pianeta Terra vengono minacciati dalla potente forza gravitazionale del buco stesso.\nInversione di corpi.\nTrama.\nDaniel Jackson cade vittima di un dispositivo che trasferisce la sua coscienza nel corpo di un altro uomo, di nome Ma'chello, che si trova in punto di morte. Ma'chello ha speso molti anni della sua vita a combattere i Goa'uld ed ora vuole continuare a vivere a spese di Daniel.\nIl canto del serpente.\nTrama.\nApophis chiede asilo al Comando Stargate dopo essere stato catturato e torturato da Sokar, un altro Signore del Sistema. La presenza del nemico scatena reazioni contrastanti fra i membri della squadra.\nUn passo falso.\nTrama.\nUn piccolo aereo telecomandato, chiamato UAV, in ricognizione, si schianta, danneggiando una pianta, su un pianeta abitato da strani umanoidi dipinti a strisce bianche, che ripetono muti, con simpatia ogni gesto che la SG-1 fa. La pianta vive in simbiosi con gli alieni ed emette ultrasuoni che li mantiene in vita ma dopo lo scontro con l'UAV, l'ultrasuono si \u00e8 alterato, provocando una malattia mortale negli alieni ed una emicrania nei terrestri, che fa litigare O'Neill e Jackson in modo insolito.\nMostra e racconta.\nTrama.\nUn ragazzino si presenta al Comando Stargate e preannuncia l'imminente invasione da parte dei Re'tu (una razza non umanoide in conflitto con i Goa'uld).\nViaggio nel tempo.\nTrama.\nPrima di un normale viaggio attraverso lo stargate il generale Hammond consegna a Carter un misterioso biglietto. Dopo essere giunti a destinazione i quattro si accorgono di trovarsi nel passato, esattamente nel 1969. Qui incontrano il giovane tenente Hammond che li aiuter\u00e0 a fuggire per permettergli di tornare al futuro. Il generale Hammond del loro tempo aveva aspettato 30 anni il momento in cui l'SG-1 si sarebbe persa nel tempo, e aveva preventivamente escogitato un piano per farli tornare indietro: sul misterioso biglietto, infatti, sono presenti le coordinate temporali favorevoli al loro ritorno, sfruttando delle eruzioni solari.\nIn trappola.\nTrama.\nRisvegliatosi da una sospensione criogenica, O'Neill scopre che sono trascorsi 79 anni. Il colonnello ben presto capisce di essere, insieme a Daniel e Sam, prigioniero dei Goa'uld, i quali vogliono ottenere informazioni. Durante la fuga i tre vengono bloccati da Hathor..."}
{"id": "1782117", "revid": "216354", "url": "https://it.wikipedia.org/wiki?curid=1782117", "title": "Manettini", "text": ""}
{"id": "1782119", "revid": "37401", "url": "https://it.wikipedia.org/wiki?curid=1782119", "title": "Complemento di vocazione", "text": ""}
{"id": "1782127", "revid": "767487", "url": "https://it.wikipedia.org/wiki?curid=1782127", "title": "Membrana artificiale", "text": "Una membrana artificiale, anche chiamata membrana sintetica, \u00e8 una membrana preparata per la separazione di elementi in laboratorio e nell'industria. La sua parte attiva, che permette il trasporto selettivo del materiale, consiste solitamente di polimeri (ad esempio polisulfone, polietersulfone, acetato di cellulosa, poliammide, o poliacrilonitrile) o materiale inorganico (ad esempio allumina, vetro borosilicato, o acciaio al zirconio). Una membrana potrebbe contenere parti ausiliarie per il supporto meccanico, il drenaggio, rattoppo, ecc.\nRispetto alla comune filtrazione, la \"filtrazione a membrana\" permette di trattenere particelle di dimensioni molto minori (ad esempio batteri, molecole, e ioni).\nPreparazione delle membrane.\nLe membrane possono essere preparate nella forma di fogli piani, tubi, capillari e fibre cave.\nI metodi di preparazione delle membrane artificiali sono:\nDopo la preparazione, le membrane possono essere assemblate in:\nMateriali impiegati.\nLe membrane artificiali vengono realizzate con polimeri organici o con materiale inorganico. Ecco alcuni materiali impiegati:\nApplicazioni.\nLe membrane sono impiegate in un ampio spettro di operazioni, come la microfiltrazione, l'ultrafiltrazione, la nanofiltrazione, l'osmosi inversa, la pervaporazione (rimozione di componenti volatili da non-volatili), la concentrazione (rimozione di un solvente da un soluto), la separazione di gas, la dialisi, l'elettrodialisi, e la cromatografia. Le applicazioni dipendono dal tipo di funzionalit\u00e0 incorporata nella membrana, che si possono basare sull\"'esclusione in base alle dimensioni\", l'affinit\u00e0 chimica o l'elettrostatica.\nLe applicazioni tipiche nelle quali sono state usate le membrane sono la depurazione delle acque, la rimozione dei microorganismi nei latticini, la desalinizzazione dell'acqua, la deidrogenazione del gas naturale, l'emodialisi o come componente delle pile a combustibile."}
{"id": "1782135", "revid": "226458", "url": "https://it.wikipedia.org/wiki?curid=1782135", "title": "Lola T222", "text": "La Lola T222 \u00e8 un'automobile da competizione, costruita dalla casa britannica Lola per gareggiare nel campionato CanAm a partire dalla stagione 1971. Prese parte anche al campionato Interserie\nCaratteristiche.\nLe T222 erano tutte motorizzate con una Chevrolet V8 ad aspirazione naturale, ma in diverse cilindrate. I singoli esemplari subirono variazioni di cilindrata nella loro vita agonistica.\nIl motore era un Chevrolet V8. Montato in posizione centrale, azionava trasmissione manuale Hewland MK6 a 5 rapporti. La trazione era posteriore. Il telaio era a monoscocca in alluminio e la carrozzeria in fibra di vetro. La T222 condivideva il telaio con la Lola T220. Spesso le T220 danneggiate venivano riparate con pezzi di T222.\nStoria.\nTra i migliori risultati vi sono stati un terzo posto al Hockenheimring, alla terza prova del campionato Interserie 1971. La T222 numero di telaio #HU04 fu portata in gara da Vic Elford, che giunse dietro a Leo Kinnunen, secondo su Porsche 917 Spyder e a Derek Bell, primo su McLaren M8E. Alla prova successiva dell'Interserie, la 200 Miglia del Norisring, la stessa T222 ottenne nuovamente il terzo posto. Questa volta ai comandi di Jo Bonnier, che giunse dietro a Peter Gethin, secondo, e a Chris Craft, primo, entrambi su McLaren M8E."}
{"id": "1782147", "revid": "599013", "url": "https://it.wikipedia.org/wiki?curid=1782147", "title": "Roggia Vernavola", "text": "La Roggia Vernavola (o \"Vernaola\", derivato dal celtico \"Verno\", che significo ontano) \u00e8 un piccolo corso d'acqua, lungo circa 15\u00a0km, che nasce nel comune di San Genesio ed Uniti e, arrivato a Pavia, confluisce nel fiume Ticino. Attorno ad esso si \u00e8 sviluppato il Parco della Vernavola, la zona verde pi\u00f9 estesa della citt\u00e0 di Pavia, istituita nel 1985.\nLa vegetazione spontanea \u00e8 formata da dalle specie vegetali tipiche della pianura padana: farnia, olmo, pioppo nero, pioppo bianco, frassino maggiore, biancospino, ontano, acero campestre, oltre che robinie.\nNella zona del parco, la roggia si allarga a formare uno stagno, popolato da aironi, cigni, germani reali, gallinelle d'acqua, tartarughe e nutrie. Le stesse specie animali, insieme upupe, martin pescatore, fagiani, lepri, volpi e cinghiali, popolano un po' tutto l'areale della Vernavola.\nDescrizione.\nLa roggia Vernavola si origina dalla confluenza di rogge e canali irrigui all'interno dell'abitato di San Genesio ed Uniti, pochi chilometri a nord di Pavia. Nel suo primo tratto segue un percorso nord-sud attraverso l'omonimo parco urbano; all'altezza di via Torretta- via Vigentina devia verso est e scorre in un'ampia isola verde, racchiusa tra i rioni Vallone, Crosione e San Giovannino. Attraversa poi la zona di San Pietro in Verzolo e arriva in ambito golenale: dopo aver imboccato il tracciato di un antico meandro del Ticino, ritorna verso su e sfocia nel Ticino stesso.\nCon un percorso di circa 15 chilometri la roggia sviluppa tutti gli aspetti caratteristici del corso d'acqua planiziale, anche se in scala ridotta, andando a formare una propria valle fluviale di circa 400 ettari. L'alveo bagnato \u00e8 largo circa 8 metri nei tratti a valle di Pavia e quasi 5 metri in quelli a monte.\nNonostante il suo corso attraversi la citt\u00e0 da nord a sud-est, la Vernavola conserva lunghi tratti che presentano interessanti aspetti di naturalit\u00e0. La forte compenetrazione con la realt\u00e0 urbana diventa un elemento di interesse peculiare, perch\u00e9 rende la Vernavola accessibile da diversi punti della citt\u00e0 e, quindi, potenzialmente molto fruibile, soprattutto perch\u00e9 conserva ambiti naturali poco compromessi dalla presenza antropica.\nIl tratto superiore della Vernavola, tra San Genesio e la Torretta, \u00e8 incluso nel Parco Comunale istituito nel 1984. Quest'area verde urbana, seguita da pi\u00f9 di vent'anni con interventi di manutenzione, unisce gli scopi di salvaguardia della natura a quelli di risorsa per le attivit\u00e0 ricreative, sportive e culturali.\nGli aspetti interessanti del corso d'acqua non si esauriscono all'interno del Parco: attraversando la citt\u00e0, e pi\u00f9 a sud verso la foce, si ritrovano situazioni ambientali di notevole interesse naturalistico, che risultano meno conosciute.\nUno degli ambienti pi\u00f9 ricchi \u00e8 rappresentato dalla vasta area a sud dei rioni di San Pietro in Verzolo e Montebolone, corrispondente alla golena del Ticino. Nello spazio di pochi chilometri quadrati \u00e8 possibile osservare numerosi fenomeni legati alle dinamiche morfologiche golenali e agli interscambi con le falde, inoltre nell'area si trovano anche alcune specie vegatali rare e protette, come il Leucojum aestivum.\nStoria.\nNei dintorni di San Genesio, presso la Vernavola, forse gi\u00e0 in et\u00e0 preromana, sorgeva un santuario campestre, dato che furono rinvenute due tavolette bronzee di et\u00e0 romana contenenti ricette mediche e prescrizioni culturali legate alle divinit\u00e0 delle acque. Sulle rive della Vernavola, data la vicinanza alla citt\u00e0, fin dal X secolo, sorsero numerosi mulini e folle, impianti dove venivano lavorati i panni di lana. Nel 1154 lungo le sue rive si svolse una battaglia nella quale i pavesi combatterono contro i milanesi e i loro alleati. A partire dal 1360, una parte della Vernavola fu inserita nel parco Visconteo, vasta area di caccia riservata ai duchi di Milano, circondata da mura e torri che univa il castello di Pavia alla Certosa. All'interno del parco Visconteo venne combattuta la battaglia di Pavia del 1525."}
{"id": "1782150", "revid": "287204", "url": "https://it.wikipedia.org/wiki?curid=1782150", "title": "NGC 3576", "text": "NGC 3576 \u00e8 una nebulosa ad emissione visibile nella costellazione della Carena.\n\u00c8 visibile al telescopio come una estesa nebulosit\u00e0 diffusa e dall'aspetto irregolare, si individua 2,5 gradi a sud-est della brillante Nebulosa della Carena. Si mostra bene nelle foto a lunga posa, prese attraverso un telescopio amatoriale di media potenza. Appare come un insieme di nebulose molto piccole e brillanti raggruppate su uno sfondo a sua volta molto nebuloso; i vari addensamenti nebulosi hanno anche dei numeri di catalogo indipendenti: NGC 3579, NGC 3581, NGC 3582, NGC 3584 e NGC 3586.\nQuesta nube si trova a 2700\u00a0parsec (8800 anni luce) di distanza ed \u00e8 situata sull'Arco della Carena, nel Braccio del Sagittario; presenta una struttura insolita, con un nucleo formato da un gran numero di addensamenti riportanti varie sigle NGC e un vasto sistema di archi e filamenti che si estende nella parte settentrionale, che induce a pensare alla presenza di intense dinamiche interne. La ionizzazione dei suoi gas \u00e8 data da un gran numero di stelle sparse al suo interno o localizzate nelle regioni periferiche, e nessuna di esse risulta essere particolarmente luminosa da poter essere considerata come la \"principale\" sorgente della radiazione ionizzante. Secondo alcuni studi, al suo interno sarebbe presente un giovanissimo ammasso stellare profondamente immerso nei gas, cui si aggiungono quasi una ventina di sorgenti di radiazione infrarossa, fra cui una identificata dall'IRAS (IRAS\u00a011097-6102) e altre indicate con la sigla IRS e un numero crescente. Altri indizi della presenza di attivit\u00e0 di formazione stellare sono dati dalle numerose sorgenti identificate nelle onde radio e soprattutto nelle microonde, fra le quali spiccano due maser a metanolo e uno ad acqua. Secondo alcuni studi, i processi di formazione stellare hanno avuto inizio in una regione esterna a questa nube e solo successivamente vi si sarebbero propagati."}
{"id": "1782152", "revid": "121351650", "url": "https://it.wikipedia.org/wiki?curid=1782152", "title": "Alessandro Manetti (calciatore)", "text": "Caratteristiche tecniche.\nCentrocampista mancino, dotato di buona tecnica e fisicamente esile, era un jolly di centrocampo che poteva essere utilizzato in pi\u00f9 ruoli: ha giocato come mezzapunta, esterno (a sinistra o a destra), mezzala e nel finale di carriera come regista. Era rigorista e tiratore di calci di punizione.\nCarriera.\nGiocatore.\nClub.\nGli esordi.\nCresce nelle giovanili della , dove compone il centrocampo titolare con Oberdan Biagioni e Luigi Di Biagio. Esordisce in prima squadra nella partita di Coppa Italia contro il , il 30 agosto 1989, mentre in campionato non \u00e8 mai impiegato dal tecnico Beppe Materazzi. Nel 1990 viene ceduto in prestito al , in Serie C1, dove colleziona 28 presenze nel campionato concluso all'ultimo posto in classifica dai virgiliani; rientrato alla Lazio, vi rimane per l'intera stagione 1991-1992, anche in questo caso senza mai scendere in campo, e nel 1992 passa all', con cui ottiene la promozione in Serie B.\nVerona.\nNel 1993 viene acquistato dal Verona, con cui esordisce nel campionato cadetto sotto la guida di Bortolo Mutti, in una formazione comprendente diversi giovani ed elementi delle serie inferiori. Disputa tre campionati di Serie B da titolare, diventando anche il primo rigorista della squadra. Con gli scaligeri ottiene la promozione nel campionato di Serie B 1995-1996, concluso al secondo posto, e viene riconfermato anche per la stagione successiva, nella quale debutta nella massima serie il 27 agosto 1996, sul campo del . Realizza il suo primo ed unico gol in Serie A il 16 febbraio 1997, contro la , con un calcio di punizione nei minuti di recupero della partita.\nLa stagione termina con penultimo posto e la retrocessione; rimane al Verona anche per le due annate successive, e nel campionato 1998-1999 \u00e8 impiegato da titolare da Cesare Prandelli. Nel gennaio 1999 viene ceduto al in cambio di Marco Piovanelli, a causa del mancato rinnovo del contratto in scadenza. Lascia il Verona dopo aver disputato 171 partite di campionato con 8 reti.\nGenoa e Venezia.\nNel Genoa, allenato da Luigi Cagni (che lo aveva gi\u00e0 avuto a Verona), viene impiegato sulla fascia destra, giocando con continuit\u00e0 anche nella stagione 1999-2000. Nel campionato 2000-2001 perde il posto da titolare, entrando in concorrenza con Giovanni Stroppa per il ruolo di mezzapunta; il dualismo prosegue anche nella stagione successiva, nella quale Franco Scoglio esclude inizialmente Manetti dalla rosa per scelta tecnica. A settembre viene reintegrato in rosa, e conclude la stagione da titolare, dopo la sostituzione di Scoglio con Claudio Onofri.\nAl termine del campionato, in scadenza di contratto, si accorda con il , sempre in Serie B. Nella prima stagione colleziona 25 presenze in campionato, ed \u00e8 tra i pochi giocatori riconfermati anche per il campionato successivo. Sotto la guida di Angelo Gregucci ritrova il posto da titolare, e contribuisce con 38 presenze alla salvezza dei lagunari, dopo aver vinto i play-out contro il , nei quali viene espulso durante la gara di ritorno. Chiude l'esperienza veneziana con 63 presenze in campionato, e nell'estate 2004 \u00e8 nuovamente svincolato.\nIl finale di carriera.\nViene ingaggiato dal , insieme all'ex compagno di squadra nel Venezia Maurizio Rossi; qui Renzo Ulivieri lo utilizza come alternativa a Cristian La Grotter\u00eda nel ruolo di mezzapunta. Il rendimento di Manetti \u00e8 inferiore alle attese, e a fine stagione lascia i biancoscudati dopo aver totalizzato 18 presenze in campionato.\nNell'agosto 2005 scende in Serie D, all', dove rimane per due stagioni condizionate da un grave infortunio al ginocchio. Nel settembre 2007 passa al Derthona, voluto da Felice Tufano che lo aveva gi\u00e0 allenato ad Alessandria; qui incontra diverse difficolt\u00e0, a causa di un rendimento negativo e per problemi di collocazione tattica. Nel novembre 2007 si infortuna nuovamente al ginocchio, e al termine della stagione si ritira dall'attivit\u00e0 agonistica.\nIn carriera ha totalizzato complessivamente 27 presenze ed una rete in Serie A e 301 presenze e 12 reti in Serie B.\nNazionale.\nConta 4 presenze nella Nazionale Under-18, durante la sua militanza nella Primavera della Lazio.\nAllenatore.\nNella stagione 2010-2011 subentra al dimissionario Maurizio Crovetto sulla panchina del Borgorosso Arenzano, squadra militante nel girone A della Serie D con la quale retrocede in Eccellenza terminando al penultimo posto in classifica. Con i liguri ottiene in totale 6 vittorie, 7 pareggi e 20 sconfitte in 33 gare.\nIl 18 luglio 2011 ottiene l'abilitazione ad \"Allenatore professionista di seconda categoria \u2013 Uefa A\".\nNel 2015 ha guidato la Rappresentativa \"Giovanissimi\" ligure.\nNella stagione 2018-2019 subentra a dicembre alla guida nuovamente dell'Arenzano, portando la squadra a disputare i play off, terminati per\u00f2 alla prima gara con la Sestrese."}
{"id": "1782156", "revid": "729019", "url": "https://it.wikipedia.org/wiki?curid=1782156", "title": "John Mallett", "text": "Biografia.\nProveniente da una scuola superiore di Londra, Mallett entr\u00f2 nel Bath nel 1990.\nCon il club si laure\u00f2 tre volte campione d'Inghilterra e una volta d'Europa (nel 1998); vinse anche tre coppe Anglo-Gallesi, realizzando nel 1996 l'accoppiata titolo nazionale - coppa.\nSi ritir\u00f2 nel 2003 alla soglia delle 200 presenze, per la precisione 199.\nIn Nazionale fu convocato diverse volte ma disput\u00f2 un solo \"test match\", nel corso della in Sudafrica contro .\nDopo il ritiro ha intrapreso l'attivit\u00e0 di insegnante di educazione fisica e di allenatore: insegna presso la Millfield Senior School di Street, nel Somerset, della cui prima squadra di rugby \u00e8 tecnico."}
{"id": "1782157", "revid": "6923", "url": "https://it.wikipedia.org/wiki?curid=1782157", "title": "Mbk industrie", "text": ""}
{"id": "1782178", "revid": "767487", "url": "https://it.wikipedia.org/wiki?curid=1782178", "title": "Futsal Saalfelden", "text": "Il Futsal Saalfelden \u00e8 un club austriaco di calcio a 5 con sede a Saalfelden. Nella stagione 2007/2008 disputa la massima divisione del Campionato austriaco di calcio a 5, la \"Murexin Futsal Bundesliga\". Nel suo palmar\u00e8s non figurano titoli di rilievo."}
{"id": "1782179", "revid": "729019", "url": "https://it.wikipedia.org/wiki?curid=1782179", "title": "Arthur Allen Hoag", "text": "Biografia.\nFu direttore del Lowell Observatory in Arizona dal 1977; fece ricerche pubblicando un'opera sulla fotometria fotoelettrica e fotografica. Svilupp\u00f2 egli stesso molti strumenti astronomici.\nOnorificenze.\nIn suo onore l'asteroide \"1982 QQ\" \u00e8 stato denominato 3225 Hoag."}
{"id": "1782182", "revid": "35804", "url": "https://it.wikipedia.org/wiki?curid=1782182", "title": "Distretto di Bardhaman", "text": "Il distretto di Bardhaman \u00e8 un distretto del Bengala Occidentale, in India, di 6.919.698 abitanti. Il suo capoluogo \u00e8 Burdwan."}
{"id": "1782183", "revid": "729019", "url": "https://it.wikipedia.org/wiki?curid=1782183", "title": "This Is Not Retro - This Is the Eighties Up to Date", "text": "This Is Not Retro - This Is the Eighties Up to Date \u00e8 una compilation di materiale nuovo e recente, ad opera di alcuni artisti e gruppi noti negli anni ottanta. Si tratta di un'edizione limitata, uscita nel luglio del 2005, nel Regno Unito, per il sito \"RememberTheEighties.com\", presentata in confezione DVD, con un booklet di 24 pagine. Delle 19 tracce contenute in totale nella raccolta, 8 sono disponibili per la prima volta qui, mentre in 8 casi, il relativo brano \u00e8 interpretato da quello che all'epoca era il cantante o la cantante solista del dato gruppo. Due i casi particolari: Peter Cox dei Go West compare sia come solista (interpretando \"Broken\") sia come membro del duo dei Go West (che propongono invece \"All Day All Night\") mentre i Kajagoogoo (presenti qui con l'inedita \"Tears\") compaiono nella formazione ridotta a trio, ma nel frattempo si sono riuniti agli altri due membri originari, il cantante Limahl e il batterista Jez Strode, e stanno attualmente promuovendo quello che \u00e8 poi diventato un singolo doppio lato A, contenente \"Rocket Boy\" e \"Tears\", dal vivo, in alcuni festival europei, nella formazione completa del quintetto, assieme ad altri brani noti del loro repertorio storico, e congiuntamente ad altri artisti della decade in cui si sono formati, quali, a titolo di esempio, Kim Wilde, nonch\u00e9 altri partecipanti alla compilation, come Howard Jones (il cui pezzo, \"Revolution of the Heart\", apre la presente raccolta).\nIl titolo della collection \u00e8 di per s\u00e9 esplicativo del senso generale dell'operazione, il cui significato pu\u00f2 essere reso con \u00abQuesto non \u00e8 \"retro\": questi sono gli anni ottanta aggiornati\u00bb, frase simbolica con cui si vogliono prendere decisamente le distanze da altre operazioni di marketing, solitamente improntate alla riproposizione di vecchie canzoni della decade, che nulla offrono di nuovo al panorama musicale di un decennio spesso bistrattato in passato, ma che \u00e8 stato ultimamente fin troppo abusato, soprattutto da quando, nel 1998, \u00e8 iniziato il cosiddetto \"Revival degli Anni Ottanta\", che ha visto ritornare sulle scene numerosi artisti e gruppi dell'epoca, spesso, ma non necessariamente, senza troppo successo, soprattutto per quanto riguarda l'eventuale tentativo da parte loro di presentare pezzi nuovi, magari molto diversi, in quanto a genere musicale, da quello per cui tali artisti e gruppi erano per lo pi\u00f9 conosciuti.\nTracce.\nN.B.= (*) brano disponibile qui per la prima volta."}
{"id": "1782186", "revid": "770634", "url": "https://it.wikipedia.org/wiki?curid=1782186", "title": "Distretto di Darjeeling", "text": " \nIl distretto di Darjeeling \u00e8 un distretto del Bengala Occidentale, in India, di 1.605.900 abitanti. Il suo capoluogo \u00e8 Darjeeling.\nIl Darjeeling, situato nella parte pi\u00f9 settentrionale del Bengala Occidentale, confina con gli stati del Nepal ad ovest e a nord, Bhutan ad est e Bangladesh a sud-est, con lo stato indiano del Bihar e con il distretto del Dinajpur Settentrionale a sud, e con il distretto di Jalpaiguri a sud-ovest.\nA Darjeeling \u00e8 stata anche mandata Madre Teresa di Calcutta (all'et\u00e0 di diciotto anni)\nSuddivisione amministrativa.\nIl distretto \u00e8 diviso in quattro suddivisioni: Darjeeling Sadar, Kalimpong, Kurseong e Siliguri.\nSuddivisione di Darjeeling Sadar.\n\u00c8 costituita da una municipalit\u00e0, Darjeeling, e da 3 \"Community development block\":\nSuddivisione di Kalimpong.\n\u00c8 costituita da una municipalit\u00e0, Kalimpong, e da 3 \"Community development block\":\nSuddivisione di Kurseong.\n\u00c8 costituita da due municipalit\u00e0, Kurseong e Mirik, e da 2 \"Community development block\":\nSuddivisione di Siliguri.\n\u00c8 costituita da una corporazione municipale, Siliguri, e da 4 \"Community development block\":"}
{"id": "1782187", "revid": "47767", "url": "https://it.wikipedia.org/wiki?curid=1782187", "title": "Marco Evangelista", "text": ""}
{"id": "1782190", "revid": "217830", "url": "https://it.wikipedia.org/wiki?curid=1782190", "title": "Gran Premio motociclistico di Francia 2008", "text": "Il Gran Premio motociclistico di Francia 2008 corso il 18 maggio, \u00e8 stato il quinto Gran Premio della stagione 2008 e ha visto vincere: la Yamaha di Valentino Rossi in MotoGP, Alex Deb\u00f3n nella classe 250 e Mike Di Meglio nella classe 125.\nLa giornata di gare \u00e8 stata disturbata dalle condizioni meteorologiche variabili che hanno fatto s\u00ec che la gara della classe 125 sia stata interrotta dopo 14 giri a causa di un forte acquazzone. La gara stessa \u00e8 stata poi ripresa per altri 5 giri con la griglia della nuova ripartenza determinata dal risultato acquisito al termine dei primi 14 giri.\nLe altre gare della giornata non sono state invece influenzate dalle stesse problematiche.\nValentino Rossi eguaglia il numero di successi di \u00c1ngel Nieto a quota 90 vittorie, 33 in meno del detentore del record di maggior numero di successi Giacomo Agostini\nClasse 125.\nLa gara della 125 \u00e8 stata interrotta dopo 14 dei 24 giri previsti a causa della pioggia. \u00c8 stata fatta ripartire per 5 giri. La griglia di partenza \u00e8 stata determinata dall'ordine d'arrivo della prima parte di gara. Le posizioni di partenza riportate in tabella si riferiscono alla griglia originale."}
{"id": "1782193", "revid": "47767", "url": "https://it.wikipedia.org/wiki?curid=1782193", "title": "San Marco", "text": ""}
{"id": "1782194", "revid": "6923", "url": "https://it.wikipedia.org/wiki?curid=1782194", "title": "Motob\u00e9cane", "text": ""}
{"id": "1782202", "revid": "107098", "url": "https://it.wikipedia.org/wiki?curid=1782202", "title": "Marco Angelo Monti", "text": ""}
{"id": "1782205", "revid": "767487", "url": "https://it.wikipedia.org/wiki?curid=1782205", "title": "Distretto del Dinajpur Meridionale", "text": "Il distretto del Dinajpur Meridionale (in hindi Dakshin Dinajpur) \u00e8 un distretto del Bengala Occidentale, in India, di 1.502.647 abitanti. Il suo capoluogo \u00e8 Balurghat."}
{"id": "1782210", "revid": "1305772", "url": "https://it.wikipedia.org/wiki?curid=1782210", "title": "Augusto Gentilini", "text": "Carriera.\nGiocatore.\nI suoi primi calci li tira a Rocca di Papa nella locale squadra dei Canarini. Cresce nel vivaio della Roma senza esordire in prima squadra. Comincia la sua carriera al e prosegue con , e Brescia, dove conquista una promozione in Serie A ed esordisce nella massima serie il 14 settembre 1986, in Brescia-Napoli (0-1).\nGioca poi nel Genoa, e anche qui ottiene una promozione in Serie A. L'anno successivo passa agli irpini dell' dove rimane per tre stagioni, l'ultima conclusasi con la retrocessione. Prima di concludere la carriera gioca una stagione con il Messina, un'annata dove gioca poco e dove i siciliani ottengono la salvezza sul campo, svanita poi per problemi finanziari.\nConclude la carriera da professionista con la con due stagioni altalenanti per il club marchigiano. .\nAllenatore.\nFinita la carriera da giocatore, intraprende quella di allenatore. Il suo esordio avviene con l'Aquila Calcio: nel 1999-2000, infatti, Gentilini fa da \"secondo\" ad Aldo Ammazzalorso (che seguir\u00e0 anche ad Avellino l'anno successivo), centrando la promozione in Serie C1. Stesso ruolo, stavolta affiancato a Gabriele Morganti, nel 2001-2002. All'esonero di quest'ultimo Gentilini diventa allenatore della prima squadra ottenendo a fine stagione la salvezza diretta. \nNell'annata seguente, (2002-2003), pur esonerato e sostituito nella parte centrale della stagione da Bruno Giordano, Gentilini ripete il risultato mantenendo ancora la categoria, questa volta grazie ai play-out, giocati e vinti contro il Patern\u00f2. Nel terzo campionato (2003-2004) il sodalizio abruzzese \u00e8 radiato e poi riammesso e mentre si compie un passaggio di azioni della S.p.A., a Gentilini non riesce la terza salvezza di fila e a fine anno l'Aquila retrocede in Serie C2, per poi essere nuovamente cancellata dai campionati professionistici.\nTra le squadre allenate in seguito ci sono il nel 2004-2005 e il Vittoria dove subentra nel 2005-2006 in Serie C2 e dopo 19 partite verr\u00e0 esonerato. Dal 2006-2007 \u00e8 allenatore della Renato Curi Angolana squadra militante nella Serie D girone F, che nella stagione 2007-2008 ha perso il campionato all'ultima giornata per un punto, facendosi scavalcare dalla Sangiustese. Successivamente, nella seconda fase ha vinto i play-off di girone contro Grottammare e Campobasso, perdendo invece quelli nazionali contro Barletta e Alghero.\nAll'inizio della stagione 2008-2009 resta senza una squadra da allenare, e a ottobre viene assunto dal Brescia (dove era stato anche da calciatore) come vice allenatore di Nedo Sonetti. Nel 2010 continua la collaborazione con il tecnico toscano a Vicenza .\nIl 2 dicembre 2014 diventa la nuova guida tecnica della Rappresentativa di Serie D. In precedenza ha guidato la Rappresentativa Nazionale Dilettanti Under 16.\nNell'edizione 2015 del Torneo di Viareggio nel quale guida la Rappresentativa di Serie D raggiunge gli Ottavi di Finale battuto dall'Inter per 1 - 0, Inter che poi si aggiudica la Viareggio Cup 2015."}
{"id": "1782211", "revid": "767487", "url": "https://it.wikipedia.org/wiki?curid=1782211", "title": "Distretto del Dinajpur Settentrionale", "text": "Il distretto del Dinajpur Settentrionale (in hindi Uttar Dinajpur) \u00e8 un distretto del Bengala Occidentale, in India, di 2.441.824 abitanti. Il suo capoluogo \u00e8 Raiganj."}
{"id": "1782212", "revid": "71155", "url": "https://it.wikipedia.org/wiki?curid=1782212", "title": "Eurileone (mitologia)", "text": "Eurileone o Eurileonte (in greco antico \u0395\u03c5\u03c1\u03c5\u03bb\u03b5\u03c9\u03bd, \"Euryleon\") \u00e8 un oscuro personaggio della mitologia greca, anche se in realt\u00e0 \u00e8 legato perlopi\u00f9 a quella romana. Il nome viene dai termini greci \u03b5\u03c5\u03c1\u03c5\u03c2 (\"eurys\", \"grande\", \"vasto\") e \u03bb\u03b5\u03c9\u03bd (\"leon\", \"leone\"), e viene interpretato da alcune fonti come \"leone dall'ampia portata\" (ossia \"che raggiunge anche chi \u00e8 lontano\").\n\u00c8 menzionato da alcuni mitografi, come Egesianasse (citato da Dionigi), che attribuiscono all'eroe troiano Enea altri tre figli oltre al noto Ascanio: Eurileone, Rhomylos (Romolo) e Rhomos (Remo, quest'ultimo eponimo della citt\u00e0 di Roma). Si tratta di una delle numerosissime varianti sulla leggenda di Enea, al quale vengono attribuiti di volta in volta un numero variabile di figli e figlie.\nSecondo Dionigi, Eurilone era invece semplicemente il nome originale di Ascanio, cambiato dopo la fuga da Troia."}
{"id": "1782213", "revid": "1442080", "url": "https://it.wikipedia.org/wiki?curid=1782213", "title": "Pyrrhocoroidea", "text": "Pyrrhocoroidea \u00e8 una superfamiglia cosmopolita di insetti Pentatomomorfi dell'ordine Rhynchota (sottordine Heteroptera).\nDescrizione.\nGli insetti di questa superfamiglia sono morfologicamente affini ai Lygaeoidea. Il corpo \u00e8 generalmente di dimensioni medio-piccole ed ha capo provvisto di grandi occhi e privo di ocelli, mesosterno carenato e urosterni dal secondo al sesto segmento addominale fusi.\nVi sono comprese forme con ali ben sviluppate e altre meiottere. Nelle forme alate la membrana delle emielitre ha le nervature anastomizzate alla base, con conseguente delimitazione di alcune cellule.\nSistematica.\nLa superfamiglia comprende oltre 500 specie ripartite in circa 80 generi. Si suddivide in due famiglie, quella dei Largidae e quella, pi\u00f9 rappresentativa, dei Pyrrhocoridae.\nSchemi tassonomici alternativi inseriscono Largidae e Pyrrhocoridae nella superfamiglia dei Lygaeoidea come famiglie distinte oppure come sottofamiglie dei Pyrrhocoridae in senso lato ."}
{"id": "1782214", "revid": "1543377", "url": "https://it.wikipedia.org/wiki?curid=1782214", "title": "Membrana semipermeabile", "text": "Una membrana semipermeabile (anche chiamata membrana selettivamente permeabile, membrana parzialmente permeabile o membrana permeabile differenzialmente) \u00e8 una membrana che permette a certe molecole o ioni di attraversarla tramite la diffusione e a volte tramite la \"diffusione facilitata\" specializzata. Il flusso di passaggio dipende dalla pressione, dalla concentrazione e dalla temperatura delle molecole o di soluti da entrambi i lati, oltre che dalla permeabilit\u00e0 della membrana a ciascun soluto. In base alla membrana e al soluto, la permeabilit\u00e0 potrebbe dipendere dalle dimensioni, dalla solubilit\u00e0, dalle propriet\u00e0 o dalla chimica del soluto stesso.\nMembrane semipermeabili presenti in natura.\nUn esempio di membrana semipermeabile \u00e8 il doppio strato fosfolipidico (sul quale si basa la membrana cellulare che circonda tutte le cellule biologiche), cio\u00e8 un gruppo di fosfolipidi (che consistono in una testa di fosfato e due code di acidi grassi) disposti in un doppio strato, con le teste di fosfato idrofilo esposte all'acqua esterna e interna alla cellula e le code di acidi grassi idrofobiche nascoste al suo interno. Il doppio strato fosfolipidico \u00e8 il pi\u00f9 permeabile ai soluti piccoli e senza carica. I canali proteici passano attraverso i fosfolipidi e questo modello, collettivamente, \u00e8 conosciuto come il modello del mosaico fluido.\nMembrane semipermeabili artificiali.\nLe membrane semipermeabili artificiali trovano largo impiego in molte applicazioni industriali, ad esempio nell'osmosi inversa, nell'ultrafiltrazione e nella depurazione delle acque, ma anche nel campo della medicina (emodialisi), riuscendo in molti casi a raggiungere prestazioni (in termini di selettivit\u00e0 nel separare i componenti) prossime alle membrane semipermeabili presenti in natura."}
{"id": "1782217", "revid": "6340", "url": "https://it.wikipedia.org/wiki?curid=1782217", "title": "Fattoria degli animali", "text": ""}
{"id": "1782218", "revid": "767487", "url": "https://it.wikipedia.org/wiki?curid=1782218", "title": "Distretto di Hooghly", "text": "Il distretto di Hooghly (scritto anche Hoogli o Hugli) \u00e8 un distretto del Bengala Occidentale, in India, di 5.040.047 abitanti. Il suo capoluogo \u00e8 Hooghly-Chinsurah."}
{"id": "1782232", "revid": "729019", "url": "https://it.wikipedia.org/wiki?curid=1782232", "title": "Dewi Morris", "text": "Biografia.\nBench\u00e9 nato in Galles (a Crickhowell, nella contea di Powys), Morris fu tesserato per la federazione inglese, e fu proprio con l' che avvenne il suo esordio internazionale, nel 1998 contro l'. Per un biennio gli fu preferito Richard J. Hill nel ruolo di mediano di mischia, ma nel 1992 torn\u00f2 in pianta stabile; l'anno successivo fu convocato anche per il \"tour\" dei British Lions in Nuova Zelanda del 1993.\nTermin\u00f2 la carriera internazionale e di club dopo la dopo 26 incontri con l' e 3 con i British Lions: il suo ultimo incontro fu la finale, persa, per il 3\u00ba posto della Coppa del Mondo sudafricana. Tuttavia, con l'avvento del professionismo, nel 1996 disput\u00f2 un'ulteriore stagione, con il Sale Sharks, contribuendo a far raggiungere alla squadra la finale di coppa Anglo-Gallese del 1996-97.\nAttualmente \u00e8 attivo come giornalista e commentatore (cura una rubrica su Sky Sports britannica) e gestisce una compagnia di allestimento eventi e ospitalit\u00e0, la \"Dewi Morris Curry Club\"."}
{"id": "1782237", "revid": "599013", "url": "https://it.wikipedia.org/wiki?curid=1782237", "title": "Davide Lampugnani", "text": "Carriera.\nCresciuto nelle giovanili del , Lampugnani inizi\u00f2 la carriera con i lombardi nel 1985 in Serie C2. Nell'estate dell'anno seguente approd\u00f2 in Serie A nel Napoli, con cui per\u00f2 non scese mai in campo.\nDopo essere ritornato nuovamente in Serie C2 al Mantova, si trasfer\u00ec al Suzzara e poi ancora al Mantova in Serie C1, nel 1990 pass\u00f2 alla Lazio con cui esord\u00ec nella massima serie nazionale il 30 settembre dello stesso anno all'Olimpico, entrando in campo al 76' contro il Milan (1-1). Con i biancocelesti disput\u00f2 in totale 6 partite in Serie A, 3 delle quali da titolare, con debutto dal 1' il successivo 25 novembre 1990 sul campo del (altro 1-1).\nNel novembre del 1991 si trasfer\u00ec in Serie B col Messina, mentre nelle due stagioni seguenti gioc\u00f2 con il nella stessa categoria.\nNel 1994 torn\u00f2 ancora a Mantova, nell'allora Campionato Nazionale Dilettanti, per poi giocare tre stagioni in C2 con Benevento, Mobilieri Ponsacco e Biellese.\nNel 1998 firm\u00f2 per il Montichiari, con cui a fine stagione conquist\u00f2 la promozione in Serie C2. Nel gennaio del 2000 pass\u00f2 alla Poggese, con cui vinse il campionato di Serie D conquistando un'altra promozione in Serie C2 nel 2001.\nSi ritir\u00f2 nel 2002, dopo la retrocessione in Serie D della squadra di Poggio Rusco."}
{"id": "1782243", "revid": "287204", "url": "https://it.wikipedia.org/wiki?curid=1782243", "title": "The Killer", "text": ""}
{"id": "1782248", "revid": "122246", "url": "https://it.wikipedia.org/wiki?curid=1782248", "title": "Basilica autarena", "text": "La basilica autarena si trova nel centro di Fara Gera d'Adda, in provincia di Bergamo. \nLa basilica, edificata dal re longobardo Autari nel corso del VI secolo fu dedicata, originariamente, a sant'Alessandro e successivamente a santa Felicita.\nStoria.\nLa prima prova documentale sull'edificio \u00e8 costituita da un diploma di Carlo il Grosso dell'883 in cui \u00e8 citato come \"ecclesia in onore sancti Alexandri dedicata in loco nuncupante Fara\".\nQuel che resta della basilica \u00e8 stato accorpato nel medioevo nel cosiddetto oratorio di santa Felicita.\nArchitettura.\nLa chiesa, di cui \u00e8 rimasta solo un'unica navata e l'abside centrale, aveva originariamente una struttura basilicale a tre navate con pareti costruite in laterizio. \nDalla navata centrale fuoriesce un'abside poligonale la cui parete esterna \u00e8 suddivisa da lesene piatte unite in alto da archi a tutto sesto. Tra le lesene centrali dell'abside erano inserite delle sottili monofore di cui una \u00e8 attualmente murata."}
{"id": "1782253", "revid": "767487", "url": "https://it.wikipedia.org/wiki?curid=1782253", "title": "Ziaelas", "text": "Biografia.\nFiglio di re Nicomede I e di Ditizele, alla morte del padre vide la propria matrigna Etazeta, seconda moglie di Nicomede, salire al trono come reggente dei suoi figli bambini. Ziaelas, che era all'epoca adulto e si era trovato tagliato fuori dal trono, era all'epoca gi\u00e0 fuggito in Armenia, accolto alla corte di re Sames. Saputo delle morte del padre, torn\u00f2 con l'intento di riprendere il trono con la forza, aiutato da alcuni Galati. Sebbene Etazeta ricevesse l'aiuto delle citt\u00e0 limitrofe e di Antigono II Gonata, Ziaelas riconquist\u00f2 prima una parte e poi l'intera Bitinia, obbligando Etazeta e i suoi figli a fuggire alla corte macedone di Antigono (254 a.C.).\nA Ziaelas succedette il figlio Prusia I, dopo che, nel 228 a.C., il sovrano bitino fu ucciso da dei Galati.\nCome suo padre e suo nonno, anche Ziaelas fond\u00f2 una citt\u00e0 cui diede il proprio nome, Ziela, ma la sua localizzazione \u00e8 ignota."}
{"id": "1782257", "revid": "110157", "url": "https://it.wikipedia.org/wiki?curid=1782257", "title": "San Francisco State University", "text": "La San Francisco State University (conosciuta anche come San Francisco State, SF State, e SFSU) \u00e8 un'universit\u00e0 pubblica degli Stati Uniti d'America situata nella parte sud-occidentale di San Francisco, nei pressi del Lago Merced e della Contea di San Mateo, in un'area verde della citt\u00e0 distante meno di 2\u00a0km dall'Oceano Pacifico.\nL'universit\u00e0 fa parte del sistema CSU (California State University) che riunisce 23 campus dello Stato della California offrendo 111 aree di studio Bachelor e 96 master attraverso 8 college.\nNell'anno 2006\u20132007 circa 29.628 studenti risultavano iscritti all'universit\u00e0.\nFacolt\u00e0.\nLa San Francisco State University include i seguenti college:\nL'universit\u00e0 si distingue inoltre per un esteso programma per adulti.\nOltre a 111 aree di specializzazione Bachelor e 96 master, sono offerti tre programmi congiunti: un dottorato in scienze dell'istruzione in collaborazione con l'Universit\u00e0 della California-Berkeley e due dottorati in fisioterapia presso l'Universit\u00e0 della California-San Francisco.\nIl Dipartimento di Cinema, nel College delle Arti creative, fu nominato nel 2000 una delle \"migliori scuole cinematografiche\" della nazione da Entertainment Weekly .\nGli studenti che vi hanno partecipato hanno successivamente lavorato in film come \"Titanic\", \"Schindler's List\" e \"Il Signore degli Anelli - Il ritorno del re\".\nAccreditamento.\nL'universit\u00e0 \u00e8 accreditata dall'\"Accrediting Commission for Senior Colleges and Universities\", facente parte al \"Western Association of Schools and Colleges\". Il College of Business \u00e8 accreditato dall'\"Association to Advance Collegiate Schools of Business\" (AACSB International).\nAtletica.\nLe squadre di atletica dell'universit\u00e0, chiamate i Gators (gli Alligatori), competono nel \"California Collegiate Athletic Association\" nella II Divisione del \"National Collegiate Athletic Association\" (NCAA). SFSU offre undici sport per uomini e donne durante l'autunno, l'inverno e la primavera. Gli sport autunnali includono la corsa e il calcio. Tra gli sport invernali figurano il basket e il wrestling. Lo sport primaverile per gli uomini \u00e8 il baseball. Tre giocatori professionisti di baseball hanno avuto le loro radici al SFSU, due dei quali diventarono in seguito All-Stars (Bud Harrelson dei New York Mets e Tommy Harper dei Boston Red Sox).\nDiversit\u00e0.\nNel 1968, in seguito al pi\u00f9 lungo sciopero studentesco della storia della nazione, fu fondato il College degli Studi Etnici e incrementata l'ammissione degli studenti di colore. La sostenuta ed ininterrotta azione dell'universit\u00e0 per cercare di risolvere le tensioni tra studenti Pro-Israeliani e Pro-Palestinesi divenne un modello nazionale nel 2002 per il modo in cui furono indirizzate le problematiche interne al campus.\nL'ammissione per l'anno accademico 2006-2007 mostra la presenza di due minoranze etniche: lo 0.8% formato dai Nativi Americani e il 6.8% di Afro-Americani. Inoltre c'\u00e8 una percentuale del 16.9% di studenti di origine Ispanica ed del 24.5% di studenti asiatici, in linea con le statistiche nazionali. \nMascotte.\nL'universit\u00e0 adott\u00f2 la sua prima mascotte, l'alligatore (the Gator), nel 1931. L'alligatore fu scelto dagli studenti per la sua forza e la sua risolutezza in seguito ad un sondaggio lanciato dal giornale studentesco \"Bay Leaf\".\nFu suggerito lo spelling \"Golden Gaters\" con la \"e\" in riferimento al Golden Gate Bridge. Si decise per\u00f2 di abolire l'idea per non generare errori e si torn\u00f2 alla parola Gator, con la \"o\".\nLa squadra fu chiamata Golden Gaters fino agli anni '40. In quell'epoca alle partite di football venivano portati due alligatori vivi chiamati Oogee (oo-gee) e Ougee (au-gee). Il nome della squadra fu poi cambiato in Golden Gators. La parola Golden fu rimossa dal nome della squadra agli inizi degli anni settanta."}
{"id": "1782265", "revid": "838137", "url": "https://it.wikipedia.org/wiki?curid=1782265", "title": "Conduttore protonico", "text": "Un conduttore protonico \u00e8 un conduttore di seconda specie (tipicamente un elettrolita solido) nel quale gli ioni idrogeno (protoni) sono i principali portatori di carica.\nI conduttori protonici sono solitamente costituiti da materiali polimerici o ceramici, in quanto tali classi di materiali presentano pori sufficientemente piccoli per bloccare i pi\u00f9 grossi ioni negativi nella matrice solida e far partecipare soltanto gli ioni pi\u00f9 piccoli (gli ioni di idrogeno positivi \u2014 semplici protoni) a corrente continua.\nI conduttori protonici sono solitamente materiali solidi. Quando sono nella forma di membrana, i conduttori protonici sono una parte essenziale di piccole e poco costose pile a combustibile.\nL'acqua sotto forma di ghiaccio \u00e8 un esempio di conduttore protonico comune, anche se poco pregiato. \nLa conduzione protonica fu suggerita da Alfred Rene Jean Paul Ubbelhode (14 dicembre 1907 - 7 gennaio 1988) e da S.E. Rogers."}
{"id": "1782272", "revid": "767487", "url": "https://it.wikipedia.org/wiki?curid=1782272", "title": "Cristiano Di Loreto", "text": "Carriera.\nGiocatore.\nConta una sola presenza in Serie A con la maglia della nella stagione 1988-1989, precisamente nella gara vinta per 1-0 contro la Fiorentina il 21 maggio 1989, nella quale il tecnico biancoceleste Beppe Materazzi lo fece subentrare all'attaccante Gustavo Dezotti al 75', per poi proseguire la sua carriera in squadre militanti in Serie C ed altre serie minori.\nAllenatore.\nLe prime esperienze come allenatore portano Di Loreto nel settore giovanile del Villanova, per poi fare il salto in prima squadra dal marzo 2011. Successivamente rimane in ambito laziale sedendo sulle panchine di Pro Calcio Tor Sapienza e Palestrina."}
{"id": "1782286", "revid": "6923", "url": "https://it.wikipedia.org/wiki?curid=1782286", "title": "Alimentazione (meccanica)", "text": ""}
{"id": "1782295", "revid": "16202057", "url": "https://it.wikipedia.org/wiki?curid=1782295", "title": "Cancro gastrico", "text": ""}
{"id": "1782300", "revid": "2205980", "url": "https://it.wikipedia.org/wiki?curid=1782300", "title": "Nobilt\u00e0 ungherese", "text": "La nobilt\u00e0 ungherese fu la classe aristocratica dirigente dell'Ungheria durante il periodo regio e anche dopo l'avvento degli Asburgo nel 1526.\nPrima nobilt\u00e0 (fino al 1526).\nPrima dell'ascesa asburgica al trono ungherese la nobilt\u00e0 era strutturata secondo gli uffici d'amministrazione del regno. Gli ufficiali pi\u00f9 alti avevano il titolo di baroni del regno (indicati con la locuzione latina \"barones regni\") e godevano del trattamento di \"magnificus vir\". Al tempo di Sigismondo di Lussemburgo essi erano:\nf\u0151poh\u00e1rnok\nQuesti nobili erano spesso anche potenti latifondisti e proprietari terrieri ed erano definiti anche come \"vassalli reali\" (\"servientes regis\").\nGli spani (in ungherese: \"isp\u00e1n\" o \"gespan\") che compaiono prima del XVI secolo non erano nobili, bens\u00ec erano i detentori delle posizioni di amministrazione del territorio, con la possibilit\u00e0 di governare i loro rispettivi comitati, pur non avendo un titolo nobiliare.\nPeriodo asburgico (dopo il 1526).\nL'uso di titoli come duca o conte risalgono all'era asburgica.\nSecondo Istv\u00e1n Werb\u0151czy (giurista ungherese e palatino del XVI secolo - conosciuto maggiormente per la propria opera pubblicata, il \"Tripartitum\", un insieme di leggi ungheresi d'epoca), i diritti della nuova nobilt\u00e0 erano i seguenti:\nMolti dei nobili che ottennero un titolo nobiliare in questa epoca vennero promossi direttamente dal re. Vi erano due modi per garantirsi un titolo nobiliare: \nCome si \u00e8 detto, anche in questo caso i nobili erano essenzialmente ricchi proprietari terrieri, che costruivano le proprie fortune grazie ai feudi donati al loro per meriti particolari direttamente dal re (solitamente assieme a un titolo) o comprati con regolare contratto. Persisteva la legge salica anche sulle donazioni e all'estinzione della famiglia, il re ne incamerava i beni. Talvolta i nobili potevano concedere titoli nobiliari minori anche ai loro uomini di fiducia. Ufficialmente questo atto doveva essere riconosciuto anche dal re, ma nel corso dei secoli si necessit\u00f2 sempre meno del consenso regio. L'uso vero e proprio degli stemmi si diffuse soprattutto sul finire del XVII secolo, quando vennero reclutati nell'esercito dagli ottanta ai centoventi membri appartenenti alla nobilt\u00e0, con titolo di ufficiali d'esercito e come tale era necessario nel loro caso rendersi riconoscibili sul campo di battaglia grazie all'adozione di blasoni specifici.\nUna legge del 1886 infine cre\u00f2 la categoria di nobile principe (in ungherese: \"herceg\"). Tutti i titoli ereditari vennero aboliti solo nel 1945, con la formale abolizione della monarchia, molto tempo dopo il crollo dell'Impero d'Austria nel 1918. Con la caduta del comunismo (1989) il Parlamento ungherese ha riabilitato tutti i titoli reali e nobiliari e ha posto la tutela legale sugli stemmi araldici.\nTitoli nobiliari.\nIn ordine di importanza vengono qui indicati i principali titoli nobiliari in uso presso l'aristocrazia ungherese:\nIl titolo di magnate d'Ungheria: un caso contemplato anche dal diritto nobiliare italiano.\nIl titolo di magnate fu considerato in Ungheria sin dal Basso Medioevo un grado pari a quello di principe elettore del Sacro Romano Impero, dunque di notevole importanza politica. Le famiglie che si fregiano di tale titolo ebbero infatti tra i loro esponenti personaggi di primo piano nella storia ungherese. \u00c8 interessante segnalare che tale titolo fu ed \u00e8 riconosciuto anche da legislazioni straniere rispetto all'Ungheria, talora come vero titolo di dignit\u00e0 talaltra come semplice qualifica storica. Ad esempio in Italia, in base al R.D. 651/43 che regola l'Araldica nazionale, si sanc\u00ec che il titolo di magnate d'Ungheria non fosse gi\u00e0 un titolo di dignit\u00e0, bens\u00ec una semplice qualifica storica delle famiglie interessate."}
{"id": "1782309", "revid": "481349", "url": "https://it.wikipedia.org/wiki?curid=1782309", "title": "Ritorno audio", "text": "Il ritorno audio, anche noto come n-1, RX o mix-minus, \u00e8 il segnale che viene inviato dallo studio verso una o pi\u00f9 sorgenti remote, nell'audio professionale. Come si vede nello schema a lato, lo studio riceve il segnale completo dall'unit\u00e0 remota, e le invia il proprio segnale di ritorno.\nComposizione del segnale.\nL'espressione n-1 si rif\u00e0 alla notazione del principio di ricorrenza completa di Henri Poincar\u00e9, n+1, e indica il missaggio completo dei segnali audio dello studio meno quello ricevuto dall'unit\u00e0 remota. Dal punto di vista concettuale, quindi l'unit\u00e0 remota riceve di ritorno un segnale audio che comprende l'intero prodotto dello studio meno se stessa.\nIl problema della latenza del segnale.\nIl segnale di ritorno \u00e8 usato nel caso di trasmissioni in diretta per alimentare le spie di studio e anche eventuali auricolari, in modo che pubblico e conduttori possano sentire la trasmissione generata dallo studio principale.\nLa necessit\u00e0 del segnale n-1 \u00e8 dovuta al fatto che il segnale inviato dall'unit\u00e0 remota allo studio pu\u00f2 avere una notevole latenza. Solo un ponte radio terrestre analogico pu\u00f2 trasferire un segnale televisivo in tempo reale, mentre via satellite c'\u00e8 sempre un certo ritardo dovuto al tempo che il segnale impiega per compiere il tragitto. Viaggiando alla velocit\u00e0 della luce, \u00e8 comunque necessario un tempo di circa un terzo di secondo per percorrere i 72.000 km di andata e ritorno dal satellite in orbita geostazionaria. Naturalmente, in realt\u00e0 la distanza \u00e8 maggiore perch\u00e9 il satellite non \u00e8 sullo zenit della parabola.\nIn caso di una trasmissione digitale, ogni codifica o decodifica MPEG-2 introduce una latenza di 600 ms sul segnale.\nIn aggiunta a tutto questo, solo in rari casi l'unit\u00e0 remota pu\u00f2 disporre di un ritorno video dedicato, e dovr\u00e0 sintonizzare il segnale dell'emittente con cui si collega tramite un normale ricevitore o decoder, aggiungendo un ulteriore ritardo. Nel caso di trasmissione e ricezione digitale via satellite, si pu\u00f2 arrivare a quasi tre secondi di ritardo fa il momento in cui l'unit\u00e0 remota invia il segnale e il momento in cui questa la riceve.\nNell'uso pratico, anche una latenza minima rende il segnale inutilizzabile come ritorno, per via del fastidioso effetto di eco che il giornalista, per esempio, avrebbe tra il momento in cui parla e quello in cui si risente. Inoltre, non \u00e8 consigliabile fornire un segnale completo agli auricolari, per via del rischio di inneschi. Questo comporta la necessit\u00e0 di avere un segnale di ritorno non ritardato e senza la propria sorgente.\nMezzo di trasmissione.\nIl segnale di ritorno viene trasportato da una linea telefonica del tipo a 2 o 4 fili, o qualche volta da un ponte radio terrestre. Una buona alternativa, anche se meno stabile, \u00e8 l'uso di telefoni cellulari, anche se si preferisce evitarlo per via della poca stabilit\u00e0 (il tempo di connessione necessario pu\u00f2 essere di alcune ore). L'interfaccia tra gli impianti audio dello studio e delle unit\u00e0 remote e la linea telefonica \u00e8 costituita da un ibrido telefonico.\nRitorni multipli.\nDiscostandosi un po' dalla teoria, l'n-1 \u00e8 spesso un segnale unico per tutte le unit\u00e0 remote di un singolo programma. Una consuetudine diffusa prevede la generazione di due o tre ritorni, assegnati in base a quali unit\u00e0 remote debbano interagire tra di loro: con lo stesso n-1, infatti, due unit\u00e0 non sono in grado di sentirsi a vicenda. Talvolta, il ritorno audio \u00e8 semplicemente un'ausiliaria del mixer audio a cui sono assegnati i segnali da inviare all'unit\u00e0 remota, ottenendo un segnale che \u00e8 utilizzabile come ritorno ma che non \u00e8 tecnicamente un n-1.\nAltri campi di applicazione.\nL'uso del segnale n-1 \u00e8 comune nell'ambito della diffusione sonora, per esempio nel caso di una sala conferenze dove ogni singolo microfono viene amplificato. Ogni postazione riceve il proprio n-1, cio\u00e8 l'insieme di tutti gli altri microfoni meno il proprio. Questo permette una buona diffusione dell'insieme microfonico ma minimizza l'insorgenza di inneschi."}
{"id": "1782315", "revid": "125251667", "url": "https://it.wikipedia.org/wiki?curid=1782315", "title": "Giordano Ottolini", "text": "Biografia.\nNato a Milano nel 1893, studia alle scuole magistrali e, dopo aver conseguito il diploma, si dedica all'insegnamento (a Codogno) come gi\u00e0 aveva fatto sua madre.\nNel febbraio del 1915 si ammala gravemente di e \u00abtorn\u00f2 a scuola, ricorda qualcuno, irriconoscibile. Spettrale, con una gran barba incolta e nerissima che gli dava un aspetto da cospiratore e contrabbandiere [...] La malattia lunga e insidiosa gli aveva lasciato uno strascico piuttosto grave che gli avrebbe potuto fare ottenere facilmente l'esonero dalle armi. Scoppiata invece la guerra, part\u00ec felice (\u00e8 la parola) e frequent\u00f2 un corso di allievi ufficiali\u00bb presso il 5\u00ba Bersaglieri all'inizio della Prima guerra mondiale. A novembre \u00e8 gi\u00e0 al fronte come aspirante.\n\u00c8 ferito ad Oslavia, nei pressi di Gorizia, e promosso sottotenente al 71\u00ba Fanteria (brigata Puglie) in Albania.\nRientrato con il reggimento, combatte sul Pasubio ed \u00e8 nuovamente ferito: \u00e8 fregiato con la medaglia d'argento al valor militare \u00abper l'eroismo col quale seppe condurre e proteggere i suoi uomini e per non aver voluto a nessun costo abbandonarli dopo una nuova ferita, nemmeno quando si mordeva le labbra per lo spasimo cagionatogli da un principio di congelamento agli arti inferiori\u00bb (Rinaldi).\nNonostante le menomazioni fisiche, gi\u00e0 venti giorni dopo sullo Spil \u00e8 a capo dei suoi uomini per difendere la linea tenuta dal 71\u00ba Fanteria.\nCon lo scopo di annientare una mitragliatrice che bersagliava la trincea italiana da una altura, Ottolini raduna un drappello di uomini e si getta all'attacco della postazione: gli austriaci, per avere migliore possibilit\u00e0 di difendersi, si muovono dalla loro fossa, troppo riparata e vulnerabile, per un combattimento corpo a corpo.\nDurante la lotta Ottolini si ritrova solo, con il moschetto spaccato per i colpi inferti e accerchiato da un gruppo di soldati austriaci. Gli viene intimato di arrendersi. In un momento di perplessit\u00e0, Ottolini scorge, abbandonato al suolo, un piccone di quelli utilizzati per scavare la postazione della mitragliatrice, lo raccoglie in un lampo e si lancia di nuovo all'attacco dei nemici uccidendo un tenente e disperdendo altri soldati. Raggiunta la linea nemica menando colpi su colpi e ferito al braccio da una baionetta, ripiega infine verso la propria trincea.\nLa mitragliatrice, tuttavia, \u00e8 ancora nelle mani del nemico, ma questi ha subito tali perdite che un nuovo assalto immediato offrirebbe tutte le probabilit\u00e0 di riuscita. Ottolini si offre nuovamente per l'assalto, affermando di conoscere con esattezza la posizione della mitragliatrice. Medicatosi il braccio ferito, al comando del nuovo drappello prepara l'assalto ed esce dalla trincea.\nColpito in fronte da un proiettile, muore il 30 giugno 1916.\n\u00c8 riportato nell'articolo di Rinaldi parte di una delle ultime lettere scritte dal sottotenente Ottolini prima della morte ed indirizzata ad un altro ufficiale d'artiglieria italiano, che la ricevette nei primi di luglio del 1916: \u00abCarissimo ..., avremo, fra poco, molto caldo! Pensate ad allungare i tiri voi artiglieri; noi allungheremo le gambe in direzione dei \"Tognit\". In quanto a me, cercher\u00f2 di allungare le mani, garantito! Sono in forma e sono tranquillo. Arrivederci a... (cancellatura). Ti abbraccio e in bocca al lupo. Ottolini\u00bb (Rinaldi).\nDecorazioni.\nMedaglia d'argento al valor militare - Pasubio"}
{"id": "1782316", "revid": "363629", "url": "https://it.wikipedia.org/wiki?curid=1782316", "title": "Precancerosi", "text": ""}
{"id": "1782322", "revid": "92723", "url": "https://it.wikipedia.org/wiki?curid=1782322", "title": "Chiesa cattolica in Bielorussia", "text": "La Chiesa cattolica in Bielorussia fa parte della Chiesa cattolica, in comunione con il vescovo di Roma, il papa. I cattolici del Paese sono sia di rito romano o latino sia di rito bizantino-slavo o greco-cattolico.\nIl patrono della Bielorussia \u00e8 san Michele arcangelo, come \u00e8 confermato dal breve \"Universae Bielorussiae\" di papa Giovanni Paolo II dell'11 giugno 1996.\nStoria.\nLa prima diocesi di rito latino fu eretta in Bielorussia a Tura\u016d fra il 1008 e il 1013.\nIl cattolicesimo era tradizionalmente la religione della nobilt\u00e0 bielorussa (la szlachta) e della maggior parte della popolazione della Bielorussia occidentale.\nAttualmente conta circa 1,7 milioni di fedeli nel paese corrispondenti al 17% della popolazione totale.\nOrganizzazione territoriale.\nLa Chiesa cattolica \u00e8 presente nel Paese con una sede metropolitana e tre diocesi suffraganee, di rito romano, dette pure dei Latini:\nC'\u00e8, inoltre, la Chiesa di rito bizantino-slavo, detta greco-cattolica, retta da un visitatore apostolico per i fedeli di rito bizantino in Bielorussia \"ad nutum Sanctae Sedis\". La Comunit\u00e0 stessa \u00e8 attualmente priva di una circoscrizione ecclesiastica propria e le parrocchie sono raggruppate in due protopresbiterati (equivalenti a vicariati foranei, secondo la dicitura del Codice dei canoni delle Chiese orientali).\nNunziatura apostolica.\nLa nunziatura apostolica in Bielorussia fu eretta l'11 novembre 1992 con il breve apostolico \"Quantam tandem\" di papa Giovanni Paolo II dando seguito all'Accordo tra la Santa Sede e la Repubblica di Bielorussia circa le relazioni diplomatiche tra le due Alte Parti, firmato in quella stessa data a Minsk in conformit\u00e0 alla Convenzione di Vienna sulle relazioni diplomatiche del 18 aprile 1961. Lo stesso accordo prevede l'erezione di nunziatura apostolica in Bielorussia da parte della Santa Sede, retta da nunzio apostolico, e l'erezione di ambasciata della Repubblica di Bielorussia presso la Santa Sede da parte della stessa Repubblica di Bielorussia, retta da ambasciatore straordinario e plenipotenziario.\nConferenza episcopale.\nLa conferenza dei vescovi cattolici di Bielorussia (in latino: \"Conferentia Episcoporum Catholicorum Bielorussiae\"; in bielorusso: \u041a\u0430\u043d\u0444\u0435\u0440\u044d\u043d\u0446\u044b\u044f \u041a\u0430\u0442\u0430\u043b\u0456\u0446\u043a\u0456\u0445 \u0411\u0456\u0441\u043a\u0443\u043f\u0430\u045e \u0411\u0435\u043b\u0430\u0440\u0443\u0441\u0456) \u00e8 stata istituita nel 1999. Mentre il decreto di erezione e della ricognizione degli Statuti da parte della Congregazione per i Vescovi reca la data del 25 gennaio di quello stesso anno. L'assemblea costituente fu celebrata l'11 febbraio successivo presso la Sede della Nunziatura Apostolica a Minsk.\nIl primo presidente della Conferenza episcopale fu il cardinale Kazimierz \u015awi\u0105tek. Il 14 giugno 2006 gli succedette Aleksander Kaszkiewicz, vescovo di Hrodna.\nLa Conferenza episcopale comprende le seguenti istituzioni: l'assemblea plenaria, il consiglio permanente e la segreteria generale. Comprende inoltre un certo numero di consigli e commissioni che riguardano i vari aspetti della vita ecclesiale del Paese (fede, liturgia, pastorale, famiglia, ecumenismo, laici, opere caritative, mezzi di comunicazione sociale, ecc.).\nElenco dei presidenti della Conferenza dei vescovi cattolici della Bielorussia:\nElenco dei vicepresidenti della Conferenza dei vescovi cattolici della Bielorussia:\nElenco dei segretari generali della Conferenza dei vescovi cattolici della Bielorussia:"}
{"id": "1782324", "revid": "118876932", "url": "https://it.wikipedia.org/wiki?curid=1782324", "title": "Principio dell'attualismo", "text": "Il termine attualismo (o il suo sinonimo uniformismo) coniato da due geologi scozzesi, James Hutton e Charles Lyell, intorno al 1800, utilizzato in geologia, afferma che i fenomeni geologici o fisici che operano adesso, hanno sempre agito, con la stessa intensit\u00e0 nel passato dei tempi geologici.\nAnche in paleoclimatologia si utilizza il principio dell'attualismo, secondo il quale i fenomeni che regolano le dinamiche attuali del nostro pianeta sono le stesse che lo hanno governato anche nel passato. La paleoclimatologia, nel determinare le cause che hanno scatenato i cambiamenti climatici passati, si propone di capire come i fattori naturali e antropici possano influenzare il clima nel futuro. In linea generale, comunque, il principio dell'attualismo \u00e8 ritenuto tanto pi\u00f9 valido quanto pi\u00f9 viene riferito a tempi recenti.\nOrigine del termine in geologia.\nViene fatto risalire, alla fine del XVIII secolo, ai lavori del geologo James Hutton (nei quali \u00e8 associato intimamente al concetto di \"ciclicit\u00e0 degli eventi geologici\"), ai lavori di John Playfair, e soprattutto ai \"Principles of Geology\" di Charles Lyell (1830). Il corrispondente termine inglese \"Uniformitarianism\" fu coniato nel 1832 da William Whewell il quale cre\u00f2 anche il termine \"catastrofismo\" al fine di definire le concezioni religiose, molto diffuse fra i protestanti di lingua inglese, secondo le quali la storia della Terra, come un dramma, aveva avuto un inizio distinto con la creazione e procedeva verso la conclusione finale con la fine del mondo e il millenarismo.\nForme principali.\nL'attualismo, sebbene considerato spesso un singolo principio, corrisponde in realt\u00e0 a una famiglia concetti imparentati fra di loro ma non identici. Il paleontologo e teorico dell'evoluzione Stephen Jay Gould in un lavoro del 1965, ha distinto quattro aspetti con il suo sinonimo uniformismo: \nIl primo aspetto \u00e8 stato accettato pressoch\u00e9 universalmente ed \u00e8 divenuto rapidamente parte del consenso scientifico; il quarto, al contrario, \u00e8 stato rifiutato pressoch\u00e9 universalmente dalla comunit\u00e0 scientifica fin dalla met\u00e0 del XIX secolo. Il secondo e soprattutto il terzo aspetto sono controversi e, sebbene accettati in misura crescente nel XX secolo, sono stati criticati da alcuni scienziati i quali ritengono che non sia sempre possibile garantire la presunzione dell'uniformit\u00e0.\nAttualismo e catastrofismo.\nNella geologia moderna, l'attualismo (o uniformismo) \u00e8 l'osservazione che i processi geologici che operano oggi e operarono anche nel passato pi\u00f9 lontano.\nAl contrario, il catastrofismo, principio secondo il quale alcune caratteristiche della superficie terrestre sono comparse improvvisamente nel passato, in base a processi geologici radicalmente diversi da quelli che si verificano attualmente. Sono tuttavia noti molti eventi \"catastrofici\" che sono perfettamente compatibili con l'uniformismo. Per esempio, Charles Lyell riteneva che i processi geologici attualmente accettati avrebbero causato l'inversione del flusso del Niagara (fiume) tanto che fra 10 anni le sue acque si sarebbero dirette al Lago Erie con inondazioni catastrofiche di gran parte dell'America Settentrionale.\nIn filosofia.\nAttualismo (o uniformismo) \u00e8 il principio, sintetizzabile nell'espressione \u00abche non cambia, permane e/o si ripete\u00bb, che nella filosofia della scienza (branca della filosofia rivolta a indagare la validit\u00e0 delle affermazioni scientifiche) denota la caratteristica per la quale le leggi naturali che hanno operato nei tempi passati sono le stesse che possono essere osservate nel tempo presente. Il suo significato metodologico \u00e8 compendiato frequentemente dall'asserzione: \u00abIl presente \u00e8 la chiave al passato\u00bb; oppure, con una formulazione ancora pi\u00f9 semplice, che ieri, come oggi, le stesse cause comportavano gli stessi effetti.\nIdealismo attuale.\nAttualismo, nella filosofia idealistica, \u00e8, specificamente, una dottrina formulata da Giovanni Gentile, esponente dell'idealismo italiano. \u00c8 il principio per il quale il Pensiero pone se stesso e in se stesso tutta la realt\u00e0, con un atto perenne mai concluso."}
{"id": "1782339", "revid": "438678", "url": "https://it.wikipedia.org/wiki?curid=1782339", "title": "Informatica medica", "text": "L'informatica medica \u00e8 una branca dell'informatica che ne utilizza la teoria e le tecnologie nello specifico campo applicativo della medicina, in modalit\u00e0 altamente interdisciplinare.\nTemi trattati.\nL'informatica medica si occupa di:\nTradizionalmente si riconducono all'informatica medica anche le problematiche proprie della telemedicina, includendo anche le questioni relative agli standard di comunicazione (per esempio DICOM ed HL7).\nFlussi Informativi.\nL'obiettivo principale dell'informatica medica \u00e8 la gestione informatica dei flussi informativi e operativi che vengono prodotti nelle attivit\u00e0 di tipo sanitario. Tali flussi sono schematizzabili in: raccolta, elaborazione, comunicazione, documentazione, pianificazione, divulgazione e gestione della qualit\u00e0.\nNell'ambito della prestazione del servizio sanitario, le operazioni sono invece schematizzabili come appartenenti ad una delle seguenti categorie: registrazione dell'utente (check in), prenotazione, visita (clinical encounter), informazione al paziente, fatturazione e dimissione (check out)."}
{"id": "1782340", "revid": "116601116", "url": "https://it.wikipedia.org/wiki?curid=1782340", "title": "Nobilt\u00e0 spagnola", "text": "I nobili spagnoli sono le persone che posseggono lo status legale di nobilt\u00e0 ereditaria secondo le leggi e le tradizioni della monarchia spagnola. Un sistema di titoli e onori della Spagna e degli ex regni che la compongono costituiscono la nobilt\u00e0 spagnola. Alcuni nobili possiedono vari titoli che possono essere ereditati, ma la creazione e il riconoscimento dei titoli \u00e8 legalmente una prerogativa del Re di Spagna.\nAlcuni titoli nobiliari e le famiglie che hanno trasmesso tale status da tempo immemorabile esistono tuttora. Alcune famiglie aristocratiche utilizzano la particella nobiliare \"de\" prima del loro nome di famiglia. Nel corso dell'epoca della dittatura del generale Francisco Franco, vennero concessi nuovi titoli nobiliari individuali, e i titoli garantiti dai pretendenti carlisti vennero riconosciuti.\nNonostante l'ascesa al trono di Spagna di Juan Carlos I nel 1975, la corte dei nobili che deteneva posizioni e uffici addetta alla casa reale non \u00e8 stata ripristinata. I detentori del titolo nobiliare sono sottoposti a tassazione, mentre sotto \"Ancien R\u00e9gime\" spagnolo, loro erano esenti. Re Juan Carlos ha concesso nuovi titoli a riconoscenza dei meriti di politici e artisti.\nClassificazione dei nobili spagnoli.\nI nobili spagnoli sono classificati come Grandi di Spagna (\"Grandes de Espa\u00f1a\"), come nobili titolati, o come nobili non titolati.\nIn passato, i grandi erano divisi in prima, seconda, e terza classe. Attualmente questa divisione ha cessato di essere rilevante nella pratica, ma rimane come una dignit\u00e0 titolare; legalmente, in tempi moderni, tutti i grandi godono degli stessi privilegi. Una volta, per\u00f2, ogni classe deteneva speciali privilegi come:\n(1) coloro che parlavano al re e ricevevano la sua risposta con il capo coperto.\n(2) coloro che si rivolgevano al re a capo scoperto, ma mettevano su il cappello per ascoltare la sua risposta.\n(3) coloro che attendevano il permesso del re prima di coprirsi.\nInoltre, tutti i grandi erano apostrofati dal re \"mi Primo\" (mio cugino), mentre nobili ordinari erano soltanto qualificati come \"mi Pariente\" (mio parente).\nUn individuo poteva possedere un grandato, se in possesso di un titolo di nobilt\u00e0 o meno. Di norma, tuttavia, ogni grandato \u00e8 collegato a un titolo. A grandato \u00e8 sempre attribuito alla concessione di un titolo ducale. La concessione di un grandato con qualsiasi altro rango di nobilt\u00e0 \u00e8 sempre stata alla volont\u00e0 del sovrano. Eccetto i duchi e alcuni titoli molto antichi di marchesi e conti, molti titoli spagnoli nobiliari non sono annessi ai grandati.\nUn grande di ogni rango supera in grado un non-grande, anche se il titolo di tale non-grande \u00e8 di un pi\u00f9 alto grado, con l'eccezione dei membri ufficiali della famiglia reale spagnola che possono non detenere alcun titolo. Quindi, un barone-grande gode di pi\u00f9 alta precedenza rispetto ad un marchese che non \u00e8 un grande.\nDal 1987 i figli di un Infante di Spagna, tradizionalmente considerati parte della famiglia reale, ricevono il diritto al rango e alla designazione di grande, ma non sono in possesso della dignit\u00e0 legale di Grande di Spagna senza che una \"grandeza\" sia ufficialmente conferita dal sovrano; una volta che la dignit\u00e0 viene ufficialmente concessa, diventa ereditaria.\nAlcuni titoli degni di nota, che sono connessi al gradato, sono: il Duca d'Alba, il Duca di Medinaceli, il Duca di Osuna, il Duca d'Infantado, il Duca di Alburquerque, il Duca di N\u00e1jera, il Duca di Fr\u00edas e Duca di Medina Sidonia, il Marchese di Aguilar de Campoo, il Marchese di Astorga, il Marchese di Santillana, il Marchese di Los V\u00e9lez, il Conte di Benavente, il Conte di Ler\u00edn, il Conte di Olivares, il Conte di O\u00f1ate, e il Conte di Lemos.\nForme di indirizzo.\nI Duchi e altri individui che sono grandi hanno diritto al titolo di \"Eccellentissimo Signore/Signora\" o \"Sua Eccellenza\". Anche, agli individui titolari di un principato (raro al di fuori della famiglia reale) ci si rivolge come \"Eccellentissimo Signore/Signora\".\nI nobili titolati (senza un grandato) che hanno il rango di marchese o conte utilizzano il titolo \"Illustrissimo Signore/Signora\". Coloro che detengono un titolo con il rango di visconte, barone o \"Se\u00f1or\" usano semplicemente \"Se\u00f1or/Se\u00f1ora\".\nRanghi.\nLa nobilt\u00e0 ordinaria spagnola \u00e8 divisa in sei ranghi. Dal pi\u00f9 alto al pi\u00f9 basso, questi sono: \"Duque\" (Duca), \"Marqu\u00e9s\" (Marchese), \"Conde\" (Conte), \"Vizconde\" (Visconte), \"Bar\u00f3n\" (Barone), e \"Se\u00f1or\" (Signore) (nonch\u00e9 le forme femminili di questi titoli).\nLa nobilt\u00e0 discende dal primitivo maschio che fu elevato alla nobilt\u00e0 o riconosciuto come appartenente alla nobilt\u00e0 ereditaria di tutti i discendenti legittimi, maschi e femmine, in linea maschile. Cos\u00ec, la maggior parte delle persone che sono legalmente nobili, non detengono nessun titolo.\nUn grandato nobilita il destinatario e, anche se di solito conferito con un titolo, non deve necessariamente esserlo.\nPrincipe (principe/princesa).\nVi \u00e8 anche il titolo, spesso trascurato, di Principe (\"Principe/Princesa\") utilizzato da coloro a cui \u00e8 stato concesso o ha ereditato quel titolo. E spesso non \u00e8 incluso negli elenchi della nobilt\u00e0 spagnola perch\u00e9 \u00e8 raro: i titoli principeschi sono attualmente riservati alla famiglia reale (l'erede al trono o il consorte delle Regina regnante). I titoli principeschi dell'erede derivano dagli antichi regni uniti a formare la Spagna.\nAltri titoli di principe erano spesso concessi dai re di Spagna, ma di solito in qualit\u00e0 di re di Napoli o di Sicilia. Questi nobili soggiornarono spesso presso la corte spagnola dove utilizzavano i loro titoli, ma raramente i nobili spagnoli erano destinatari di un titolo di principe in combinazione con una denominazione territoriale in Spagna. L'eccezione pi\u00f9 significativa \u00e8 stata il titolo di \"Principe della Pace\" conferito a Manuel Godoy, un favorito del Re e, specialmente, della Regina.\nC'\u00e8, tuttavia, un nobile principato che \u00e8 stato creato dalla corona spagnola per i baroni di Belmonte che rimane oggi in uso; il Principe di Belmonte. Sebbene con la legislazione del ventesimo secolo termin\u00f2 il riconoscimento ufficiale del titolo di principe al di fuori della famiglia reale, fu permesso al detentore di un principato di far convertire la dignit\u00e0 in un titolo ducale con lo stesso nome.\nSono tre i titoli detenuti dall'erede al trono spagnolo.\nDuca/Duchessa (\"Duque\"/\"Duquesa\").\nNel 2009 esistevano 153 ducati in possesso di circa 100 famiglie, tutti i duchi hanno anche il titolo di \"grandes de Espa\u00f1a\"\nBarone/Baronessa (\"Bar\u00f3n\"/\"Baronesa\").\nLe baronie non esistevano nel Regno di Castiglia n\u00e9 nel Regno di Navarra, e il Re di Spagna non cre\u00f2, successivamente, alcuna barona annessa alle propriete castigliane o navarresi. Tuttavia esse esistevano nel Regno d'Aragona, come ad esempio:\nSignore/Signora (\"Se\u00f1or\"/\"Se\u00f1ora\").\nIl titolo di \"Senor\" \u00e8 fuori dai soliti ranghi della nobilt\u00e0 spagnola, il che significa che non ha posto nell'ordine di precedenza e sta da solo in quanto \u00e8, insieme a quello dei conti, il pi\u00f9 antico per anzianit\u00e0 dei regni. Molte delle signorie spagnole sono tra i titoli di nobilt\u00e0 pi\u00f9 antichi in Spagna, e di solito concesso il supporto militare e poteri amministrativi e legali sulla loro signoria. Anche se alcune signorie sono state create dai re di Spagna, altre esistevano prima di loro e non sono stati create da nessun re noto. Per esempio, il Signore di Biscaglia sarebbe il capo di Biscaglia, detenendo un alto grado di indipendenza dal re di Castiglia, a cui poteva dare in pegno o non giurare fedelt\u00e0 feudale, ma di cui egli non era, almeno inizialmente, un vassallo: ogni nuovo signore di Biscaglia doveva rinnovare il giuramento al re. In definitiva per\u00f2, i re di Castiglia ereditarono la signoria."}
{"id": "1782341", "revid": "767487", "url": "https://it.wikipedia.org/wiki?curid=1782341", "title": "Samantha Mumba", "text": "Comincia a lavorare nel mondo dello spettacolo a quindici anni nel talent show \"Let Me Entertain You\" da Louis Walsh (manager dei Boyzone e Westlife). Dopo aver lasciato la scuola per concentrarsi sulla carriera musicale, viene pubblicato l'album d'esordio della Mumba \"Gotta Tell You\", il cui primo singolo omonimo balza alla prima posizione in Irlanda e alla seconda in Inghilterra. L'album invece ottiene il disco di platino e rimane per sei mesi in classifica.\nContemporaneamente Samantha Mumba, viene scelta come testimonial da diverse case di moda come la \"Louise Kennedy\" o \"Dior\", oltre che per l'azienda di abbigliamento sportivo \"Reebok\". Nel 2002, Samantha Mumba viene scelta per interpretare il ruolo di Mara in \"The Time Machine\". Inoltre \u00e8 stata la protagonista di numerose pellicole indipendenti irlandesi."}
{"id": "1782343", "revid": "118144019", "url": "https://it.wikipedia.org/wiki?curid=1782343", "title": "Sergej Bagap\u0161", "text": "Biografia.\nPrima della sua nomina a primo ministro Bagapsh si dedic\u00f2 agli affari, fu primo segretario del Komsomol Abcaso e rappresentante permanente dei dirigenti abcasi.\nBagapsh diresse l'Abkhazia in un periodo in cui c'era un vero pericolo di ripresa del conflitto con la Georgia. Diresse il Paese mentre il suo leader Vladislav Ardzinba, non era pi\u00f9 capace di governare, e per quest ebbe meno potere del suo predecessore. L'ex-presidente georgiano Eduard Shevardnadze afferm\u00f2 una volta rivolto a Bagapsh non avrebbe fatto passare nessuna risoluzione senza Ardzinba.\nLe tensioni con la Georgia arrivarono al culmine nel maggio del 1998 quando il governo georgiano di Tbilisi dispieg\u00f2 le sue forza attorno alla frontiera tra la Georgia e l'Abkhazia. Come risultato del conflitto noto anche come \"Guerra dei sei giorni\", 30.000 rifugiati georgiani attraversarono la frontiera nei pressi di Zugdidi e vennero bruciate 1.695 case georgiane.\nBagapsh era ministro dell'energia quando si inizi\u00f2 a considerarlo come un possibile candidato dell'opposizione alle elezioni del 2004. Il 20 luglio 2004, i due principali movimenti d'opposizione, Amtsakhara e Abkhazia Unita, lo nominarono candidato unico per le elezioni presidenziali di ottobre (non riconosciute dalla comunit\u00e0 internazionale).\nIn tali elezioni, Bagapsh e il suo principale oppositore, Raul Khadjimba, si disputarono i risultati. La Commissione Elettoraleomisi\u00f3n Abcasa dichiar\u00f2 all'inizio vincitore Khadjimba, ma la Corte Suprema dichiar\u00f2 poi che Bagapsh aveva vinto con il 50,3% dei voti, tuttavia revoc\u00f2 questa decisione dopo che i sostenitori di Khadjimba assaltarono il palazzo della Corte. Quindi, Bagapsh e i suoi sostenitori minacciarono di proclamare il nuovo governo unilateralmente il 6 dicembre del 2004.\nCos\u00ec ai primi di dicembre Bagapsh e Khadjimba arrivarono ad un accordo per formare un governo di unit\u00e0 nazionale.\nIl 12 gennaio del 2005 si celebrarono nuove elezione, e grazie all'accordo Bagapsh fu eletto presidente e Khadjimba nominato vicepresidente.\nQuando nell'agosto del 2008 scoppia la seconda guerra in Ossezia del Sud decide di far scendere in campo le proprie truppe a fianco degli osseti insorti e dei russi loro alleati.\nMuore il 29 maggio 2011 in un ospedale di Mosca, in seguito alle complicazioni insorte successivamente ad un'operazione ai polmoni alla quale era stato sottoposto."}
{"id": "1782345", "revid": "123901064", "url": "https://it.wikipedia.org/wiki?curid=1782345", "title": "Giuseppe Buzzanca", "text": "Biografia.\nMedico nutrizionista, \u00e8 stato consigliere comunale nella sua citt\u00e0 natale, Barcellona Pozzo di Gotto per il MSI.\n\u00c8 stato eletto Presidente della Provincia di Messina nel 1994 alle prime elezioni dirette, con una coalizione di centro-destra. Riconfermato nel 1998 fino al 2003.\n\u00c8 stato eletto Sindaco di Messina nel maggio 2003, battendo alle elezioni il candidato dell'Ulivo Antonio Saitta con il 54% delle preferenze (circa 77.000 voti). \u00c8 decaduto dalla carica nel novembre successivo per una condanna per il reato di peculato d'uso.\nNegli anni 2000 \u00e8 stato coordinatore provinciale di Alleanza Nazionale.\nAlle elezioni regionali in Sicilia del 2008 \u00e8 stato eletto deputato all'Assemblea regionale siciliana nella lista del Popolo della Libert\u00e0 dove ha avuto 18.469 preferenze.\n\u00c8 stato rieletto Sindaco di Messina alle elezioni comunali del 15 e 16 giugno 2008, sostenuto dal Popolo della Libert\u00e0, sconfiggendo il Sindaco uscente Francantonio Genovese (anch'egli gi\u00e0 decaduto per irregolarit\u00e0 della competizione elettorale), candidato del Partito Democratico. In quell'occasione ha ottenuto il 51% delle preferenze alla prima tornata elettorale e 14 punti di scarto sul suo rivale. Nel giugno 2012 decade da deputato regionale, non avendo optato per nessuna delle due cariche.\nSi \u00e8 dimesso poi dalla carica di Sindaco il 31 agosto 2012, ultimo giorno utile per la presentazione della sua ricandidatura alle elezioni regionali del 28 ottobre 2012, I 7.776 voti di preferenza ottenuti nella lista del PdL non sono stati sufficienti per essere riconfermato all'Assemblea regionale siciliana.\nProcedimenti giudiziari.\nCondannato in via definitiva per il reato di peculato d'uso; fatti contestatigli all'epoca in cui era presidente della provincia e avvenuti nel 1995 (and\u00f2 in vacanza con l'auto blu).\nPer questo \u00e8 decaduto nel novembre 2003 dalla carica di sindaco,appena sei mesi dalla sua elezione. Tuttavia, la condanna fu successivamente estinta.\n\u00c8 risultato indagato per omicidio colposo plurimo, disastro colposo e lesioni gravi colpose oltre ai danni provocati per l'alluvione avvenuta nella citt\u00e0 peloritana nel 2009. Processato, \u00e8 stato condannato in primo grado nell'aprile 2016 a sei anni di reclusione . Nel luglio 2017 la Corte d'appello di Messina emette una sentenza di assoluzione nel processo d'appello per l'alluvione di Giampilieri perch\u00e9 \"il fatto non sussiste\".\nNel febbraio 2016 \u00e8 stato rinviato a giudizio, insieme ai suoi ex assessori, per falso nel bilancio comunale, e prosciolto per l'accusa di abuso d'ufficio ."}
{"id": "1782348", "revid": "216538", "url": "https://it.wikipedia.org/wiki?curid=1782348", "title": "Pippo Buzzanca", "text": ""}
{"id": "1782349", "revid": "115308195", "url": "https://it.wikipedia.org/wiki?curid=1782349", "title": "Audio rectification", "text": "L'audio rectification \u00e8 un fenomeno di interferenza che si manifesta quando un circuito elettronico che normalmente opera in audiofrequenza risponde anche a segnali esterni in radiofrequenza. Di solito il segnale di disturbo \u00e8 intercettato da un trasmettitore radio vicino e si manifesta in maniera continua o ad intermittenza.\nTipico \u00e8 il caso di una comunicazione telefonica in cui si avvertono suoni esterni. Causa di tale fenomeno \u00e8 la vicinanza di una sorgente di segnali radio (come i segnali televisivi o radiofonici) e l'assenza di un sistema di schermatura o di filtraggio sul dispositivo soggetto all'interferenza."}
{"id": "1782354", "revid": "287204", "url": "https://it.wikipedia.org/wiki?curid=1782354", "title": "Fernando de los R\u00edos", "text": "Politico, dirigente e ideologo socialista spagnolo, \u00e8 considerato uno dei massimi esponenti dal pensiero socialista spagnolo. Bisogna sottolineare la sua proposta di socialismo umanista, con una visione non rivoluzionaria e debitrice dell'avanguardia della socialdemocrazia politica ed etica europea, e di un socialismo nella cornice politica della democrazia liberale, senza concessioni a qualunque tipo di aspirazioni totalitarie. Fu Ministro della Giustizia dal 14 aprile 1931 al 16 dicembre 1931; Ministro della Pubblica Istruzione e delle Belle Arti dal 16 dicembre 1931 al 12 giugno 1933; e Ministro dello Stato (Affari Esteri) dal 12 giugno 1933 al 12 settembre 1933.\nBiografia.\nRimase orfano a quattro anni. Inizi\u00f2 i suoi studi a Cordova e quando la famiglia si spost\u00f2, nel 1895, a Madrid, continu\u00f2 l\u00ec i suoi studi nell'Istituto di Libero Insegnamento, fondato da un gruppo di professori universitari krausisti progressisti spagnoli, impegnati politicamente nella Prima Repubblica.\nSi laure\u00f2 in Giurisprudenza nel 1901 e cominci\u00f2 il suo lavoro come professore nell'Istituto di Libero Insegnamento. Divenne dottore in diritto nel 1907, con una tesi intitolata \"La Filosofia di Platone\". Consegu\u00ec la cattedra di Diritto Politico (una disciplina intermedia tra Diritto Costituzionale e Scienze Politiche) all'Universit\u00e0 di Granada, dove fu professore e poi amico di Federico Garc\u00eda Lorca, che sarebbe diventato un grande poeta e drammaturgo.\nCarriera politica.\nNel 1919 si affili\u00f2 al Partito Socialista Operaio Spagnolo (PSOE), partecip\u00f2 alle elezioni di quello stesso anno e venne eletto deputato per la circoscrizione di Granada. Nel 1920 fu eletto membro della Commissione Esecutiva del PSOE e in tale veste and\u00f2 in Russia per verificare la possibilit\u00e0 dell'ingresso del PSOE nel Comintern. La percezione che ebbe della deriva totalitaria intrapresa dalla Rivoluzione russa fece s\u00ec che De los R\u00edos si opponesse all'ingresso del partito nella Terza Internazionale. La conseguenza fu la fuoriuscita di alcuni dissidenti, che formarono il primo nucleo del Partito Comunista di Spagna.\nNel 1923 fu di nuovo eletto deputato, in quest'occasione dalla circoscrizione di Madrid, e fu testimone del colpo di stato militare dal generale Miguel Primo de Rivera. Immediatamente, e contro l'opinione di importanti dirigenti del PSOE, si oppose alla collaborazione con la dittatura. Nel 1926 ader\u00ec alla Massoneria, nella Loggia \"Alhambra\" di Granada, appartenente al Grande Oriente Spagnolo, col nome simbolico di \"Jugan\". Tra il 1927 e il 1929 fu eletto come rappresentante della Gran Loggia Regionale del Mediod\u00eda alle assemblee annuali del Grande Oriente Spagnolo. Partecip\u00f2, nel 1930, al patto di San Sebasti\u00e1n, che port\u00f2 alla Sollevazione di Jaca e al suo imprigionamento.\nLiberato nel 1931, giusto prima della proclamazione della Seconda Repubblica Spagnola, partecip\u00f2 alle elezioni e fu nuovamente eletto deputato. Entr\u00f2 come ministro della Giustizia nel governo provvisorio che dal 14 aprile al 14 ottobre fu guidato da Niceto Alcal\u00e1 Zamora e fu confermato nello stesso incarico dal 14 ottobre al 16 dicembre 1931 nel primo governo del cosiddetto Biennio riformista, sotto la presidenza di Manuel Aza\u00f1a.\nDopo l'approvazione, il 9 dicembre 1931, del nuovo testo costituzionale, De los R\u00edos rientr\u00f2 nel gabinetto di Manuel Aza\u00f1a come Ministro della Pubblica Istruzione e delle Belle Arti. In questo periodo promosse una riforma del sistema scolastico (allora caratterizzato da una prevalenza della scuola privata, eminentemente di indirizzo cattolico, rispetto a quella pubblica) che port\u00f2, tra le altre cose, alla creazione della Universidad Internacional Men\u00e9ndez Pelayo. Il 12 giugno 1933 pass\u00f2 a dirigere il Ministero dello Stato (Affari Esteri) fino al 12 settembre 1933, giorno in cui Manuel Aza\u00f1a si dimise.\nFu rieletto deputato nelle elezioni del 1933 e 1936. In queste ultime elezioni, svoltesi nel mese di febbraio, ottenne un seggio nel parlamento per la provincia di Granada, con 99.749 voti. La votazione in questa provincia fu dichiarata non valida. Ripetuta il 3 maggio, De los R\u00edos ottenne 224.498 voti su un totale di 260.448.\nQuando scoppi\u00f2 la guerra civile spagnola si trovava a Ginevra, dove era andato a trovare Pablo de Azc\u00e1rate, Segretario Generale aggiunto della Societ\u00e0 delle Nazioni. Entrambi riorganizzarono l'ambasciata spagnola in Francia, di cui De los R\u00edos si fece carico finch\u00e9 ne prese possesso \u00c1lvaro de Albornoz. \nTra il 31 agosto e il 5 ottobre 1936 fu rettore dell'Universidad Central di Madrid, che durante la guerra civile fu obbligata di trasferirsi a Valencia. \nFu poi inviato come ambasciatore negli Stati Uniti, dove rimase a capo della legazione repubblicana fino alla fine della guerra civile. Nel mese di giugno del 1937, ricevuto dal presidente Aza\u00f1a, rese conto della sua prima udienza dal presidente americano, durante la quale Franklin Delano Roosevelt gli disse: \"Spero che se Franco trionfer\u00e0, instaurer\u00e0 in Spagna un regime liberale\", mostrando cos\u00ec che non intendeva appoggiare la Repubblica spagnola perch\u00e9 dava credito alla propaganda dell'influente Chiesa cattolica americana che, influenzata dalla Chiesa cattolica spagnola, presentava la Repubblica come un regime totalitario e Franco come uno statista liberale.\nEpurazione professionale.\nLa sua epurazione come cattedratico da parte del franchismo, senza che egli avesse alcuna possibilit\u00e0 di difesa, avvenne a seguito di un ordine ministeriale del 1939 che coinvolse anche altri cattedratici:\nNel 1939 divenne professore nella 'New School for Social Research di New York'. In questa citt\u00e0 visse in esilio fino alla morte, avvenuta nel 1949. I suoi resti furono riportati in Spagna il 27 giugno 1980 e sepolti, successivamente, nel cimitero civile di Madrid.\nOpere.\nTra le sue opere si ricordano:\nIn quest'ultimo libro, scritto dopo il viaggio nella Russia bolscevica, De los R\u00edos racconta che chiese a Lenin quando pensasse di ristabilire la libert\u00e0. Ma Lenin rispose con un'altra domanda: \"Libert\u00e0 per cosa?\"."}
{"id": "1782361", "revid": "1180079", "url": "https://it.wikipedia.org/wiki?curid=1782361", "title": "Compagnia Catalana", "text": "La Compagnia Catalana d'Oriente, \"Magna Societas Catalanorum\", \"Societas Catallanorum\" (in lingua catalana \"Companyia Catalana d'Orient\"), ufficialmente la \"Compagnia dell'esercito crociato franco e di altri stati europei in Romania\", talvolta chiamata anche \"La Grande Compagnia\", comunemente nota come Compagnia Catalana, fu una compagnia indipendente di mercenari fondata, all'inizio del XIV secolo, da Roger de Flor.\nAl servizio dell'impero bizantino.\nRuggero De Flor aveva reclutato soldati che, dopo la Pace di Caltabellotta fra la Catalogna e l'Aragona opposte alla dinastia francese degli angioini nel 1302, rimasero disoccupati. Nel 1303 De Flor offr\u00ec i servigi della sua Compagnia all'imperatore bizantino Andronico II Paleologo ed al figlio, Michele IX Paleologo. L'impero bizantino era infatti allora minacciato dai turchi che stavano invadendo l'Anatolia. L'offerta di De Flor fu ben accetta sia dai bizantini che dagli aragonesi: questi ultimi governavano allora la Sicilia ed erano piuttosto ansiosi di liberarsi delle truppe irregolari non occupate. La compagnia di De Flor era composta da circa 1.500 cavalieri e 4.000 fanti, gli Almogavari, impiegati dalle armate cristiane di Catalogna ed Aragona durante la \"Reconquista\". La Compagnia Catalana fu imbarcata su 39 galere ed altre navi che trasportarono circa 6.500 persone di cui almeno 2.500 combattenti.\nRoger de Flor giunse a Costantinopoli con l'aiuto del re Federico III di Sicilia nel 1303 ed ivi spos\u00f2 la nipote di Andronico, figlia dello zar della Bulgaria, e fu chiamato Granduca dell'impero bizantino e comandante della flotta. La Compagnia Catalana raggiunse la capitale bizantina con mogli e figli e pochi giorni dopo si fecero subito notare uccidendo una compagnia di genovesi che reclamava il pagamento dei loro debiti. A seguito di ci\u00f2 Andronico li invi\u00f2 in Anatolia a combattere i turchi che, non avendo trovato resistenza alcuna, avevano raggiunto il Bosforo riducendo in schiavit\u00f9 le popolazioni incontrate.\nLa campagna contro i Turchi.\nDopo il loro sbarco a Cizico nel gennaio 1304 i Catalani cacciarono i Turchi che assediavano la citt\u00e0, che fu occupata da loro non senza qualche problema con gli abitanti. L'inizio della campagna contro i turchi avvenne nell'aprile del 1304. In pochi mesi la Compagnia Catalana riusc\u00ec a cacciare i turchi dall'Asia minore. I catalani si gettavano contro i nemici con tale velocit\u00e0 che questi non riuscivano ad utilizzare efficacemente la loro arma principale: l'arco. Roger de Flor giunse fino alle Porte di Ferro nelle montagne del Tauro cilicio, ove nell'agosto del 1304 lui ed i suoi sconfissero i Turchi e catturarono un enorme bottino. A Roger de Flor fu data in feudo la regione, con la sola esclusione delle citt\u00e0.\nSfortunatamente l'intesa fra i catalani e le popolazioni locali era tutt'altro che perfetta: in effetti gli uomini di De Flor, particolarmente gli sregolati Almogavari, commisero parecchi eccessi tanto da far rimpiangere alla popolazione locale l'occupazione turca. Ci\u00f2 nondimeno i greci non fecero nulla per sistemare le cose, tanto che a Magnesia, allorch\u00e9 Roger de Flor part\u00ec per la sua campagna militare, gli abitanti catturarono il bottino della Compagnia ed al ritorno di quest'ultima chiusero le porte della citt\u00e0. I catalani si apprestavano a porre sotto assedio la citt\u00e0, quando furono richiamati da Andronico in Europa a combattere contro i Bulgari.\nI problemi con i bizantini.\nI rapporti fra Andronico e lo zar bulgaro Teodoro Svietoslav stavano diventando sempre pi\u00f9 tesi. Nel 1305 Teodoro invase il territorio imperiale e si apprestava ad attaccare i porti del Mar Nero. \nMichele IX tent\u00f2 di respingerli ma fu sconfitto ad Adrianopoli. In conseguenza di ci\u00f2 egli volle prendersi la rivincita e fece appello a Roger de Flor. L'armata bizantina tuttavia vedeva di mal occhio i catalani e si oppose al loro arrivo, per cui Michele scrisse al fratello che l'impiego della Compagnia avrebbe provocato una rivolta nell'armata bizantina.\nCos\u00ec, quando i catalani di Roger de Flor, appena attraversato il Bosforo, si fermarono a Gallipoli, Andronico chiese loro di rientrare in Asia Minore. Roger de Flor, esasperato da questo cambiamento di direzione, si rifiut\u00f2 e chiese all'imperatore che i suoi uomini fossero pagati, ma ricevette solo modeste somme. Nello stesso tempo sbarcarono a Madyte i rinforzi inviati da Jaime II d'Aragon e Federico III di Sicilia, al comando del nobile aragonese Berenguer d'Enten\u00e7a, con l'intento di preparare la via ad una occupazione di Costantinopoli utilizzando gli stessi Almogavari. Per raggiungere il titolo di Cesare, Roger de Flor cedette a Berenguer il suo di granduca. I rapporti fra bizantini e Compagnia Catalana sembrarono normalizzarsi.\nQuesti avvenimenti tuttavia furono nefasti per l'impero bizantino. Nel gennaio 1305 Ruggero de Flor fortific\u00f2 la penisola, i turchi attaccarono Filadelfia mentre il re di Sicilia preparava una spedizione per la conquista di Costantinopoli. Andronico, disperato, si riconcili\u00f2 con Roger de Flor, che venne nominato Cesare, e gli don\u00f2 in feudo la province dell'Asia. Roger si apprestava ad attaccare i turchi con 3.000 uomini, la situazione migliorava ed i catalani sbarcano in Asia e ma Roger commise l'errore che gli cost\u00f2 la vita: ignorando la grande ostilit\u00e0 di Michele IX, si rec\u00f2 a salutarlo.\nLa resa dei conti con l'impero bizantino.\nIl giovane \"basileus\" lo ricevette sontuosamente ad Adrianopoli (la odierna Edirne) ma nel corso di un festino in suo onore, il 7 aprile 1305 lo fece uccidere dagli Alani, un altro gruppo di mercenari al servizio dell'Imperatore insieme al suo seguito di 300 cavalieri e 1.000 fanti. Successivamente Michele, con l'aiuto di numerosi turchi, attacc\u00f2 Gallipoli cercando di strappare la citt\u00e0 al resto della Compagnia comandata da Berenguer de Enten\u00e7a, che vi era giunto con 9 galere catalane. L'attacco non ebbe successo ma la Compagnia ne rimase decimata.\nSotto la guida Berenger d'Enten\u00e7a i catalani massacrarono tutti gli abitanti greci di Gallipoli e vi crearono una specie di stato indipendente. Berenger, con una piccola flotta, saccheggiava la Propontide. Poco dopo Berenguer de Enten\u00e7a fu catturato dai genovesi e successivamente liberato. La Compagnia era rimasta con soli 206 cavalieri e 1.256 fanti ed era priva di un comandante definito quando l'imperatore Michele, confidando sulla sua superiorit\u00e0 numerica, la attacc\u00f2 ma fu sconfitto ad Arpos, a sud-ovest di Rodosto, nel luglio dello stesso anno.\nSeguendo le regole della cavalleria essi sfidarono l'imperatore che rispose facendo uccidere gli ambasciatori della compagnia ed ordinando il massacro di tutti i Catalani ed Aragonesi che vivevano in Costantinopoli. Ma rimasto privo di truppe, l'impero non pot\u00e9 impedire la risposta della compagnia che fu la devastazione della Tracia e della Macedonia per i successivi due anni, la distruzione dei cantieri navali imperiali. A poco a poco la Compagnia Catalana si trasform\u00f2 in una forza militare multi ed extra-nazionale: greci disertori, italiani e persino turchi vennero a ricostituire gli effettivi di Berenger.\nLa divisione delle forze della Compagnia.\nFerran Ximenis d'Aren\u00f3s sbarc\u00f2 a Madyte con nuove forze almogavre, mentre Bernat de Rocafort si install\u00f2 a Rodosto e Ramon Muntaner, capitano e cronista aragonese, fu nominato governatore di Gallipoli. Il genovese Spinola tent\u00f2 di attaccarla nel luglio del 1308 ma la sua spedizione si risolse in un disastro. Da parte sua Berenger d'Enten\u00e7a, pagato dal re di Aragona, fece una dimostrazione di forza davanti ad una Costantinopoli affranta.\nLa compagnia era un potente risorsa nell'arena politica e Federico III di Sicilia cerc\u00f2 di porla sotto il suo controllo. Egli assegn\u00f2 l'Infante Ferdinando di Maiorca a Gallipoli perch\u00e9 ne divenisse il comandante. Tuttavia, uno dei capi della Compagnia, Bernat de Rocafort, si oppose a questa mossa ed affront\u00f2 Berenguer de Enten\u00e7a, ed altri comandanti che avevano accettato l'Infante. Le truppe al comando di Berenger d'Enten\u00e7a, si scontrarono presso il fiume Maritza con quelle di Bernat de Rocafort ed il primo soccombette nel corso della battaglia. Tale evoluzione convinse Ferran Ximenis d'Aren\u00f3s a fuggire a Costantinopoli ove Andronico gli diede in sposa una delle sue nipoti e lo nomin\u00f2 granduca.\nCostantinopoli osservava compiaciuta la divisione dei catalani e il loro abbandono del territorio dell'impero. Rocafort minacci\u00f2 inutilmente Tessalonica e poi saccheggi\u00f2 la penisola di Kassandra, incluso il Monte Athos.\nDon Fernando e Ramon Muntaner, partendo de Thasos su una flotta, si diressero verso il Negroponte, ove incontrarono una squadra veneziana con a bordo Thibaud de Chepoy, che aspirava al trono di Costantinopoli. L'infante fu catturato ed inviato al Duca di Atene che lo fece mettere in cella come rappresaglia al saccheggio del porto di Almyros. Le galere catalane furono catturate con i passeggeri ed il loro bottino. Thibaud de Chepoy sped\u00ec Muntaner a Rocafort, contando di allearvisi (il Rocafort aveva offerto i servigi della Compagnia a Carlo di Valois che il Conte di Barcellona aveva cacciato dalla Sicilia prima di fondare la Compagnia, nel corso di una guerra per la Corona d'Aragona, per rafforzare le sue pretese sull'impero bizantino. Ma l'alleanza dur\u00f2 poco: gli ufficiali catalani, esasperati dalle attitudini del loro capo, spedirono Rocafort a Thibaud de Chepoy, l'incaricato di Carlo di Valois, che lo arrest\u00f2 e lo sped\u00ec a Napoli ove mor\u00ec di fame il medesimo anno (1309).\nNel 1310 Roger Deslaur offr\u00ec I suoi servigi a Gualtiero V di Brienne Duca di Atene ed in un anno egli liber\u00f2 il duca dai suoi avversari, solo per poi venire tradito dal Brienne che si rifiut\u00f2 di pagargli i servigi ottenuti. La Compagnia si vendic\u00f2 sconfiggendo ed uccidendo il Brienne nella battaglia di Halmyros il 15 marzo 1311 ed assumendo il controllo del Ducato di Atene. Nel medesimo periodo la Compagnia conquist\u00f2 la citt\u00e0 greca di Tebe.\nNon pi\u00f9 sotto il controllo francese, i possedimenti aragonesi si espansero nella Tessaglia e gli aragonesi divennero duchi di Atene e duchi di Neopatria. Il dominio della Compagnia Catalana prosegu\u00ec ininterrotto dal 1388 al 1390, quando essa fu sconfitta dalla Compagnia Navarrese di Pedro de Superano, Juan de Urtubia, e dagli alleati fiorentini di Neri I Acciaioli di Corinto. I loro discendenti li tennero sotto controllo fino al 1456, anno della conquista da parte dell'Impero Ottomano. A quel tempo, come molte intraprese militari, la Grande Compagnia usc\u00ec dalla storia.\nFonti e riferimenti.\nin inglese:\nin francese:"}
{"id": "1782371", "revid": "640277", "url": "https://it.wikipedia.org/wiki?curid=1782371", "title": "Orologio solare", "text": "Con orologio solare si pu\u00f2 intendere:"}
{"id": "1782372", "revid": "16202800", "url": "https://it.wikipedia.org/wiki?curid=1782372", "title": "Montenero (rapper)", "text": ""}
{"id": "1782375", "revid": "1983214", "url": "https://it.wikipedia.org/wiki?curid=1782375", "title": "Palazzo della Provincia", "text": ""}
{"id": "1782377", "revid": "767487", "url": "https://it.wikipedia.org/wiki?curid=1782377", "title": "Fibre afferenti", "text": "Le fibre afferenti (o nervi afferenti, meno appropriato nervi di senso) sono fibre che portano gli impulsi nervosi dai recettori sensoriali che si trovano in periferia verso il sistema nervoso centrale. Il termine contrario ad afferente \u00e8 efferente.\nIl contatto, o anche uno stimolo doloroso, ad esempio, viene percepito dal cervello solo dopo che le informazioni sono state trasmesse dai nervi afferenti. I neuroni afferenti, che li compongono, sono pseudounipolari e comunicano fra loro per mezzo di un interneurone. Sono composti da un solo lungo dendrite, un assone molto breve e un soma liscio e arrotondato. Il dendrite \u00e8 strutturalmente e funzionalmente simile a un assone ed \u00e8 mielinizzato. A ridosso del midollo spinale, migliaia di soma di neuroni afferenti si aggregano in un rigonfiamento noto come ganglio dorsale.\nUn numero particolarmente alto di recettori pu\u00f2 essere rintracciato nella cute, che presenta fra gli altri numerosi recettori del dolore."}
{"id": "1782378", "revid": "16202862", "url": "https://it.wikipedia.org/wiki?curid=1782378", "title": "Emi Lo Zio", "text": ""}
{"id": "1782380", "revid": "1305772", "url": "https://it.wikipedia.org/wiki?curid=1782380", "title": "Gioachino Colombo", "text": "Biografia.\nInizi\u00f2 a lavorare in Alfa Romeo nel 1924 collaborando con Vittorio Jano al progetto dell'Alfa Romeo P2. Nel 1937 disegn\u00f2 il propulsore dell'Alfa Romeo 158: questo progetto interess\u00f2 Enzo Ferrari che, dopo la seconda guerra mondiale, accolse favorevolmente l'idea di Colombo di progettare un V12 per le corse stradali della Scuderia Ferrari. Il primo grande lavoro per la scuderia di Maranello fu un piccolo V12 per la 166 F2 con cilindrata di 1995 cm\u00b3. Conosciuto come \"Motore Ferrari Colombo\" fu installato sia sulle auto di serie che su quelle da competizione. La produzione dur\u00f2 per circa 15 anni, e furono costruiti propulsori di varie cilindrate. Tra quelli pi\u00f9 famosi, va ricordato il 3000\u00a0cm\u00b3 montato sulle Ferrari 250, in tutte le sue versioni come la famosa Ferrari 250 Testa Rossa.\nI motori di Gioachino Colombo non ebbero molta fortuna in Formula 1. Infatti, dopo il successo del propulsore montato sulla 166, i successivi motori sovralimentati non diedero le \"performance\" sperate. A questo punto la Ferrari diede l'incarico di progettare un nuovo motore V12 non sovralimentato a Aurelio Lampredi, che sostituisse quelli di Colombo. Pi\u00f9 tardi, Vittorio Jano inizi\u00f2 a lavorare per la Ferrari e rimpiazz\u00f2 entrambi nello studio dei propulsori.\nGioachino Colombo lasci\u00f2 la Ferrari nel 1950 e torn\u00f2 in Alfa Romeo. Qui ebbe il compito di supervisore del progetto e la costruzione dei motori da competizione. Segu\u00ec anche i propulsori che permisero a Nino Farina e Juan Manuel Fangio di vincere i primi due Campionati Mondiali di Formula 1 (rispettivamente, nel 1950 e nel 1951).\nNel 1953 Gioachino Colombo and\u00f2 a lavorare in Maserati. Progett\u00f2 il propulsore della 250F.\nDue anni pi\u00f9 tardi pass\u00f2 alla Bugatti per lavorare al prototipo 251.\nDal 1957 al 1970 collabor\u00f2 con l'azienda produttrice di motociclette MV Agusta.\nMor\u00ec a Milano nel 1987 ed \u00e8 stato sepolto nel Cimitero di Lambrate."}
{"id": "1782399", "revid": "339392", "url": "https://it.wikipedia.org/wiki?curid=1782399", "title": "Eduard Malofeev", "text": ""}
{"id": "1782402", "revid": "1543377", "url": "https://it.wikipedia.org/wiki?curid=1782402", "title": "Super Video Graphics Array", "text": "Super Video Graphics Array, quasi sempre abbreviato in Super VGA o Ultra VGA o semplicemente SVGA o UVGA, \u00e8 un termine generico che copre una vasta gamma di standard relativi al collegamento video per computer. Promosso inizialmente dalla Video Electronics Standards Association, permette di estendere le prestazioni del precedente standard video VGA, sia per risoluzione che per profondit\u00e0 di colore.\nOrigini.\nLo standard SVGA fu proposto per la prima volta nel 1989, inizialmente con una risoluzione di 800\u00d7600 pixel e 4-bit per pixel, ossia con 16 colori. Negli anni successivi questa risoluzione iniziale fu estesa a 1024\u00d7768 8-bit per pixel e oltre, dando origine a diverse nomenclature. Nello specifico lo standard SVGA si riferisce alla risoluzione di 800x600 pixel, ma il termine \u00e8 stato poi genericamente esteso alle altre specifiche risoluzioni (vedi anche tabella risoluzioni).\nTecnologia.\nLe precedenti schede video CGA e EGA utilizzavano una codifica digitale per visualizzare i colori, e potevano operare solo ad una frequenza ben precisa. Con la VGA veniva introdotto il segnale analogico per la trasmissione dell'informazione relativa al colore fra la scheda video e il monitor; questo ha permesso in seguito il superamento del numero di colori visualizzabili dalla vecchia VGA, virtualmente infiniti anche se limitati dalla video RAM presente sulla scheda video. Pochi mesi dopo la prima introduzione dello standard SVGA, sono apparse sul mercato schede video in grado di operare con una profondit\u00e0 di colore di 24-bit, ossia 8 bit per ciascuna componente di colore (oltre 16 milioni di colori).\nLo standard SVGA defin\u00ec anche un set di regole che permettevano di superare il limite di frequenze fisse di sincronismo orizzontale e verticale, consentendo cos\u00ec di avere sia delle frequenze di aggiornamento pi\u00f9 alte, sia diverse risoluzioni, aprendo cos\u00ec la strada alla produzione di nuove schede video e monitor sempre retrocompatibili e combinabili in modo libero, mentre precedentemente ciascuna scheda video, CGA, EGA e VGA, richiedeva un monitor specifico.\nConnettori.\nConnettore VGA Originale.\nLe schede video SVGA del 1989 utilizzano lo stesso connettore della VGA originale:\nConnettore VESA VGA PnP.\nNel 1995 venne introdotto il DDC2B e il segnale EDID, che permise il plug and play del monitor, il connettore venne modificato in:\nNote\nVESA VGA BIOS Extensions.\nPer permettere ai programmatori di sviluppare applicazioni che operassero su molte schede video di diversi produttori, la VESA defin\u00ec un'interfaccia standard per accedere alle funzioni SVGA, la \"VESA VGA BIOS Extensions\".\nQuesta interfaccia incorpora diverse funzioni che permettono ai programmi di sapere che modalit\u00e0 video sono disponibili (risoluzione e numero di colori) e come accedere alla memoria video. Per ottenere questo risultato senza dover intervenire sull'hardware delle schede video gi\u00e0 messe in commercio, si decise di usare un interrupt software per consentire l'accesso a tutte le procedure di programmazione. I produttori di schede video poterono cos\u00ec pubblicare un driver video VESA implementato in modalit\u00e0 TSR, che si frapponeva cos\u00ec fra il programma applicativo e l'hardware; in questo modo i programmatori poterono sviluppare vari software che potevano operare su hardware differenti.\nModalit\u00e0 video SVGA definite da VESA.\nLa \"VESA VGA BIOS Extensions\" fornisce alle applicazioni informazioni sulle specifiche hardware. Per far questo mette a disposizione 6 funzioni:\nPer accedere a queste funzioni \u00e8 necessario impostare il registro AH della CPU a 4Fh, il numero della funzione nel registro AL e richiamare interrupt 10h.\nAncora oggi le specifiche VBE vengono utilizzate per permettere l'output in modalit\u00e0 grafica quando non \u00e8 disponibile il supporto per una determinata scheda video. Un esempio comune \u00e8 il driver VESA di Xorg. L'inconveniente maggiore \u00e8 l'assenza di funzioni grafiche accelerate, in particolare relative alla grafica 3D. Lo standard VBE/AF infatti specifica alcune funzioni grafiche 2D accelerate, anche se il relativo supporto non risulta molto diffuso."}
{"id": "1782413", "revid": "94633878", "url": "https://it.wikipedia.org/wiki?curid=1782413", "title": "Gazzetta.it", "text": ""}
{"id": "1782419", "revid": "320578", "url": "https://it.wikipedia.org/wiki?curid=1782419", "title": "Gavriil Dmitrevi\u010d Ka\u010dalin", "text": ""}
{"id": "1782421", "revid": "287204", "url": "https://it.wikipedia.org/wiki?curid=1782421", "title": "AFC Champions League 2002-2003", "text": "La AFC Champions League 2002-2003 fu la ventiduesima edizione del massimo torneo continentale asiatico per club e la prima con la nuova denominazione. Venne vinta dall'Al-Ain (Emirati Arabi Uniti).\nLa formula del torneo prevedeva una fase preliminare di qualificazione, composta da quattro turni eliminatori (tre per l'area orientale) con la formula degli incontri A/R.\nOgni zona di qualificazione esprimeva quattro squadre che avrebbero avuto accesso alla fase finale, per un totale di otto squadre. Altre otto squadre erano direttamente ammesse: Al-Hilal (Arabia Saudita), Dalian Shide (Cina), Seongnam Ilhwa Chunma (Corea del Sud), Al-Ain (EAU), Kashima Antlers (Giappone), Persepolis F.C. (Iran), Al-Talaba (Iraq) e BEC Tero Sasana Football Club (Thailandia).\nLa fase finale prevedeva una prima parte a gironi (quattro gironi da quattro squadre ciascuno, composti secondo criteri geografici) ed una seconda parte ad eliminazione diretta con incontri A/R.\nQualificazioni.\nLe otto squadre qualificate dalla fase preliminare erano: Shanghai Shenhua (Cina), Daejeon Citizen (Corea del Sud), Shimizu S-Pulse (Giappone), Esteghlal (Iran), Al-Sadd (Qatar), Osotsapa FC (Thailandia), Nisa Asgabat (Turkmenistan) e Pakhtakor Tashkent (Uzbekistan)."}
{"id": "1782425", "revid": "287204", "url": "https://it.wikipedia.org/wiki?curid=1782425", "title": "Abolla", "text": "Labolla (latino \"abollam\", calco del greco \"\u1f00\u03bc\u03b2\u03cc\u03bb\u03bb\u03b1\", ovvero \"indumento che si butta sulle spalle\") era un mantello maschile usato nell'antica Roma e nell'antica Grecia.\nI romani usavano questo mantello in lana per proteggersi dal freddo in guerra o in viaggio. In seguito \u00e8 stato soprattutto utilizzato dai filosofi stoici a Roma come il \"pallio philosophicum\", imitando i filosofi greci che si distinguevano da un particolare abito."}
{"id": "1782428", "revid": "320578", "url": "https://it.wikipedia.org/wiki?curid=1782428", "title": "Dmitrij Kharin", "text": ""}
{"id": "1782433", "revid": "320578", "url": "https://it.wikipedia.org/wiki?curid=1782433", "title": "Igor Vladimirovi\u010d Kolyvanov", "text": ""}
{"id": "1782434", "revid": "137928", "url": "https://it.wikipedia.org/wiki?curid=1782434", "title": "SVGA", "text": ""}
{"id": "1782435", "revid": "137928", "url": "https://it.wikipedia.org/wiki?curid=1782435", "title": "Super VGA", "text": ""}
{"id": "1782436", "revid": "1318658", "url": "https://it.wikipedia.org/wiki?curid=1782436", "title": "AFC Champions League 2004", "text": "LAFC Champions League 2004 \u00e8 stata la 23\u00aa edizione della massima competizione calcistica per club dell'Asia. Il torneo \u00e8 iniziato il 10 febbraio 2004 e si \u00e8 concluso il 1\u00ba dicembre 2004, con la vittoria dei sauditi dell', al 1\u00ba titolo nella competizione.\nRegolamento.\nDa questa edizione cambia il periodo di svolgimento della competizione che passa su base annuale.\nFase a gironi\nSi parte con 28 squadre divise in 7 gironi da quattro, in base alla regione di provenienza, ovvero i club dell'Asia orientale e del sud-est asiatico sono stati sorteggiati nei gruppi da E a G, mentre il resto \u00e8 stato raggruppato nei gironi da A a D. Ogni club ha disputato un girone all'italiana con andata e ritorno contro altri tre membri del girone, per un totale di 6 partite ciascuno. I club hanno ricevuto 3 punti per una vittoria, 1 punto per un pareggio, 0 punti per una sconfitta. Le classifiche finali sono state stilate in base ai punti e, a parit\u00e0 di punti tra due o pi\u00f9 squadre, si \u00e8 tenuto conto in ordine dei seguenti criteri:\nLe sette vincitrici dei gironi insieme alla squadra campione in carica sono passate ai quarti di finale.\nFase ad eliminazione diretta\nLe 8 squadre qualificate sono state sorteggiate casualmente; tuttavia, l'unica restrizione imposta \u00e8 stata che i club dello stesso paese non potessero affrontarsi nei quarti di finale. Le partite si sono svolte in gare di andata e ritorno e il punteggio complessivo ha deciso il vincitore della partita. Se il punteggio complessivo non poteva produrre un vincitore, veniva utilizzata la \"regola dei gol in trasferta\". Se ancora in parit\u00e0, i club hanno giocato i tempi supplementari, dove si \u00e8 applicato ancora la \"regola dei gol in trasferta\". Se ancora in parit\u00e0, la partita \u00e8 andata ai rigori.\nSquadre partecipanti.\nOltre al detentore del titolo, il club emiratino , alla competizione partecipano altri 28 club.\nA seguito dell'inizio della competizione, i due club bahreiniti e si sono ritirati e quello kuwaitiano \u00e8 stato espulso dal torneo, con la conseguenza che i club in totale che hanno giocato sono scesi a 26. I club esclusi che erano stati sorteggiati nei gruppi A e B hanno visto annullate le partite che hanno disputato; il gruppo C nel quale era stato sorteggiato un club escluso ha visto giocare tra loro solo tre squadre.\nFase a gironi.\nGruppo A.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\n!colspan=3|4\u00aa giornata\n!colspan=3|5\u00aa giornata\n!colspan=3|6\u00aa giornata\nGruppo B.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\n!colspan=3|4\u00aa giornata\n!colspan=3|5\u00aa giornata\n!colspan=3|6\u00aa giornata\nGruppo C.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\n!colspan=3|4\u00aa giornata\n!colspan=3|5\u00aa giornata\n!colspan=3|6\u00aa giornata\nGruppo D.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\n!colspan=3|4\u00aa giornata\n!colspan=3|5\u00aa giornata\n!colspan=3|6\u00aa giornata\nGruppo E.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\n!colspan=3|4\u00aa giornata\n!colspan=3|5\u00aa giornata\n!colspan=3|6\u00aa giornata\nGruppo F.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\n!colspan=3|4\u00aa giornata\n!colspan=3|5\u00aa giornata\n!colspan=3|6\u00aa giornata\nGruppo G.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\n!colspan=3|4\u00aa giornata\n!colspan=3|5\u00aa giornata\n!colspan=3|6\u00aa giornata"}
{"id": "1782445", "revid": "1924342", "url": "https://it.wikipedia.org/wiki?curid=1782445", "title": "Linkin Park", "text": "I Linkin Park sono un gruppo musicale statunitense formatosi a Los Angeles nel 1996. Composto fino al 20 luglio 2017 da Chester Bennington (voce), Mike Shinoda (voce, tastiera e chitarra), Brad Delson (chitarra), Phoenix (basso), Rob Bourdon (batteria) e Joe Hahn (giradischi, campionatore), si tratta di uno dei gruppi di maggior successo commerciale degli anni 2000 e 2010, avendo venduto oltre 100 milioni di copie dei loro dischi nel mondo, di cui 70 per gli album.\nNei primi anni di carriera il gruppo ha contribuito al successo del genere nu metal, proponendo tuttavia nel proprio stile una versione pi\u00f9 orecchiabile di tale genere e pertanto sono stati spesso accostati al pop. I Linkin Park hanno vinto numerosi premi, tra cui due Grammy Award. I loro album sono stati certificati pi\u00f9 volte disco d'oro e di platino negli Stati Uniti d'America, e il loro album d'esordio \"Hybrid Theory\" \u00e8 stato certificato disco di diamante nello stesso paese per aver venduto oltre 12 milioni di copie. Inoltre sono stati nominati nel 2003 da MTV come sesto gruppo pi\u00f9 grande di sempre.\nStoria del gruppo.\nPrimi anni (1996-1999).\nNel 1996 il rapper e polistrumentista Mike Shinoda e il cantante Mark Wakefield, entrambi ex-studenti di liceo di Agoura Hills, formarono gli Xero, incidendo i primi demo agli inizi dell'anno seguente. Proprio nel 1997 entrarono in formazione anche il chitarrista Brad Delson e il batterista Rob Bourdon, entrambi provenienti dai Relative Degrees (il primo fu anche componente dei The Pricks). All'universit\u00e0 Delson divenne amico del bassista Phoenix, membro dei Tasty Snax insieme a Mark Fiore (futuro curatore della videografia dei Linkin Park), mentre all'Art Center College of Design di Pasadena, Shinoda incontr\u00f2 Joe Hahn.\nCon l'ingresso di Phoenix e Hahn nella formazione nel 1997 gli Xero incisero ulteriori demo, senza tuttavia incontrare il favore delle etichette discografiche (furono ben 43 le volte che le etichette si rifiutarono di scritturare il gruppo). Nel corso del 1998 adott\u00f2 il nome Xero 818 e tennero alcuni concerti in vari locali di Los Angeles, oltre a registrare altri demo contenenti brani successivamente lavorati per il futuro album di debutto del 2000. Nel dicembre 1998 Wakefield abbandon\u00f2 il gruppo su decisione del loro manager Jeff Blue, che ritenne pessime le sue prestazioni vocali durante i vari showcase per le etichette. Poco tempo dopo anche Phoenix lasci\u00f2 gli Xero per tornare nei Tasty Snax (che cambiarono nome in in The Snax) e fu rimpiazzato da Kyle Christener.\nA tal punto Shinoda decise di aprire le audizioni per cercare un sostituto di Wakefield. Un addetto di Blue, Scott Harrington, consigli\u00f2 a quest'ultimo e a Delson di reclutare Chester Bennington, proveniente da Phoenix (Arizona) e cantante del gruppo grunge Grey Daze tra il 1993 e il 1998. Blue contatt\u00f2 Bennington nel giorno del compleanno di quest'ultimo, inviandogli successivamente un demo degli Xero e la corrispettiva versione strumentale affinch\u00e9 registrasse le proprie parti vocali. Dopo aver completato le registrazioni, Bennington contatt\u00f2 Shinoda al telefono, il quale apprezz\u00f2 l'esecuzione e lo invit\u00f2 a Los Angeles a prendere parte alle audizioni. Bennington entr\u00f2 pertanto nel gruppo, che cambi\u00f2 nome in Hybrid Theory.\nCompletata cos\u00ec la formazione, gli Hybrid Theory realizzarono nel 1999 l'EP omonimo, distribuito dalla Mix Media Entertainment in sole mille copie. Nello stesso anno vi furono anche i primi concerti del gruppo con Bennington, il primo dei quali svoltosi al Whisky a Go Go di Los Angeles. Grazie a Blue e al loro primo EP, il gruppo firm\u00f2 per la Warner Bros. Records e incisero nuovi demo come base di partenza per l'album di debutto. Nel corso del 2000, tuttavia, si trovarono costretti a cambiare nome: dopo varie proposte al riguardo, come Plear e Platinum Lotus Foundation, Bennington sugger\u00ec il nome Lincoln Park, da una zona di Santa Monica (ora Christine Reed Park) dove passava in auto durante le registrazioni del primo album. Il cantante pens\u00f2 che esistessero tante Lincoln Park negli Stati Uniti d'America e pertanto dovunque avessero suonato sarebbero diventati, per i loro futuri fan, un gruppo locale. Per pochi mesi utilizzarono il nome Lincoln Park, ma quando decisero di registrare un proprio dominio Internet, scoprirono che lincolnpark.com era gi\u00e0 esistente. Poich\u00e9 non potevano permettersi di acquistarlo, ne accorciarono la grafia da Lincoln a Linkin e comprarono cos\u00ec il dominio linkinpark.com. Intorno allo stesso periodo Christener venne sostituito nei concerti da Scott Koziol, successivamente apparso nel video del singolo di debutto \"One Step Closer\".\n\"Hybrid Theory\" e \"Reanimation\" (2000-2002).\nIl 24 ottobre 2000 venne pubblicato l'album di debutto \"Hybrid Theory\", prodotto da Don Gilmore e anticipato il 28 settembre dal singolo di debutto \"One Step Closer\". Il disco ha venduto oltre 30 milioni di copie e le sue sonorit\u00e0 risultano influenzate da gruppi come Deftones, Nine Inch Nails, Depeche Mode e The Roots. In seguito allo scioglimento dei The Snax, agli inizi di novembre Phoenix ritorn\u00f2 nel gruppo, sostituendo Koziol.\nIl gruppo sostenne il suo primo grande concerto il 17 dicembre 2000, per conto del programma KROQ \"Acoustic Christmas\". Per l'occasione, Shinoda scrisse il brano inedito \"My December\", inserito nell'album natalizio di Kevin &amp; Bean (coppia di DJ dell'emittente radiofonica KROQ) e come lato B dell'edizione 10\" di \"One Step Closer\", oltre anche all'edizione speciale di \"Hybrid Theory\" del 2002.\nTra maggio e giugno 2001 vennero pubblicati i singoli \"Crawling\" e \"Papercut\", dopodich\u00e9 i Linkin Park presero parte all'Ozzfest insieme a Black Sabbath, Marilyn Manson, Slipknot e Black Label Society. Verso la fine del 2001 venne pubblicato il singolo \"In the End\", brano tra i pi\u00f9 quotati di quell'anno nonch\u00e9 il pi\u00f9 famoso del gruppo, tanto da essere considerato dai musicisti stessi il loro \"cavallo di battaglia\". Il video musicale, codiretto da Nathan \"Karma\" Cox e dal DJ del gruppo Joe Hahn, venne premiato come miglior video rock agli MTV Video Music Awards 2002, grazie anche all'ausilio della computer grafica. Il 21 novembre 2001 usc\u00ec il loro primo album video, \"Frat Party at the Pankake Festival\", contenente tutti i videoclip fino ad allora pubblicati dal gruppo e un documentario del tour promozionale per \"Hybrid Theory\". In alcuni file si potevano anche trovare video nascosti: in uno di questi era suonata nel 1999 la prima versione di \"A Place for My Head\", intitolata \"Esaul\".\nAll'inizio del 2002 il gruppo cre\u00f2 il tour \"Projekt Revolution\", alla cui prima edizione parteciparono Adema, Cypress Hill, The Apex Theory e DJ Z-Trip. Nello stesso anno Mike Shinoda e Joe Hahn collaborarono con gli X-Ecutioners alla realizzazione del brano \"It's Goin' Down\". Durante il lunghissimo tour decisero di registrare un nuovo album, perci\u00f2 portarono la maggior parte degli strumenti sul proprio tour bus e Shinoda decise di produrre una raccolta di remix. All'inizio l'idea era quella di remixare due brani per un EP ma, incoraggiato da Joe Hahn e da Brad Delson, opt\u00f2 per un album con 20 tracce. Cos\u00ec il 30 luglio 2002 usc\u00ec \"Reanimation\", contenente i remix di tutti i brani di \"Hybrid Theory\" pi\u00f9 quelli di \"My December\" e di \"High Voltage\" e che vendette oltre copie. Dalla sua lista tracce Shinoda scart\u00f2 tre rifacimenti di \"Points of Authority\", \"By Myself\" e \"My December\", rispettivamente dei The Crystal Method, di Marilyn Manson e dei Team Sleep. Alla realizzazione dell'album collaborarono anche Motion Man, KutMasta Kurt, Chali 2na dei Jurassic 5, Stephen Richards dei Taproot, Kelli Ali degli Sneaker Pimps, Aaron Lewis degli Staind, gli Humble Brothers, Jonathan Davis dei Korn, Black Thought dei The Roots, Aceyalone, Pharoahe Monch, gli X-Ecutioners e Jay Gordon degli Orgy. Quest'ultimo realizz\u00f2 l'unico singolo estratto dall'album, \"Pts.of.Athrty\", il cui video venne realizzato completamente in computer grafica e presentava una fazione di alieni in guerra con una di robot. Nello stesso periodo il loro singolo \"Crawling\" vinse un Grammy Award alla miglior interpretazione hard rock, mentre agli MTV Europe Music Awards del 2002, i Linkin Park vennero premiati per la prima volta come miglior gruppo rock grazie a \"In the End\".\n\"Meteora\" (2003-2004).\nGi\u00e0 a met\u00e0 del 2002 il gruppo registr\u00f2 alcuni nuovi brani per un secondo album in studio, il cui titolo rimase segreto fino a dicembre. Quando venne rivelato, il gruppo asser\u00ec di essersi ispirato a Meteora, una serie di monasteri su formazioni rocciose in Grecia, di cui vennero a sapere su una rivista di viaggi: Poco prima della sua pubblicazione, il gruppo organizz\u00f2 l\"'LP Underground Tour\", un breve tour riservato esclusivamente ai membri del fan club, iniziato a Milano il 23 febbraio e conclusosi a Los Angeles il 25 marzo.\nL'album, intitolato \"Meteora\" e pubblicato il 25 marzo 2003, ha venduto circa 16 milioni di copie e il suo singolo di lancio, \"Somewhere I Belong\", fu pubblicato tra buoni consensi pochi giorni prima l'uscita dell'album; il relativo videoclip, diretto da Joe Hahn, venne premiato come miglior video rock agli MTV Video Music Awards dello stesso anno. A produrre il disco sono stati Don Gilmore, produttore dell'album precedente, e i Linkin Park stessi. Durante la prima settimana di vendite, \"Meteora\" vendette circa 810.000 copie e debutt\u00f2 al primo posto di Billboard. Forti delle vendite del loro secondo lavoro in studio, furono premiati come miglior gruppo rock anche ai World Music Award di quell'anno.\nIn seguito il gruppo part\u00ec per la seconda edizione del \"Projekt Revolution\", insieme a Blindside, Mudvayne ed Xzibit. Al termine del tour usc\u00ec il secondo singolo \"Faint\", accompagnato da un video diretto da Mark Romanek. In estate partirono per il \"Summer Sanitarium Tour 2003\" insieme a Metallica, Limp Bizkit, Deftones e Mudvayne. Nel Regno Unito si esibirono anche al Reading Festival insieme ai blink-182, suonando davanti a 65.000 fan. Joe Hahn decise di girare a Praga i video per i singoli \"Numb\" e \"From the Inside\". Il primo fu pubblicato nell'autunno del 2003 mentre il secondo usc\u00ec l'anno successivo. Bennington si ammal\u00f2 prima che il video per \"Numb\" fosse completato, cos\u00ec il resto fu girato in una chiesa di Los Angeles.\nIl 18 novembre 2003 i Linkin Park pubblicarono il loro primo album dal vivo, intitolato \"Live in Texas\", che vendette circa 3.300.000 copie. Il disco contiene video e brani delle loro tappe del \"Summer Sanitarium Tour 2003\" a Houston e Irving. A dicembre si esibirono nuovamente al \"KROQ Almost Acoustic Christmas\" dove, tra i 17 brani previsti, suonarono anche \"One Step Closer\" insieme a Sonny Sandoval dei P.O.D.. Nei primi mesi del 2004 prese il via il \"Meteora World Tour\", a cui si associarono anche P.O.D., Hoobastank e Story of the Year. Nel frattempo usc\u00ec il video di \"From the Inside\", seguito da un altro singolo, \"Breaking the Habit\", diretto da Kazuto Nakazawa e Joe Hahn e premiato come migliore scelta dello spettatore agli MTV Video Music Awards 2004. Prima che esso uscisse come singolo, il brano \"Lying from You\" era stato gi\u00e0 mandato in sola trasmissione radiofonica negli Stati Uniti d'America (ne \u00e8 stato anche realizzato un videoclip in esclusiva per il mercato canadese, che mostrava l'esecuzione del brano presente in \"Live in Texas\").\nSempre nel 2004 i Linkin Park organizzarono la terza edizione del \"Projekt Revolution\", a cui presero parte nella prima fase Korn, Snoop Dogg, The Used, downset., Less Than Jake, e poi Ghostface, Funeral for a Friend e M.O.P.. Anche DJ Z-Trip si un\u00ec al tour, per intrattenere il pubblico da una sezione all'altra. Il tour fu l'evento di maggior successo nel suo genere in quell'anno. Sempre nel 2004, in occasione degli annuali MTV Europe Music Awards, furono nuovamente premiati come miglior gruppo rock.\nCollaborazione con Jay-Z e progetti paralleli (2004-2006).\nNel mese di novembre 2004 il gruppo annunci\u00f2 l'uscita del libro \"From the Inside: Linkin Park's Meteora\", mentre il 30 novembre usc\u00ec un EP realizzato con la collaborazione del rapper Jay-Z, intitolato \"Collision Course\". Il disco, che contiene sei brani costituiti da mash-up dei brani di Jay-Z con quelli dei Linkin Park, debutt\u00f2 alla prima posizione della Billboard 200 e vendette oltre 4.600.000 copie in tutto il mondo; da esso vennero estratti \"Dirt Off Your Shoulder/Lying from You\" e \"Numb/Encore\", quest'ultimo rimasto ininterrottamente nelle classifiche per sei mesi e vincitore il Grammy Award alla miglior collaborazione con un artista rap nel 2006.\nAll'inizio del 2005 il gruppo ha fondato l'ente benefico Music for Relief con l'obiettivo di aiutare le vittime colpite dal Terremoto e maremoto dell'Oceano Indiano del 2004. L'ente \u00e8 stato promosso attraverso due concerti tenuti in quell'anno, tra cui il Live 8 a Filadelfia l'8 luglio dello stesso anno.\nIl 4 marzo 2005 Shinoda ha annunciato in un'intervista con MTV che avrebbe lavorato a un album solista, descritto come \u00abnon prettamente hip hop ma neanche rock. Per i fan che apprezzano solamente il lato rock dei Linkin Park, spero vi piaccia, ma non si sa mai\u00bb. In un'altra intervista Shinoda conferm\u00f2 che il disco sarebbe stato pubblicato sotto il nome Fort Minor. L'album, intitolato \"The Rising Tied\". \u00e8 stato pubblicato il 22 novembre 2005 e ha visto la partecipazione di artisti appartenenti alla scena rap e non, come Styles of Beyond, John Legend, Skylar Grey, Black Thought e Common. Nel mese di dicembre \u00e8 stata pubblicata la raccolta rap metal \"Rock Phenomenon\", prodotta da Shinoda e incisa da Roc Raida degli X-Ecutioners e da DJ Vlad.\nNello stesso periodo dell'annuncio dei Fort Minor, anche Bennington ha rivelato la creazione di un progetto parallelo rock alternativo denominato Snow White Tan (nome derivante da uno spezzone del brano di David Bowie \"Ziggy Stardust\"), successivamente divenuto Dead by Sunrise, a cui avrebbero collaborato Amir Derakh e Ryan Shuck dei Julien-K. L'album, intitolato \"Out of Ashes\", sarebbe stato successivamente pubblicato quattro anni pi\u00f9 tardi.\n\"Minutes to Midnight\" (2006-2009).\nNel mese di maggio 2005 i Linkin Park chiesero la rescissione del contratto con la Warner per \u00abmancanza di fiducia\u00bb. Tuttavia, nel mese di dicembre dello stesso anno il gruppo risolse la diatriba con l'etichetta, prendendo la decisione di pubblicare un terzo album in studio: Secondo le parole di Shinoda, il seguito di \"Meteora\" avrebbe preso una piega differente da quanto realizzato dai Linkin Park negli anni precedenti: \nNel mese di agosto 2006 i Linkin Park hanno preso parte al Summer Sonic Festival in Giappone, insieme ai Metallica e ai Muse, durante il quale hanno portato al debutto il brano inedito \"QWERTY\", successivamente inserito nell'EP \"Underground 6\". Ritornati agli NRG Recording Studios alla fine del 2006 per ultimare le registrazioni del seguito di \"Meteora\", il 2 aprile 2007 il gruppo ha pubblicato il singolo \"What I've Done\", che ha anticipato l'uscita del terzo album in studio, intitolato \"Minutes to Midnight\". Quest'ultimo, il cui titolo fa riferimento all'Orologio dell'apocalisse di Chicago, \u00e8 stato pubblicato il 15 maggio 2007 dalla Warner Bros. e dalla Machine Shop Recordings e contiene dodici brani prodotti da Shinoda e da Rick Rubin, che hanno sostituito il precedente produttore Don Gilmore. Il disco ha venduto 600.000 copie nella prima settimana di vendite (venendo certificato disco d'oro e di platino in molti paesi) e si caratterizza per le sonorit\u00e0 pi\u00f9 tendenti al rock alternativo e per la presenza di assoli di chitarra, allontanandosi di fatto dalle sonorit\u00e0 nu metal caratteristiche dei due album precedenti.\nIl 7 luglio 2007 il gruppo si \u00e8 esibito a Tokyo in occasione del concerto a carattere ambientalista Live Earth 7.7.07, promosso dall'ex-vicepresidente degli Stati Uniti d'America Al Gore. In quella giornata oltre ai Linkin Park hanno suonato altri 150 artisti che si sono presentati nell'arco di una giornata in sette citt\u00e0 diverse, ognuna in un diverso continente. Nell'estate 2007 il gruppo ha riaperto la nuova edizione del \"Projekt Revolution\", a cui hanno partecipato gruppi come My Chemical Romance e Placebo, e ha pubblicato ad agosto il secondo singolo \"Bleed It Out\", seguito a settembre dal relativo videoclip diretto da Joe Hahn. Nel mese di novembre \u00e8 stato pubblicato il terzo singolo \"Shadow of the Day\", accompagnato da un videoclip diretto nuovamente da Hahn e che mostra il solo Chester Bennington camminare in vie dove sono scoppiati tafferugli con la polizia (scenario molto simile a quello del video di \"From the Inside\"). Verso la fine dell'anno, i Linkin Park sono stati premiati come miglior gruppo agli MTV Europe Music Awards 2007.\nIl 3 marzo 2008 il gruppo ha pubblicato il quarto singolo \"Given Up\", seguito a fine aprile da \"We Made It\", singolo del rapper Busta Rhymes a cui i Linkin Park hanno contribuito sia vocalmente che musicalmente. Il 14 luglio \u00e8 stata la volta del quinto e ultimo singolo \"Leave Out All the Rest\", anticipato il mese precedente dal relativo videoclip. Il 24 novembre 2008 \u00e8 stato pubblicato il secondo album dal vivo del gruppo, intitolato \"\" e contenente l'esibizione del gruppo al National Bowl di Milton Keynes del 29 giugno dello stesso anno. A tale concerto ha partecipato anche Jay-Z in qualit\u00e0 di ospite d'eccezione a due brani estratti dall'EP \"Collision Course\", \"Numb/Encore\" e \"Jigga What/Faint\". Sempre nello stesso mese \u00e8 stata pubblicata la raccolta \"Songs from the Underground\", contenente sei brani tratti dalle varie edizioni dei dischi del fan club ufficiale con l'aggiunta di due brani dal vivo mai pubblicati in precedenza e una bonus track scaricabile presso il sito di LP Underground.\nDurante il 2009 i Linkin Park hanno rivelato di aver realizzato un brano inedito che sarebbe stato utilizzato come tema principale per il film \"Transformers - La vendetta del caduto\". Intitolato \"New Divide\", il singolo \u00e8 stato reso disponibile a partire dal 18 maggio 2009 ed \u00e8 stato successivamente premiato da Spike TV come \"Scream Song of the Year\".\n\"A Thousand Suns\" (2010-2011).\nL'11 gennaio 2010 Mike Shinoda ha annunciato la pubblicazione di un brano inedito attraverso il videogioco per iPhone e per iPad \"8-Bit Rebellion!\", ideato dal gruppo stesso e pubblicato il 26 aprile dello stesso anno. Intitolato \"Blackbirds\", il brano avrebbe dovuto anticipare il quarto album in studio dei Linkin Park, la cui pubblicazione \u00e8 stata fissata per met\u00e0 2010, e descritto da Shinoda come pregno di \u00abbeat e tastiere, con un feeling di drum machine\u00bb.\nIl 19 gennaio \u00e8 stato pubblicato un secondo brano inedito, \"Not Alone\", inserito nella raccolta \"Download to Donate for Haiti\" dell'ente benefico Music for Relief. Tale raccolta \u00e8 stata realizzata con lo scopo di aiutare la popolazione colpita dal terremoto di Haiti del 2010. Per \"Not Alone\" \u00e8 stato realizzato anche un videoclip, reso disponibile a partire dal 13 febbraio e che alterna immagini del gruppo in studio di registrazione con quelle della popolazione colpita dal terremoto di Haiti.\nIl 6 giugno 2010 i Linkin Park hanno rivelato che il quarto album era in fase di completamento ed hanno annunciato le prime cinque date del tour per il 2010, iniziato a Berlino il 20 ottobre; l'8 luglio \u00e8 stato annunciato il titolo del quarto album, \"A Thousand Suns\", e la relativa data di pubblicazione, fissata al 14 settembre. Qualche giorno pi\u00f9 tardi sono state rivelate la copertina e la lista tracce. Anticipato il 2 agosto dal singolo \"The Catalyst\", eseguito per la prima volta dal vivo all'Osservatorio Griffith di Los Angeles, \"A Thousand Suns\" abbandona gran parte delle sonorit\u00e0 presenti nei lavori precedenti, mostrando una maggiore impronta elettronica. Il 7 settembre \u00e8 stato rivelato che \"Blackbirds\" sarebbe stato incluso come bonus track all'interno dell'edizione deluxe dell'album pubblicata sull'iTunes Store.\nIl 1\u00ba ottobre \u00e8 stato pubblicato il secondo singolo \"Waiting for the End\", mentre il 7 novembre i Linkin Park si sono esibiti al Puerta de Alcal\u00e1 di Madrid in occasione degli MTV Europe Music Awards, nel quale hanno vinto il premio come Best Live Performance; tale concerto \u00e8 stato successivamente filmato e pubblicato nella riedizione del 2011 di \"A Thousand Suns\", denominata \"A Thousand Suns +\". Al termine del mese Shinoda ha annunciato attraverso il sito ufficiale del gruppo la creazione della stazione radiofonica personale di questi ultimi, denominata \"Linkin Park Radio\". Il 20 dicembre i Linkin Park hanno reso disponibile per il download gratuito l'EP \"2011 North American Tour EP\", contenente due brani eseguiti dal gruppo il 15 novembre a Tel Aviv e tre appartenenti ad altrettanti gruppi che avrebbero supportato i Linkin Park durante il tour nordamericano del 2011: The Prodigy, Pendulum e Does It Offend You, Yeah?; il 23 dicembre \u00e8 stata pubblicata per il download digitale un'edizione speciale \"A Thousand Suns\" contenente sei brani aggiuntivi tratti dall'esibizione dal vivo a Madrid durante gli MTV EMA 2010. i sei brani sono stati successivamente pubblicati negli Stati Uniti nell'EP \"\", uscito il 25 gennaio 2011.\nAll'inizio del 2011 il gruppo \u00e8 stato inserito in varie classifiche di fine anno stilate da \"Billboard\": ha conquistato l'ottava posizione della Social 50, classifica degli artisti pi\u00f9 attivi su internet nei social network, e la posizione 92 nella \"Top Artists\". \"A Thousand Suns\" ha raggiunto la posizione 53 nella Billboard 200 e la settima nella Rock Albums, mentre \"The Catalyst\" ha raggiunto la posizione 40 nella Hot Rock &amp; Alternative Songs. Il 21 marzo dello stesso anno \u00e8 stato pubblicato per il mercato internazionale il terzo singolo \"Burning in the Skies\", anticipato dal relativo videoclip gi\u00e0 dal 23 febbraio. Il giorno dopo \u00e8 stato invece pubblicato l'inedito \"Issho Ni\", inserito nella raccolta \"\" di Music for Relief, realizzata per aiutare la popolazione colpita dal terremoto e maremoto del T\u014dhoku del 2011.\nDopo aver vinto il premio come \"Miglior Band Alternative/Rock Internazionale\" agli Echo Music Awards, nell'aprile 2011 i Linkin Park hanno rivelato la propria partecipazione alla colonna sonora del film \"Transformers 3\" con una versione ridotta di \"Iridescent\", brano estratto come quarto ed ultimo singolo da \"A Thousand Suns\" il 28 maggio. Durante la seconda met\u00e0 di giugno si \u00e8 svolta la quinta edizione del Projekt Revolution, mentre l'8 luglio \u00e8 stato pubblicato l'EP \"\", contenente sei brani tratti dall'esibizione al Roundhouse di Londra in occasione dell'annuale iTunes Festival; la reinterpretazione di \"Rolling in the Deep\" da parte di Bennington e Shinoda presente nell'EP \u00e8 stata resa disponibile per il download singolo esclusivamente sull'iTunes Store britannico e ha debuttato nella classifica britannica dei singoli alla posizione 42, una posizione sopra rispetto alla versione originale di Adele.\nIl 31 agosto i Linkin Park hanno organizzato un concerto segreto a Los Angeles, guadagnando 357.000 dollari interamente devoluti all'ente Save the Children, che aiuta la popolazione giapponese in seguito allo tsunami dell'11 marzo 2011. Il 6 novembre hanno vinto nella categoria \"Best Rock\" agli MTV Europe Music Awards 2011, mentre quattro giorni pi\u00f9 tardi hanno ricevuto dall'ONU il \"Global Leadership Award\" come merito alle varie iniziative tenute con il progetto Music for Relief. Nella stessa occasione il Linkin Park hanno annunciato la nuova campagna no-profit \"Power the World\" per collaborare al progetto parallelo dell'ONU chiamato \"Sustainable Energy for All\", iniziativa volta a garantire l'accesso universale di energia entro il 2030.\n\"Living Things\" e \"Recharged\" (2012-2013).\nNel mese di giugno 2011 Chester Bennington ha rivelato in un'intervista concessa a \"Kerrang!\" che i Linkin Park avevano cominciato le lavorazioni sul materiale per il quinto album in studio, prodotto nuovamente da Rick Rubin, aggiungendo che il gruppo vorrebbe affrontare argomenti controversi per il disco, senza cadere nel predicatorio. L'11 gennaio 2012 Phoenix, durante una videochat tenuta con gli iscritti al fan club ufficiale del gruppo, ha fornito dettagli aggiuntivi riguardanti o sviluppo dell'album, dichiarando che \"al momento sono stati composti 40-50 brani ma ci soffermeremo su 15-20\" e spiegando che \"alcuni brani erano quasi ultimati mentre altri necessitavano di ulteriore lavoro\".\nIn un'intervista al \"Rocksound Magazine\" concessa il 29 febbraio 2012, Mike Shinoda ha rivelato altre informazioni relative al quinto album: Verso la fine di marzo, \"Kerrang!\" ha intervistato nuovamente Bennington, il quale ha rivelato alcuni dettagli relativi principalmente alla direzione stilistica che l'album avrebbe seguito: \nIl 27 marzo 2012 Phoenix ha annunciato su Twitter che il gruppo avrebbe girato il video del singolo apripista del quinto album; il brano in questione, il cui titolo \u00e8 stato confermato da Shinoda il giorno successivo, si \u00e8 rivelato essere \"Burn It Down\", il quale \u00e8 stato reso disponibile per il download digitale a partire dal 16 aprile. Agli inizi di aprile, Shinoda e Bennington sono stati intervistati dalla rivista \"Spin\", in cui hanno rivelato altri quattro brani: \"Lost in the Echo\" (rivelato in precedenza anche dalla rivista \"Rolling Stone\"), \"In My Remains\", \"Castle of Glass\" e \"I'll Be Gone\", quest'ultimo realizzato con la partecipazione del violinista Owen Pallett, arrangiatore degli Arcade Fire.\nIl 16 aprile 2012, in contemporanea alla pubblicazione di \"Burn It Down\", i Linkin Park hanno annunciato il titolo del quinto album, \"Living Things\", la sua data di uscita (fissata al 26 giugno 2012), la lista tracce e la copertina. Il 24 maggio \u00e8 stato presentato in anteprima da MTV il video di \"Burn It Down\" e nella stessa data l'emittente radiofonica britannica \"BBC Radio 1\" ha trasmesso in anteprima il brano \"Lies Greed Misery\". Il 20 giugno dello stesso anno, Shinoda ha annunciato \"LP Recharge\", un videogioco sviluppato dal gruppo in collaborazione con Kuuluu Interactive e che sarebbe stato reso disponibile su Facebook: \nIl 29 giugno il gruppo ha pubblicato il lyric video del secondo singolo estratto da \"Living Things\", \"Lost in the Echo\", entrato in rotazione radiofonica a inizio agosto e pubblicato anche per il download digitale il successivo 19 ottobre per il solo mercato britannico. Il relativo video, che vede come protagonista il rapper Gino the Ghost, \u00e8 stato pubblicato il 4 settembre. Tale video ha successivamente vinto gli O Music Award come \"Miglior video interattivo\". Il 12 ottobre \u00e8 uscito come terzo singolo \"Castle of Glass\", anticipato due giorni prima dal relativo video, mentre il 31 ottobre \u00e8 stato pubblicato esclusivamente in Giappone il quarto singolo \"Powerless\".\nIl 15 gennaio 2013 \u00e8 stato pubblicato sull'iTunes Store il box set digitale \"Studio Collection\", costituito dai primi cinque album in studio con l'aggiunta di \"Reanimation\". Nella stessa data, inoltre, sono state pubblicate sempre sull'iTunes Store le versioni Deluxe dei primi quattro album in studio masterizzate per iTunes con l'aggiunta di varie bonus track. Il 20 aprile, in occasione del Record Store Day, il gruppo ha ripubblicato in un numero limitato a 3.000 copie la versione in vinile del primo album in studio \"Hybrid Theory\" accompagnato dal singolo in 10\" di \"One Step Closer\".\nIl 10 e 11 agosto 2013 il gruppo \u00e8 tornato ad esibirsi in Giappone in occasione del Summer Sonic Festival: nella prima data dell'evento, Mike Shinoda e Chester Bennington hanno fatto la loro comparsa durante l'esibizione del disc jockey Steve Aoki eseguendo insieme a lui l'inedito \"A Light That Never Comes\". La versione in studio del brano \u00e8 stata resa disponibile come contenuto sbloccabile al raggiungimento di un obiettivo da completare all'interno del videogioco \"LP Recharge\", uscito il 12 settembre. In quest'ultima data, Shinoda ha annunciato la pubblicazione del secondo album di remix del gruppo, intitolato \"Recharged\" e pubblicato il 29 ottobre 2013. Come quanto concepito con il precedente \"Reanimation\", \"Recharged\" contiene reinterpretazioni dei brani di \"Living Things\" realizzate da artisti appartenenti alla scena EDM quali Dirtyphonics, Tom Swoon, Datsik e Money Mark, oltre anche ad \"A Light That Never Comes\", estratto come unico singolo dall'album. Riguardo al disco, Shinoda ha commentato: Il 30 ottobre i Linkin Park, con la collaborazione di Surface Remix Project e Indaba Music, ha organizzato un concorso rivolto a tutti i fan in cui \u00e8 stato possibile realizzare un remix di \"A Light That Never Comes\"; il remix vincitore, ad opera di Brian Yates, \u00e8 stato successivamente inserito nell'EP digitale di \"A Light That Never Comes\", distribuito dalla Dim Mak Records.\n\"The Hunting Party\" e altri progetti (2013-2015).\nGi\u00e0 a partire dalla fine del 2012, i Linkin Park hanno annunciato di essere alla lavorazione di una colonna sonora per un film diretto dal disc jockey Joe Hahn, intitolato \"Mall\" e che ha visto la partecipazione di Vincent D'Onofrio. In un'intervista condotta da Fuse, Mike Shinoda ha affermato che il gruppo sta lavorando anche al seguito di \"Living Things\", mentre nel mese di maggio 2013 Chester Bennington ha confermato di essere divenuto anche il frontman del gruppo rock Stone Temple Pilots, in seguito al licenziamento dello storico frontman Scott Weiland avvenuto agli inizi del 2013. La formazione, sotto la denominazione di Stone Temple Pilots with Chester Bennington, ha pubblicato in data 8 ottobre 2013 l'EP \"High Rise\", anticipato dai singoli \"Out of Time\" e \"Black Heart\", pubblicati rispettivamente il 19 maggio e il 18 settembre.\nIn una videochat del 12 ottobre 2013, Shinoda ha affermato che il gruppo \u00e8 intenzionato a pubblicare il sesto album in studio per il 2014, mentre agli inizi di febbraio 2014, lo stesso ha rivelato i primi dettagli riguardanti lo sviluppo dell'album, affermando che \"non vediamo l'ora di farvelo ascoltare quest'estate\": \nIl 3 marzo 2014 i Linkin Park hanno pubblicato attraverso YouTube un video della durata di venti secondi nel quale \u00e8 possibile ascoltare un'anteprima di un brano inedito, rivelatosi essere \"Guilty All the Same\". Il brano ha visto la partecipazione del rapper Rakim e ha ottenuto un buon responso dai fan e dai critici musicali grazie al sound hard rock che si discosta notevolmente dai precedenti album \"A Thousand Suns\" e \"Living Things\". Inizialmente reso disponibile per l'ascolto attraverso Shazam in data 5 marzo, \"Guilty All the Same\" \u00e8 stato pubblicato come singolo il 7 marzo. In seguito, in un'intervista con l'emittente radiofonica portoghese \"1405\", Bennington ha rivelato che la frase \"The Hunting Party 6.14\" apparsa all'interno dell'anteprima di \"Guilty All the Same\" sarebbe l'indizio che il sesto album del gruppo avrebbe visto la pubblicazione nel mese di giugno 2014.\nIl 9 aprile il gruppo ha annunciato il titolo dell'album, \"The Hunting Party\", e la data di pubblicazione, fissata per il 17 giugno 2014; nello stesso giorno viene rivelata la copertina ufficiale dell'album. Il 5 maggio 2014 \u00e8 stato reso disponibile per l'ascolto \"Until It's Gone\", pubblicato come secondo singolo il giorno successivo. Il relativo videoclip \u00e8 stato pubblicato il 12 giugno. Tra il 2 giugno e il 9 dello stesso mese i Linkin Park hanno pubblicato per il download digitale i singoli \"Wastelands\", \"Rebellion\" e \"Final Masquerade\". Per quest'ultimo brano \u00e8 stato realizzato un videoclip, diretto da Mark Pellington e pubblicato il 30 luglio sul canale YouTube del gruppo.\nDurante i mesi di agosto e settembre, il gruppo ha promosso \"The Hunting Party\" attraverso il \"Carnivores Tour\", composto da 25 date tenute esclusivamente in America del Nord e al quale hanno preso parte Thirty Seconds to Mars e AFI.\nIl 17 ottobre 2014 \u00e8 stato distribuito nelle sale cinematografiche statunitensi \"Mall\", il film diretto da Joe Hahn che ha visto come attori Cameron Monaghan, James Frecheville, India Menuez, Gina Gershon, Peter Stormare e Vincent D'Onofrio. In concomitanza con la distribuzione del film, il gruppo ha reso disponibile per il download gratuito il brano \"White Noise\", traccia d'apertura della colonna sonora del film, la quale \u00e8 stata pubblicata nel mese di dicembre dello stesso anno.\nA partire dal mese di novembre, i Linkin Park hanno dato via a un secondo tour in promozione al sesto album, intitolato \"The Hunting Party Tour\" e svoltosi prima in Europa e dopo negli Stati Uniti, paese nel quale \u00e8 stato annullato dopo appena tre date a causa di un serio infortunio alla gamba occorso a Bennington. Tra la fine di febbraio e i primi di marzo 2015 il gruppo ha annunciato alcune date per il \"The Hunting Party Tour\", tenute verso la fine giugno dello stesso anno in Messico, nel mese di luglio in Cina e infine tra agosto e settembre 2015 nel continente europeo, passando tra Russia, Finlandia, Austria, Bielorussia, Italia, Polonia, Germania e Belgio.\nIl 2 aprile 2015 Steve Aoki, il quale aveva gi\u00e0 collaborato con il gruppo nel 2013 alla realizzazione di \"A Light That Never Comes\", ha annunciato attraverso Twitter la pubblicazione di una seconda collaborazione con i Linkin Park, ovvero il singolo \"Darker Than Blood\", uscito il 14 dello stesso mese.\n\"One More Light\", morte di Bennington (2015-2017).\nNel novembre del 2015 Chester Bennington ha deciso di abbandonare gli Stone Temple Pilots dopo due anni e mezzo di collaborazione per dedicarsi interamente ai Linkin Park. Nel gennaio 2016 Mike Shinoda, durante un'intervista rilasciata al periodico statunitense \"Rolling Stone\", ha rivelato che il gruppo \u00e8 al lavoro sul settimo album, previsto indicativamente per la seconda met\u00e0 dell'anno, mentre tre mesi pi\u00f9 tardi lo stesso ha spiegato di aver creato brani pi\u00f9 \u00abpersonali e rivelatori\u00bb insieme ai restanti componenti dei Linkin Park. Intorno allo stesso periodo, Brad Delson e Joe Hahn sono stati intervistati dalla rivista statunitense \"Billboard\", durante il quale hanno rivelato di avere una \u00abmontagna di materiale registrato\u00bb. Verso la fine di maggio dello stesso anno \u00e8 stata rivelata la loro collaborazione con il gruppo comedy hip hop The Lonely Island al brano \"Things in My Jeep\", inserito nella del film di questi ultimi, \"Vite da popstar\".\nIl 2 settembre 2016 Bennington ha pubblicato un aggiornamento sul canale YouTube del gruppo in merito agli sviluppi sull'album, dichiarandosi \u00aborgoglioso\u00bb del materiale fino ad ora composto, giudicato \u00abfantastico\u00bb dal cantante. In un'intervista di dicembre 2016, Bennington ha rivelato che il gruppo \u00e8 entrato nella fase di missaggio e che i brani sono stati scritti insieme a vari collaboratori: \nNel febbraio 2017 i Linkin Park hanno annunciato la pubblicazione del singolo \"Heavy\", realizzato in collaborazione con la cantante statunitense Kiiara e uscito il 16 dello stesso mese. In concomitanza con la pubblicazione del singolo, il gruppo ha annunciato anche il settimo album \"One More Light\", composto da dieci brani e uscito il 19 maggio. Il 17 marzo il gruppo ha reso disponibile un lyric video per il brano \"Battle Symphony\", mentre il 13 aprile \u00e8 uscito quello per il secondo singolo \"Good Goodbye\", che ha visto la partecipazione vocale dei rapper Pusha T e Stormzy. \"Good Goodbye\" \u00e8 stato promosso anche da un videoclip, diretto da Isaac Rentz e pubblicato il 5 maggio. Un quarto brano, \"Invisible\", \u00e8 stato trasmesso in anteprima radiofonica il 10 maggio nel programma \"Beats 1\", condotto da Zane Lowe, per poi essere accompagnato da un lyric video diretto da Jose Lun.\nL'album \u00e8 stato promosso dal relativo \"One More Light World Tour\", la cui tappa europea si \u00e8 svolta tra maggio e luglio 2017. Il tour sarebbe dovuto proseguire anche negli Stati Uniti d'America tra il 27 luglio e il 22 ottobre, ma il 20 luglio 2017 Bennington \u00e8 stato trovato morto nella sua casa di Palos Verdes Estates, qualche ora dopo la pubblicazione da parte del gruppo del videoclip di \"Talking to Myself\", secondo singolo estratto negli Stati Uniti d'America.\nL'improvvisa scomparsa di Bennington ha costretto la formazione a cancellare il tour statunitense, lasciando incerto il loro futuro. Tuttavia, il 18 settembre i cinque restanti componenti dei Linkin Park hanno annunciato un concerto speciale in memoria del cantante, il \"\", avvenuto il 27 ottobre all'Hollywood Bowl di Los Angeles e dove sono stati accompagnati da numerosi musicisti e colleghi di lunga data, tra cui M. Shadows e Synyster Gates degli Avenged Sevenfold, i Blink-182, Daron Malakian e Shavo Odadjian dei System of a Down, Oliver Sykes dei Bring Me the Horizon, Machine Gun Kelly e Steve Aoki, quest'ultimo fautore del singolo benefico \"Darker Than the Light That Never Bleeds\", uscito l'8 settembre come tributo a Bennington. Durante lo svolgimento del concerto speciale, Shinoda ha portato al debutto il brano inedito \"Looking for an Answer\", da lui composto otto giorni dopo la scomparsa di Bennington.\nNello stesso giorno dell'annuncio dell'evento, il gruppo ha reso disponibile su YouTube il videoclip del brano \"One More Light\", diretto da Joe Hahn e da Mark Fiore ed estratto come terzo singolo negli Stati Uniti d'America il 2 ottobre successivo. Il singolo \u00e8 stato successivamente remixato da Aoki e pubblicato per il download digitale il 25 ottobre.\nIl 19 novembre 2017 i Linkin Park sono stati premiati agli American Music Awards 2017 nella categoria \"Favorite Alternative Rock Artist\", dedicando il premio a Bennington. Intorno allo stesso periodo il gruppo ha annunciato il terzo album dal vivo \"One More Light Live\", pubblicato il 15 dicembre e costituito da sedici brani registrati insieme a Bennington durante la tappa europea del \"One More Light World Tour\".\nAttivit\u00e0 seguenti (2018-presente).\nIl 25 gennaio 2018 Shinoda ha pubblicato a sorpresa l'EP solista \"Post Traumatic EP\", contenente tre brani accompagnati dai rispettivi videoclip e incentrati sul suo trascorso in seguito alla scomparsa di Bennington. Il rapper ha in seguito avviato la propria carriera da solista annunciando nel mese di marzo l'album di debutto \"Post Traumatic\", uscito il 15 giugno dello stesso anno e promosso da una tourn\u00e9e mondiale svoltasi tra il 2018 e il 2019.\nIl 18 febbraio 2019 Shinoda, intervistato dalla radio tedesca \"Rock Antenne\", ha affermato che i Linkin Park sono disponibili all'idea di poter continuare a suonare, chiarendo tuttavia di non essere alla ricerca di un nuovo cantante: \nNel corso del 2020 Shinoda ha proseguito la propria attivit\u00e0 come solista, pubblicando gli album strumentali \"Dropped Frames Vol. 1\", \"Dropped Frames Vol. 2\" e \"Dropped Frames 3\". Il 13 agosto dello stesso anno i Linkin Park hanno annunciato una riedizione del primo album \"Hybrid Theory\" atta a celebrare i vent'anni dalla sua pubblicazione e distribuita il successivo 9 ottobre. In contemporanea all'annuncio \u00e8 stato reso disponibile per l'ascolto il brano inedito \"She Couldn't\", tratto dalle sessioni di tale disco e originariamente trapelato in rete durante il 2009.\nStile musicale.\nNei primi due album in studio, \"Hybrid Theory\" e \"Meteora\", i Linkin Park si cimentavano in sonorit\u00e0 nu metal e rap rock intrecciate con influenze hip hop, rock alternativo ed elettroniche, con l'ausilio di programmazioni sonore, sintetizzatori e campionatori.\nCon la pubblicazione di \"Minutes to Midnight\", il gruppo si \u00e8 discostato da tali generi, sperimentando sonorit\u00e0 pi\u00f9 variegate e differenti richiamanti il post-grunge, riducendo le incursioni hip hop a due soli brani (\"Bleed It Out\" e \"Hands Held High\") e sperimentando per la prima volta anche assoli di chitarra. Un'ulteriore svolta sonora \u00e8 stata effettuata con l'album successivo, \"A Thousand Suns\", dove viene dato maggiore spessore all'elettronica, attingendo da generi musicali inediti per il gruppo come l'industrial rock e reintroducendo le incursioni rap dei primi lavori. L'album successivo, \"Living Things\", rappresenta un ritorno a sonorit\u00e0 pi\u00f9 rock, ma fonde il tutto con elettronica pesante e le sonorit\u00e0 hip hop che da sempre caratterizzano il gruppo.\nIn \"The Hunting Party\", il loro sesto album in studio, i Linkin Park si sono spostati a sonorit\u00e0 rock pi\u00f9 forti e pesanti, riducendo al minimo le incursioni elettroniche e introducendo l'uso del doppio pedale e di un gran numero di assoli di chitarra.\nIl settimo album \"One More Light\" ha invece segnato un netto distacco dagli album precedenti, presentando sonorit\u00e0 prevalentemente pop ed elettroniche e riducendo le influenze hip hop esclusivamente al brano \"Good Goodbye\".\nCarattere distintivo della loro musica \u00e8 l'impiego di due voci, spesso nello stesso brano. L'ex cantante Chester Bennington si faceva notare per l'uso dello screaming, tecnica tipica del genere nu metal, ma anche di cantati melodici. Mike Shinoda \u00e8 solito interpretare le strofe mediante la tecnica del rapping, oltre a eseguire i controcanti, ma a partire da \"Minutes to Midnight\" ha iniziato a cimentarsi anche su cantati melodici (sebbene negli anni passati ci furono gi\u00e0 alcune demo in cui sperimentava il cantato melodico, come \"So Far Away\" del 1998, contenuta in \"Underground 12\").\nLogo.\nIl logo dei Linkin Park venne modificato di continuo nel corso degli anni. Durante i primi anni di attivit\u00e0, consisteva in un riquadro nel quale all'interno comparivano le lettere L e P (quest'ultima rovesciata orizzontalmente). Fino alla pubblicazione dell'EP \"Collision Course\", il nome del gruppo presentava la caratteristica comune di utilizzare le \"N\" rovesciate (\"\u0418\"), identiche alla \"I\" dell'alfabeto cirillico: in tal modo il nome del gruppo era comunemente scritto LI\u0418KI\u0418 PARK.\nA partire dal 2007, anno di pubblicazione di \"Minutes to Midnight\", il logo sub\u00ec un'ulteriore evoluzione ed \u00e8 composto da un cerchio al cui interno sono stilizzati due triangoli che rappresentano, attraverso la loro particolare disposizione, le iniziali del gruppo. Con la pubblicazione del sesto album \"The Hunting Party\" nel 2014 vi \u00e8 la scomparsa del cerchio in favore delle sole iniziali stilizzate.\nIl 15 febbraio 2017 il gruppo ha rinnovato il proprio logo, rimaneggiato con l'aggiunta di un contorno esagonale alle due lettere, nonch\u00e9 attraverso l'apporto di alcune modifiche minori. A detta di Shinoda, l'esagono rappresenta un richiamo volto a enfatizzare i sei membri della band, senza tuttavia stravolgere la forma originale dello stesso. In seguito alla morte di Bennington, Shinoda ha pubblicato sui suoi profili social una nuova versione del logo, in cui l'esagono risulta privo di un lato, con riferimento alla scomparsa del cantante.\nLinkin Park Underground.\n\"Linkin Park Underground\" (spesso abbreviato in \"LPU\") \u00e8 il fan club ufficiale dei Linkin Park, fondato nel 2001 dal gruppo insieme alla loro fan Jessica Bardas. All'interno del fan club gli utenti iscritti possono avere la possibilit\u00e0 di interagire con i membri del gruppo, oltre anche a partecipare a varie discussioni contenuti in forum appositi e a ricevere informazioni riguardanti progetti e notizie del gruppo prima che diventino di dominio pubblico. Ogni anno i membri ricevono accessori vari ed EP costituiti da brani mai pubblicati in precedenza. Il 21 novembre 2001 i primi 500 membri iscritti hanno ricevuto in segno di ringraziamento una riedizione dell'EP \"Hybrid Theory\".\nIl 21 novembre 2002 usc\u00ec il secondo EP \"Underground V2.0\", contenente sei brani tra cui la strumentale \"A.06\", un remix di \"Points of Authority\" realizzato dai Crystal Method e l'inedito \"Dedicated\", demo inciso nel 1999. L'anno dopo usc\u00ec \"Underground 3\", contenente cinque brani esclusi dall'edizione CD di \"Live in Texas\". Il 21 novembre 2004 fu la volta di \"Underground 4.0\", contenente sei brani tra cui gli inediti \"Sold My Soul to Yo Mama\" e \"Standing in the Middle\", quest'ultimo inciso in collaborazione con Motion Man. Nel settembre del 2005 venne creato \"Fort Minor Militia\", fan club simile a LP Underground ma rivolto ai fan dei Fort Minor, progetto parallelo di Mike Shinoda. I primi 100 membri ricevettero in omaggio merchandising vario e un DVD allegato all'album \"The Rising Tied\". A novembre usc\u00ec il quinto disco \"Underground 5.0\", contenente sei brani eseguiti dal vivo al Live 8 con la partecipazione di Jay-Z.\nIl 5 dicembre 2006 venne pubblicato \"Underground 6\", contenente quattro brani eseguiti dal vivo al Summer Sonic Festival di Tokyo tra cui \"Reading My Eyes\" (brano registrato nel 1997 quando il gruppo si chiamava ancora Xero), \"QWERTY\" e due brani inediti registrati in studio, tra cui nuovamente \"QWERTY\" e \"Announcement Service Public\". L'anno dopo usc\u00ec \"Underground 7\", contenente dieci brani eseguiti dal vivo durante le varie edizioni del \"Projekt Revolution 2007\". Il 4 dicembre 2008 venne pubblicato l'ottavo disco \"MMM...Cookies - Sweet Hamster Like Jewels from America!\", contenente sei inediti incisi da Bennington e Shinoda che si discostano notevolmente dal loro genere abituale; a Natale dello stesso anno i Linkin Park regalarono ai membri il download gratuito del brano strumentale \"Lockjaw\", realizzato da Shinoda e da Bourdon per testare il programma Pro Tools 8. Il 3 dicembre 2009 usc\u00ec \"\", contenente nove demo (tra cui l'inedita \"Across the Line\") registrate durante le fasi di registrazione dei tre album \"Hybrid Theory\", \"Meteora\" e \"Minutes to Midnight\". Questa fu la prima edizione che venne resa disponibile sia per il download immediato che nel formato vinile.\nPer commemorare i dieci anni dalla nascita del fan club, il 20 agosto 2010 venne pubblicato digitalmente \"A Decade Underground\", contenente gli stessi brani di \"Songs from the Underground\" con l'aggiunta di \"Across the Line\" e \"Pretend to Be\"; il 4 novembre usc\u00ec \"\", contenente dieci demo registrate tra il 1997 e il 2010. Il 15 novembre 2011 usc\u00ec \"Underground Eleven\", contenente anch'esso dieci demo registrate tra le sessioni di \"Hybrid Theory\" e quelle di \"A Thousand Suns\", tra cui quelle di \"In the End\" e \"What I've Done\". Il 16 novembre 2012 venne pubblicato pubblicato \"Underground 12\", comprensivo di otto demo inedite e quelle di \"Points of Authority\" e di \"Forgotten\" (brani entrambi presenti nel primo album \"Hybrid Theory\").\nVerso la fine di luglio 2013 \u00e8 stato annunciato che la successiva edizione dei dischi pubblicati dal fan club, intitolata \"Underground XIII\", avrebbe contenuto anche due brani composti da due fan statunitensi iscritti al fan club in occasione di un contest lanciato dai Linkin Park, i quali avrebbero collaborato con gli artisti vincitori. I vincitori sono stati Ryan Giles e il gruppo rock alternativo Beta State. Il 14 novembre \u00e8 stata rivelata la data di pubblicazione, fissata al 18 novembre, e resa disponibile per l'ascolto una demo di \"I'll Be Gone\", brano presente in \"Living Things\".\nIl 21 novembre 2014 \u00e8 stato pubblicato \"Underground XIV\", costituito da dieci demo realizzate tra il 2002 e il 2009 (tra cui una demo del singolo \"Breaking the Habit\" cantata da Shinoda). Il 25 novembre 2015 \u00e8 uscito \"Underground 15\", contenente sei demo su CD ed altre sei, pubblicate bimestralmente, rese disponibili per il download gratuito presso il loro sito. L'anno seguente \u00e8 stata la volta di \"Underground Sixteen\", contenente dieci demo, tra cui quelle dei singoli \"The Catalyst\" e \"Bleed It Out\"."}
{"id": "1782446", "revid": "1100311", "url": "https://it.wikipedia.org/wiki?curid=1782446", "title": "AFC Champions League 2005", "text": "LAFC Champions League 2005 \u00e8 stata la 24\u00aa edizione della massima competizione calcistica per club dell'Asia. Il torneo \u00e8 iniziato l'8 marzo 2005 e si \u00e8 concluso il 5 novembre 2005, con la vittoria dei sauditi dell', campioni in carica e al 2\u00ba titolo consecutivo.\nRegolamento.\nFase a gironi\nSi parte con 28 squadre divise in 7 gironi da quattro, in base alla regione di provenienza, ovvero i club dell'Asia orientale e del sud-est asiatico sono stati sorteggiati nei gruppi da E a G, mentre il resto \u00e8 stato raggruppato nei gironi da A a D. Ogni club ha disputato un girone all'italiana con andata e ritorno contro altri tre membri del girone, per un totale di 6 partite ciascuno. I club hanno ricevuto 3 punti per una vittoria, 1 punto per un pareggio, 0 punti per una sconfitta. Le classifiche finali sono state stilate in base ai punti e , a parit\u00e0 di punti tra due o pi\u00f9 squadre, si \u00e8 tenuto conto in ordine dei seguenti criteri:\nLe sette vincitrici dei gironi insieme alla squadra campione in carica sono passate ai quarti di finale.\nFase ad eliminazione diretta\nLe 8 squadre qualificate sono state sorteggiate casualmente; tuttavia, l'unica restrizione imposta \u00e8 stata che i club dello stesso paese non potessero affrontarsi nei quarti di finale. Le partite si sono svolte in gare di andata e ritorno e il punteggio complessivo ha deciso il vincitore della partita. Se il punteggio complessivo non poteva produrre un vincitore, veniva utilizzata la \"regola dei gol in trasferta\". Se ancora in parit\u00e0, i club hanno giocato i tempi supplementari, dove si \u00e8 applicato ancora la \"regola dei gol in trasferta\". Se ancora in parit\u00e0, la partita \u00e8 andata ai rigori."}
{"id": "1782447", "revid": "298055", "url": "https://it.wikipedia.org/wiki?curid=1782447", "title": "Hinako Ninomiya", "text": ""}
{"id": "1782454", "revid": "287204", "url": "https://it.wikipedia.org/wiki?curid=1782454", "title": "Kiryat Shmona", "text": "Kiryat Shmona (, letteralmente \"citt\u00e0 degli otto\"), \u00e8 una citt\u00e0 israeliana situata nella Valle di Hula, alle pendici del monte Hermon, nel Distretto Settentrionale. Il nome \u00e8 un omaggio alle otto persone (tra cui Iosif Trumpeldor) cadute il 1\u00ba marzo 1920 durante un attacco arabo contro la vicina Tel Hai.\nStoria.\nKiryat Shmona fu fondata, in luogo del preesistente villaggio arabo di Al-Khalisa (i cui abitanti avevano abbandonato la zona, a seguito della guerra arabo-israeliana del 1948), nel 1950 come \"ma'abara\", cio\u00e8 come campo di accoglienza provvisorio per ebrei appena immigrati in Israele. A breve, molti dei nuovi arrivati si stabilirono qui, per lo pi\u00f9 avviando fattorie, tanto che il centro fu elevato allo status di \"ayarat pitu'ah\" (citt\u00e0 di sviluppo).\nIn effetti, negli anni a seguire Kiryat Shmona si \u00e8 sensibilmente ingrandita, anche se le condizioni di vita degli abitanti non sono mai state facili. Gi\u00e0 nel 1974 la citt\u00e0 fu teatro di un sanguinoso attacco, noto come \"massacro di Kiryat Shmona\": l'11 aprile di quell'anno tre terroristi appartenenti al Fronte Popolare per la Liberazione della Palestina, penetrati dal vicino confine con il Libano, fecero irruzione in un condominio, uccidendo tutti i diciotto residenti (inclusi nove bambini). L'episodio sarebbe poi stato tra gli antefatti della prima invasione israeliana del Libano nel 1978.\nNegli anni a seguire Kiryat Shmona \u00e8 stata oggetto di ripetuti attacchi terroristici, compiuti pressoch\u00e9 quotidianamente a mezzo di razzi Katju\u0161a sparati dal vicino confine libanese, prima da parte dell'OLP, poi da parte di Hezbollah. Nel 2000, dopo il ritiro delle Forze di difesa israeliane dal sud del Libano, la situazione sembrava essersi in parte normalizzata. E invece nel 2006, durante la Seconda guerra del Libano, Kiryat Shmona fu nuovamente bersaglio di migliaia di razzi Katyusha: tra la met\u00e0 di luglio e quella di agosto furono contati oltre 4000 razzi sparati da Hezbollah, che provocarono la fuga di quasi la met\u00e0 della popolazione locale.\nSociet\u00e0.\nEvoluzione demografica.\nSecondo l'Istituto centrale israeliano di statistica, la popolazione di Kiryat Shmona \u00e8 in grandissima maggioranza ebraica (97,9%), per lo pi\u00f9 di origine sefardita, discendendo da ebrei ivi giunti dall'Africa settentrionale e dal Medio Oriente. Un terzo della popolazione risulta di et\u00e0 inferiore ai 19 anni e in generale pi\u00f9 del 70% degli abitanti ha meno di 44 anni.\nEconomia.\nLa giovane et\u00e0 media degli abitanti rende Kiryat Shmona una citt\u00e0 economicamente molto dinamica. A fianco di un'agricoltura fiorente, si sono soprattutto sviluppate industrie per la produzione di apparecchiature elettroniche e tecnologiche: tra esse svetta la \"Meytav\", il maggiore incubatore per l'alta tecnologia di Israele, che ha sede proprio a Kiryat Shmona.\nSport.\nDal 2000 Kiryat Shmona ha una propria societ\u00e0 calcistica, l'Ironi Kiryat Shmona, di propriet\u00e0 dell'affarista Izzy Sheratzky. Nella stagione 2006-2007, la squadra ha militato per la prima volta in \"Ligat ha'Al\", la massima serie del campionato di calcio israeliano. Nel campionato 2011-2012, l'Ironi ha vinto il suo primo titolo nazionale."}
{"id": "1782476", "revid": "1777856", "url": "https://it.wikipedia.org/wiki?curid=1782476", "title": "Mercato dei Fiori Vecchio", "text": "Il Mercato dei Fiori Vecchio \u00e8 un complesso architettonico situato tra via Amendola, via Turati, via VIII Settembre, e via F.lli Rosselli a Pescia.\nStoria.\nCon il tracollo delle tradizionali manifatture seriche ed il notevole ridimensionamento dell'attivit\u00e0 delle cartiere, la riconversione produttiva dell'area pesciatina si rivolse, negli anni trenta, verso un'agricoltura specializzata, dapprima nella produzione di piante di ulivo e successivamente di fiori - in particolare garofani - per la distribuzione dei quali gi\u00e0 nel 1925 era stata realizzata un'ampia tettoia ad uso di mercato coperto.\nCercando di accogliere le esigenze di una produzione in espansione, nell'autunno del 1949 il Comune di Pescia band\u00ec un concorso nazionale per realizzare una piazza coperta da destinarsi a mercato orto-floro-frutticolo, che sorger\u00e0 su un'area del nuovo quartiere di San Michele, tra il centro e la stazione, su via Amendola.\nIn una prima stesura il bando richiedeva espressamente che la tettoia venisse realizzata in cemento armato; ai lati della piazza, 2000\u00a0m\u00b2, erano previsti uffici, magazzini e una serie di servizi legati al mercato. Il progetto doveva tener conto della \"possibilit\u00e0 di sfruttare il locale per cinematografo e altri spettacoli\". Tra i sei gruppi di progettisti che partecipano al concorso si segnalano quello, con il motto \"TS\", formato da Giovanni Michelucci, Emilio Isotta e Renzo Sansoni, e quello, con il motto \"Quadrifoglio\", formato dagli architetti Leonardo Savioli, Leonardo Ricci, Giuseppe Giorgio Gori, Enzo Gori, e dall'ing. Emilio Brizzi, che si assicur\u00f2 la palma della vittoria a stretta maggioranza.\nSecondo la commissione giudicatrice, il Mercato del gruppo \"Quadrifoglio\" appariva \u00ab...una creazione architettonica nobilissima, limpida, ariosa. Sebbene ancorato saldamente alla terra, ha tuttavia un'ansia di volo che sale dalle imposte alle vele delle volte e genera una vibrazione lunga d'aria e di luce\u00bb, e ne venivano esaltate la modernit\u00e0 e la perfetta armonia fra scelte formali e soluzioni tecniche.\nIl progetto esecutivo venne redatto durante il 1949, con alcune modificazioni rispetto all'elaborato di concorso, quali un lieve abbassamento della volta di copertura e la previsione di schermature alle volte laterali, suggerite dalla giuria e dagli stessi floricoltori.\nI lavori iniziarono nel giugno 1950, affidati alla ditta Minnetti e diretti da Emilio Brizzi e Giuseppe Giorgio Gori; nel dicembre dello stesso anno le strutture portanti risultavano ultimate al rustico (prove di laboratorio per il collaudo statico effettuato a cura dell'ing. Leone Chiostri di Pescia fra il 25-11-1950 ed il 26-2-1951).\nIl nuovo impianto venne inaugurato nel giugno del 1951, prima della definitiva conclusione dei lavori che, per quanto riguarda le opere di rifinitura, si prolungarono fino al 1953, con un costo totale di 50.000.0000 di lire. Non venne tuttavia mai risolta la questione delle schermature, ovviata per molti anni con ripari precari, teloni e coperture posticce. Nella realizzazione venne anche previsto un successivo piccolo ampliamento, attuabile tramite copertura piana della piazzetta a pianta trapezoidale, posta sul lato Ovest della costruzione (cio\u00e8 verso l'attuale via VIII Settembre).\nRispetto al primo impianto planimetrico di progetto, l'intero edificio risulta arretrato di 7 ml dal limite della carreggiata di via Amendola cos\u00ec da ampliare la piazza di ingresso e di smistamento traffico (denominata nella relazione di progetto come \"piazzetta affari\", dato l'affaccio su di essa dello sportello bancario).\nCon l'ulteriore, progressivo aumento della produzione floreale nella Valdinievole e la conseguente attivit\u00e0 commerciale durante l'intero anno, la struttura del Mercato, concepita come tettoia aperta in funzione soprattutto del mercato estivo, si dimostr\u00f2 troppo poco capiente rispetto ad una produzione in crescita, di modo che, nel 1970, venne bandito un nuovo concorso in cui risultarono vincitori Leonardo Savioli e Danilo Santi.\n\u00abI lavori prendono avvio nella met\u00e0 degli anni settanta, procedono con lentezza, vengono interrotti per mancanza di fondi nel 1981 e il mercato si trasferisce nella nuova sede nel 1988\u00bb\nAttualmente la vecchia costruzione versa in stato di degrado e di abbandono anche se il comune ne utilizza una parte ad uso uffici ed una porzione \u00e8 occupata da un ristorante. Nel frattempo si sta pensando a mutarne la destinazione.\nArchitettura.\nUbicazione.\nSorge in un'area intermedia fra il ponte del Duomo sulla Pescia e la stazione ferroviaria, a ridosso degli ultimi isolati urbani edificati nell'anteguerra, occupando un intero isolato delimitato dalle vie G. Amendola, F. Turati, VIII Settembre - su cui si apre l'ingresso posteriore - e F.lli Rosselli.\nTali strade furono aperte in occasione della costruzione del Mercato stesso e risultano dal prolungamento della maglia viaria preesistente, ad esclusione di via G. Amendola che all'epoca della costruzione rappresentava gi\u00e0 una delle principali direttrici urbane.\n\u00c8 da rilevare che fino ai primi anni cinquanta lo sviluppo urbanistico di Pescia era avvenuto sostanzialmente senza strumenti urbanistici, nel solo rispetto del Regolamento Edilizio del 1929 (il Piano Regolatore Generale venne redatto dall'Ufficio Tecnico Comunale e adottato solo nel 1958). Fu quindi proprio la realizzazione del Mercato dei fiori a condizionare la successiva crescita urbana, portando ad esempio alla realizzazione, nel 1969, del ponte Europa (detto anche \"Ponte dei Fiori\"), col preciso scopo di deviare il traffico gravitante sul Mercato dei fiori dai due gi\u00e0 troppo congestionati ponti del centro storico.\nEsterno.\nL'edificio, a sviluppo prevalentemente orizzontale, sembra idealmente porsi come una minima emergenza (determinata dalla grande curva della volta) su un tessuto edilizio continuo caratterizzato da piccole e anonime costruzioni a due piani, attualmente in mediocre stato di conservazione.\nOriginariamente la grande volta costituiva una sorta di cannocchiale prospettico fra la collina di Colleviti ad Ovest ed il torrente Pescia ad Est; pur essendosi conservata inedificata l'area compresa fra la via Amendola ed il Pescia, occupata dal parcheggio, la costruzione di condomini a tre - quattro piani sul lato occidentale ha notevolmente ridotto tale effetto panoramico. Nonostante si tratti di un edificio isolato, i due fronti prevalentemente chiusi a Sud ed a Nord sembrano voler suggerire un'indifferenziata continuit\u00e0 con il tessuto edilizio preesistente (a Nord) o allora previsto (a Sud), mentre i due prospetti aperti volevano rivolgersi verso i due elementi naturali caratterizzanti il contesto: la collina ed il torrente, tentativo ambientale oggi vanificato dallo sviluppo edilizio circostante.\nL'edificio si presenta sostanzialmente come una grande \"tenda\" rettangolare di 73 x 24\u00a0m, coperta da una grande volta a catenaria realizzata con travetti tipo SAP in laterizio armato, che scarica su 12 setti laterali anch'essi in cemento armato posti ad un interasse di 14,40\u00a0m.\nLa volta si sviluppa con asse EO ed ha uno spessore in chiave di 15\u00a0cm, del tutto simile cio\u00e8 ad un normale solaio per edifici d'abitazione con luci normalmente ridotte.\nI setti (6 per lato) si presentano come speroni triangolari - il cui profilo superiore \u00e8 determinato dalla risultante dei carichi della volta - tra i quali si inarcano gli archi parabolici che costituiscono il bordo della volta stessa che, tinteggiata in bianco, \u00ab...sembra inarcarsi sui sostegni e proiettarsi verso l'alto, come una tenda gonfiata dal vento\u00bb.\nPlanimetricamente i contrafforti lamellari, lasciati in cemento armato a vista, sono allineati in direzione NS, ad eccezione dei quattro angolari che si dispongono secondo le diagonali del lotto per svolgere un'opportuna funzione di controventamento.\nI setti sono inoltre irrigiditi da due solette in cemento armato che costituiscono la copertura degli ambienti aperti lungo i due lati maggiori, destinati a magazzini e concepiti in modo da consentire calibrature variabili di 9,60\u00a0m\u00b2, 19\u00a0m\u00b2 e 20\u00a0m\u00b2.\nAll'esterno i bassi fabbricati laterali presentano con fronti chiusi, \"fortificati\" dal rivestimento in bozze regolari in pietra calcarea delle cave della Maona e dotati di piccole aperture allineate nella parte alta, in modo da impedire ogni affaccio all'interno.\nQuesta caratterizzazione monomaterica sottolinea gli effetti plastici determinati sui prospetti lunghi dall'alternanza dei volumi compatti e degli stretti passaggi pedonali di accesso alla piazza coperta, quasi in una sorta di rivisitazione della spazialit\u00e0 del tessuto urbano medioevale: non a caso l'opera del Mercato \u00e8 stata associata all'architettura delle cattedrali gotiche, quando cio\u00e8 \u00ab...l'idea strutturale diventa tout court immagine evidente e pregnante, e determina il gioco degli spazi\u00bb.\nI fabbricati laterali proseguono nelle testate oltre la lunghezza della \"tenda\" di copertura e sono destinati ad uffici, depositi, punti di ristoro. In totale i magazzini interessano un'area di circa 1000\u00a0m\u00b2, mentre il corpo principale, dove si svolgevano le operazioni vere e proprie del mercato, si estende per circa 2000\u00a0m\u00b2.\nInterno.\nLa forte caratterizzazione a \"piazza coperta\" dell'edificio, il cui impianto ortogonale e perfettamente simmetrico viene assimilato a quello classico delle basiliche, viene rimarcata anche dalla pavimentazione adottata al suo interno, in blocchetti di cemento nello specchio corrispondente alla volta, con una larga fascia perimetrale in lastre di pietra forte estesa originariamente anche agli spazi-magazzino aperti sui lati, alcuni dei quali tuttavia presentano attualmente una brutta pavimentazione in asfalto. Le parti basamentali dell'edificio sono rivestite della medesima pietra grigia della Maona dei fronti laterali; le parti metalliche conservano la verniciatura in verde chiaro.\nSono ancora in opera le schermature delle volte laterali, risolte con tettoie su travature metalliche e con tendoni plastici, che sottraggono non poco alla originaria ariosit\u00e0 architettonica della grande volta, cos\u00ec come incongrua appare la tribuna posta sul fondo, a chiusura del lato ovest dell'edificio.\nLa critica.\nL'opera di Savioli, Ricci e Gori venne accolta con immediato favore: nel 1949, all'indomani del concorso veniva sottolineato in un articolo l'arditezza della soluzione di copertura del Mercato e la chiara superiorit\u00e0 del progetto vincitore sugli altri, concludendo che \u00ab...finalmente s'esce dallo scatolame \"novecento\" e si vede un edificio essere intimamente legato fra funzione, costruzione e forma (..). Finalmente si sentono nell'aria le vere proporzioni dell'architettura nuova (..). E la Facolt\u00e0 fiorentina d'Architettura avr\u00e0 ragione di gloriarsi di una paternit\u00e0 che \u00e8 sua\u00bb\nL'edificio ha continuato a godere di notevole interesse da parte della critica e non sono mancati riconoscimenti internazionali, tra cui il premio S. Paolo del Brasile del 1953, assegnato da una giuria di cui facevano parte fra gli altri Le Corbusier, Gropius, Alvar Aalto e, in rappresentanza dell'Italia, Ernesto Nathan Rogers, il quale legava il Mercato di Pescia alla \u00ab...tradizione toscana: un insieme che ci fa pensare al succedersi prospettico brunelleschiano degli archi e delle volte, staticamente logici e coerenti, eppure materialmente lievi\u00bb.\nSecondo Fanelli, invece, si realizza in quest'opera la ricerca \u00ab...di un'espressione libera da riferimenti a precedenti, tramite il \"perfetto equilibrio di tutte le componenti in una struttura significante\u00bb; Koenig la giudica come \u00ab...l'opera dove il neoclassicismo di Ricci e Savioli (...) si seppe fondere con le idee strutturali degli altri, ottenendo come risultato che la grande volta sembra librarsi nell'aria\u00bb.\nSecondo Belluzzi, Conforti, per i quali pi\u00f9 che i richiami alla tradizione toscana prevale \u00ab...l'impressione di uno strutturalismo apollineo, la \"limpidezza d'impianto e coerenza strutturale sono le chiavi del successo del concorso di Pescia\u00bb.\nPer Polano, come gi\u00e0 per Fanelli, il vecchio Mercato orto-florofrutticolo di Pescia \u00e8 da annoverarsi tra le opere \u00ab...che segnano la \"rinascita\" dell'architettura italiana nel dopoguerra\u00bb."}
{"id": "1782481", "revid": "1590006", "url": "https://it.wikipedia.org/wiki?curid=1782481", "title": "Mansuetudine", "text": "La mansuetudine \u00e8 detta anche ira buona (nel canto ottavo dell'\"Inferno\", \u00e8 l'ira che prova Dante contro Filippo Argenti, in contrapposizione all'ira mala dell'Argenti). \nL'ira buona \u00e8 considerata un atto di giustizia perch\u00e9 ci si adira contro quelle persone contro le quali \u00e8 giusto adirarsi. La mansuetudine, nel \"Convivio\" dantesco, fa parte del catalogo delle virt\u00f9.\nNell'italiano corrente, la mansuetudine consiste nell'avere un carattere dolce e inoffensivo, ed \u00e8 sinonimo di mitezza."}
{"id": "1782486", "revid": "287204", "url": "https://it.wikipedia.org/wiki?curid=1782486", "title": "Associazione Olimpica Svizzera", "text": "Swiss Olympic (anche \"Associazione Olimpica Svizzera\", \"Schweizerischer Olympischer Verband\" e \"Association Olympique Suisse\") \u00e8 il Comitato olimpico nazionale e l\u2019organizzazione mantello dello sport svizzero organizzato ai sensi del diritto privato, con 104 membri (81 federazioni sportive nazionali e 23 organizzazioni partner) cui fanno capo circa due milioni di atlete e atleti, appartenenti a circa 19\u2019000 associazioni. Swiss Olympic ha sede nella Casa dello Sport di Ittigen, alla periferia di Berna. Swiss Olympic rappresenta gli sport olimpici, ma anche discipline non olimpiche, ed \u00e8 un\u2019organizzazione non profit. Le grandi federazioni sportive sono a loro volta suddivise in federazioni regionali e cantonali. Il Presidente \u00e8 dal 2017 l\u2019ex consigliere nazionale J\u00fcrg Stahl. Il Direttore \u00e8, da gennaio 2012, Roger Schnegg. \nStoria.\nIl movimento olimpico svizzero \u00e8 sostenuto dal 1\u00ba gennaio 1997 dalla Swiss Olympic Association (Swiss Olympic), fino al 2001 denominata Associazione Olimpica Svizzera. Swiss Olympic nasce dalla fusione dell\u2019Associazione Svizzera dello Sport (ASS) e del Comitato Olimpico Svizzero (COS). Nell\u2019organizzazione \u00e8 stato integrato anche il Comitato nazionale per lo sport d'\u00e9lite (CNSE). Il COS, istituito nel 1912, entr\u00f2 a far parte nello stesso anno del Comitato Olimpico Internazionale (CIO). Prima di allora, ai Giochi olimpici non avevano mai preso parte delegazioni ufficiali della Svizzera, anche se in alcune occasioni vi avevano partecipato in modo indipendente singoli atleti: un esempio fu il ginnasta Louis Zutter, presentatosi come privato, che fu l\u2019unico svizzero a partecipare alle Olimpiadi del 1896. Ad oggi, la Svizzera ha ospitato due edizioni dei Giochi olimpici invernali, nel 1928 e nel 1948, entrambe tenutesi a St. Moritz. \nOrganizzazione.\nSwiss Olympic \u00e8 un\u2019associazione e l\u2019organizzazione mantello di 81 federazioni sportive svizzere. L\u2019organo supremo \u00e8 il cosiddetto Parlamento sportivo, l\u2019assemblea delle federazioni associate in cui ciascuna federazione ha diritto di voto in base alla propria grandezza. Un comitato esecutivo, composto dal presidente, dal vicepresidente, da altri 14 membri e dai membri svizzeri del CIO, \u00e8 l\u2019organo esecutivo dell\u2019organizzazione ombrello e rappresenta Swiss Olympic verso l\u2019esterno. Un segretariato \u00e8 responsabile della gestione amministrativa. Inoltre sono collegate a Swiss Olympic la Camera disciplinare per i casi di doping e la Commissione atleti.\nObiettivi e strategia.\nSwiss Olympic persegue i seguenti obiettivi principali: \nMissioni olimpiche.\nSwiss Olympic \u00e8 responsabile di varie missioni olimpiche e delle relative delegazioni. Oltre ai Giochi olimpici estivi e invernali, Swiss Olympic invia delegazioni ai Giochi olimpici giovanili, ai Giochi europei, allo European Youth Olympic Festival e agli ANOC World Beach Games. Inoltre, Swiss Olympic organizza due volte all\u2019anno l\u2019incontro Tutti i Talenti a Tenero (3T). Per ogni grande manifestazione sportiva, Swiss Olympic stabilisce i criteri di selezione di concerto con le federazioni responsabili, e in procedure successive seleziona le atlete e gli atleti qualificati. Al fine di poter offrire alle atlete e agli atleti il migliore ambiente possibile nella sede delle competizioni, Swiss Olympic si occupa in anticipo di tutti gli aspetti organizzativi, in particolare definendo le strutture di accoglienza e le infrastrutture necessarie per gli allenamenti nei luoghi di svolgimento delle manifestazioni e prenotando i voli pi\u00f9 adatti per l\u2019intera delegazione. \nPromozione delle federazioni.\nSwiss Olympic lavora in modo mirato e personalizzato con le singole federazioni per aumentare le opportunit\u00e0 di raggiungere prestazioni di eccellenza in occasione di Giochi olimpici e paralimpici, campionati mondiali ed europei, World Games o altre competizioni di primissimo piano. Le convenzioni sulle prestazioni stipulate tra Swiss Olympic e le federazioni associate hanno una durata di quattro anni, al fine di consentire una maggiore sicurezza nella pianificazione delle federazioni. Le convenzioni specificano in particolare quali contributi finanziari e servizi sono forniti da Swiss Olympic per gli ambiti di gestione delle federazioni, etica e sport di prestazione, e quali attivit\u00e0 sono svolte come controprestazione da parte della federazione. Le varie discipline sportive sono classificate in gruppi, dal Gruppo 1 al Gruppo 5. Tale classificazione \u00e8 utilizzata da Swiss Olympic come strumento di gestione al fine di poter stabilire la misura del sostegno finanziario fornito. Sono prese in considerazione quelle discipline sportive le cui federazioni perseguono uno specifico concetto di promozione dello sport di prestazione e mirano a una partecipazione di successo a Giochi olimpici, Giochi paralimpici, campionati mondiali ed europei (compresi Universiadi e World Games). Gli sport sono classificati in base ai risultati ottenuti, al potenziale a medio termine, all\u2019attuazione dei rispettivi concetti di promozione e alla loro rilevanza a livello nazionale. Oltre a fornire sostegno finanziario, Swiss Olympic sostiene le federazioni con competenze specifiche in materia di etica, pianificazione della federazione, allenamenti e formazione di allenatrici e allenatori. Alle atlete e agli atleti, come anche a funzionarie e funzionari, vengono inoltre attribuiti vari tipi di Swiss Olympic Card. Swiss Olympic promuove anche la formazione professionale delle sportive e degli sportivi con numerosi programmi di formazione e rilascia certificazioni alle istituzioni mediche che si rivolgono in particolar modo ad atlete e atleti di punta. \nLa Carta etica: nove principi per lo sport svizzero.\nI valori olimpici di amicizia, rispetto e prestazioni d\u2019eccellenza rappresentano in tutto il mondo la base fondamentale per uno sport leale e sostenibile. La Carta etica redatta da Swiss Olympic e dall\u2019Ufficio federale dello sport (UFSPO) si basa su questi valori e mira a contribuire a uno sport leale, senza scorrettezze n\u00e9 discriminazioni. La Carta etica \u00e8 parte integrante e obbligatoria dello statuto di ogni federazione associata a Swiss Olympic. Ciascuna federazione aderente \u00e8 inoltre tenuta a designare una persona responsabile di garantire l\u2019applicazione dei principi della Carta etica all\u2019interno della propria federazione sportiva e di occuparsi delle sfide di carattere etico della federazione. Strumenti importanti a tal fine sono il Codice di condotta elaborato da Swiss Olympic nonch\u00e9 i vari programmi che mostrano in che modo i valori olimpici e la Carta etica si possano applicare in modo ottimale nelle attivit\u00e0 quotidiane della federazione e in occasione di eventi sportivi. \nSwiss Olympic Card.\nLa Swiss Olympic Card \u00e8 un riconoscimento assegnato ad atlete e atleti per risultati conseguiti nell\u2019ambito di competizioni internazionali oppure per potenzialit\u00e0 dimostrate. La Swiss Olympic Card \u00e8 disponibile in cinque diverse versioni, a seconda del livello di prestazioni. L\u2019assegnazione ha luogo una volta all\u2019anno, in consultazione con la federazione di riferimento. A seconda della variante, la Card consente a chi la detiene di accedere a servizi e vantaggi specifici."}
{"id": "1782489", "revid": "899609", "url": "https://it.wikipedia.org/wiki?curid=1782489", "title": "Circondario della Frisia Settentrionale", "text": "Il circondario della Frisia Settentrionale () \u00e8 uno dei circondari del \"Land\" tedesco dello Schleswig-Holstein. \u00c8 il pi\u00f9 settentrionale del Paese.\nGeografia fisica.\nInclude gran parte delle aree a est e a sud della Frisia settentrionale e confina con i circondari di Schleswig-Flensburgo e Dithmarschen. Si affaccia sul Mare del Nord e sulla contea danese dello Jutland meridionale.\nIl capoluogo \u00e8 Husum. Il territorio circondariale include l'isola di Sylt, una delle isole Frisone Settentrionali.\nIl circondario \u00e8 chiamato in lingua tedesca \"Kreis Nordfriesland\" o \"Kreis Noordfreesland\" nel linguaggio basso sassone; nel dialetto frisone settentrionale \u00e8 detto \"Kris Nordfraschl\u00f6nj\", nel dialetto fering \"Kreis Nuurdfresklun\" e in lingua danese \"Nordfrislands amt\".\nSuddivisione amministrativa.\nComunit\u00e0 amministrative (* = Sede amministrativa)"}
{"id": "1782494", "revid": "110157", "url": "https://it.wikipedia.org/wiki?curid=1782494", "title": "Magnanimit\u00e0", "text": "Magnanimit\u00e0 etimologicamente deriva dal latino e, come anche nel caso del sanscrito \"mahatma\", \u00e8 una parola composta da \"magnus\", \"grande\", e \"an\u012dmus\", \"animo\": grandezza d'animo.\nNella filosofia greca.\nPer il IV libro dell\"'Etica Nicomachea\" di Aristotele, la magnanimit\u00e0 (\"Megalopsichia\") \u00e8 quella virt\u00f9 acquistatrice e moderatrice di onori e fama. Magnanimo \u00e8 colui che si ritiene degno di onori e fama perch\u00e9 ne \u00e8 veramente degno, senza ricadere nel difetto che \u00e8 la pusillanimit\u00e0 (\"Micropsichia\"), il vizio di chi non si ritiene degno di onori e fama, ma neanche eccedere, per presunzione (\"chaymotes\"), cio\u00e8 aspirare a onori e fama senza esserne degno.\nNon deve, inoltre, peccare d'audacia (\"Megalocindinia\") aspirando ad imprese al di fuori delle sue capacit\u00e0. La \"magnanimitade\" \u00e8 uno dei concetti pi\u00f9 rilevanti tra quelli trattati nel \"Convivio\" di Dante: esempi di magnanimit\u00e0 sono Saladino o Bertran de Born (\"Convivio\", trattato IV, cap. XI). Di audacia potrebbe essere peccatore l'Ulisse dantesco.\nNegli scritti di Natoli.\nIl significato letterale di \"magnanimit\u00e0\" \u00e8 \"grandezza d'animo\"; al riguardo, occorre tuttavia tenere presente che animo va inteso, prima che come sinonimo di anima, come quella particolare propensione individuale a tendere verso determinati fini, ossia ad essere animati al perseguimento di alcuni obiettivi fondati su propri valori. In questo senso il magnanimo \u00e8 colui che risulta appunto avere un \"grande animo\", vale a dire colui che \u00e8 animato al raggiungimento di grandi traguardi morali volti al bene (il termine \"magnus\" ha infatti di per s\u00e9 una connotazione positiva) \u2013 come del resto ben spiegato qui di s\u00e9guito citando la definizione di Salvatore Natoli.\nIn \"Parole della filosofia o Dell'arte di meditare\" (1\u00aa ed. 2004) Salvatore Natoli sostiene che la magnanimit\u00e0, \u00abgrande virt\u00f9 antica di cui oggi si \u00e8 perso perfino il nome\u00bb, non va confusa con la generosit\u00e0. Il magnanimo, infatti, \u00ab\u00e8 colui che punta a cose grandi e impegnandosi per questo produce cose buone e, se forte abbastanza, una sovrabbondanza di bene che ridonda a vantaggio di tutti\u00bb. \u00abIn questo padroneggiarsi ci si rende, paradossalmente, pi\u00f9 disponibili nei confronti degli altri, si diventa indirettamente generosi, dal momento che \"bonum est diffusivum sui\"\u00bb: \u00abIl magnanimo non guarda gli altri non perch\u00e9 li sottovaluta, ma perch\u00e9 trova nel compito che si \u00e8 prefisso la propria misura.\u00bb"}
{"id": "1782495", "revid": "287204", "url": "https://it.wikipedia.org/wiki?curid=1782495", "title": "Acquedotto Appio", "text": "Lacquedotto Appio (o \"Aqua Appia\"), fu il primo acquedotto costruito, nel 312 a. C., per l'approvvigionamento idrico della citt\u00e0 di Roma che, fino ad allora, si serviva delle acque del Tevere, dei pozzi e delle sorgenti.\nStoria.\nProgettato e iniziato dal censore Gaio Plauzio Venoce, che ne stabil\u00ec la sorgente nei pressi di una strada secondaria tra il VII e l'VIII miglio della via Prenestina (ca. 13\u00ba km.), venne realizzato, nel 312 a.C., dal suo collega di censura Appio Claudio Cieco che, essendo riuscito a rimanere in carica oltre la scadenza del collega, si attribu\u00ec il merito e il nome dell'opera.\nL'acquedotto Appio fu restaurato tre volte: nel 144 a.C., in occasione della costruzione dell'acquedotto dell'Aqua Marcia; nel 33 a.C., quando Agrippa monopolizz\u00f2 nelle sue mani il controllo di tutto l'apparato idrico della citt\u00e0; e tra l'11 e il 4 a.C., a opera di Augusto.\nCon quest'ultimo intervento venne costruito un canale sotterraneo parallelo al condotto principale, che captava acqua da sorgenti poste verso il VI miglio della via Prenestina e, dopo un percorso di circa 9,5\u00a0km., si univa all'acquedotto principale nei pressi dell'attuale viale Manzoni. Ne risultava un notevole potenziamento della portata, che in tal modo raggiungeva le 1.825 quinarie (75.737 m3, pari a 876 litri d'acqua al secondo).\nCaratteristiche tecniche e percorso.\nL'esatta dislocazione della sorgente \u00e8 sconosciuta: probabilmente si \u00e8 prosciugata nel tempo. Antonio Nibby, mosso alla ricerca del percorso dell'acquedotto, dopo averne seguito il tracciato da Tor Tre Teste afferm\u00f2 di averne individuato le sorgenti (\"un campo pieno di sorgenti, fralle quali una limpidissima ed abbondante entro una grotta pittoresca\") in un campo nei pressi del \"casale della Rustica\".\nL'intero percorso, completamente sotterraneo a 15 m di profondit\u00e0, misurava 11,190 miglia romane (ca. 16,5\u00a0km.), ed aveva una portata giornaliera di 841 quinarie, poco pi\u00f9 di 34.000 m3. Anche del tratto del percorso extracittadino non \u00e8 ancora stato possibile rinvenire alcuna traccia.\nSeguito approssimativamente il tracciato della via Prenestina, il condotto entrava in citt\u00e0 nella zona denominata \"\u201cad spem veterem\u201d\", nei pressi dell'attuale Porta Maggiore. Sempre con un percorso sotterraneo attraversava tutto il colle Celio, per poi uscire all'aperto (in corrispondenza dell'attuale piazza di Porta Capena) e superare l'avvallamento di circa 90 m che separa il Celio dall'Aventino. Per l'attraversamento di questo breve tratto (l'unico scoperto), si serviva delle arcate e della struttura della Porta Capena. Di nuovo sotterraneo, l'ultimo tratto costeggiava il versante settentrionale del colle per terminare nei pressi della Porta Trigemina, nell'area dell'attuale basilica di Santa Maria in Cosmedin. Qui, circa 20 strutture (denominate \u201ccastelli\u201d), provvedevano ad una prima suddivisione delle acque per la successiva erogazione idrica alle utenze pubbliche ed all'area portuale.\nI pochi resti del condotto che si sono potuti rinvenire forniscono indicazioni sui criteri costruttivi, che non sembra per\u00f2 potessero garantire una buona tenuta stagna: si tratta di una serie di blocchi in tufo forati (con diametro ca. 30\u00a0cm), connessi tra di loro ed alloggiati in un cunicolo a sezione quadrata con i tre lati in muratura e una copertura \u201ca volta\u201d."}
{"id": "1782503", "revid": "765341", "url": "https://it.wikipedia.org/wiki?curid=1782503", "title": "Jorge Costa", "text": "Carriera.\nGiocatore.\nClub.\nCresciuto nelle giovanili del Porto, Jorge Costa ha iniziato la sua carriera da professionista in prestito a club minori come Penafiel e Mar\u00edtimo, prima di fare ritorno al Porto nel 1992. Per il decennio successivo ha militato nei \"drag\u00f5es\", diventando un giocatore simbolo del club: fino al 2002 ha vinto otto scudetti portoghesi (di cui cinque consecutivi dal 1995 al 1999), cinque coppe nazionali e otto Supercoppe di Lega.\nDopo un breve prestito al Charlton nel 2002, con cui ha collezionato 24 presenze, \u00e8 tornato a Porto ottenendo i primi successi internazionali: la Coppa UEFA nel 2003 e la Champions League nel 2004, queste due affermazioni sotto la guida di Jos\u00e9 Mourinho, e la Coppa Intercontinentale 2004 (calcio). Nel 2005 ha lasciato il Porto, con un bottino di 16 reti in 251 incontri di Primeira Liga. L'anno successivo ha chiuso la sua carriera nel club belga dello Standard Liegi, dove ha segnato due reti in venti partite del campionato belga 2005-2006.\nNazionale.\nCon il ha esordito nel 1995, collezionando 50 presenze e 2 reti fino al 2002: ha fatto parte della lista dei convocati per il e il ."}
{"id": "1782504", "revid": "28406", "url": "https://it.wikipedia.org/wiki?curid=1782504", "title": "Roger de Flor", "text": ""}
{"id": "1782507", "revid": "131358", "url": "https://it.wikipedia.org/wiki?curid=1782507", "title": "Roberto Lu\u00eds Gaspar Deus Severo", "text": ""}
{"id": "1782510", "revid": "123014", "url": "https://it.wikipedia.org/wiki?curid=1782510", "title": "Aqua Appia", "text": ""}
{"id": "1782511", "revid": "121131254", "url": "https://it.wikipedia.org/wiki?curid=1782511", "title": "Cella di Hadley", "text": "In meteorologia la cella di Hadley \u00e8 un tipo di circolazione atmosferica convettiva, che coinvolge l'atmosfera nella fascia climatica tropicale (dall'equatore ai tropici) generando un'ascesa di grandi masse d'aria calda nei pressi dell'equatore che, dopo essere risalita fino ad un'altezza di circa 10\u201315\u00a0km, si sposta in quota verso i tropici, da cui successivamente ridiscende verso la superficie dirigendosi nuovamente nei bassi strati verso l'equatore. Questa circolazione \u00e8 strettamente collegata alla presenza stabile degli alisei, delle piogge tropicali, dei deserti subtropicali e delle correnti a getto.\nOrigine del nome.\nIl nome della cella \u00e8 stato assegnato in onore di George Hadley, un avvocato inglese e meteorologo amatoriale del 1700, che per primo interpret\u00f2 correttamente la causa della direzione prevalentemente occidentale degli alisei nelle regioni subtropicali. Ma siccome la sua spiegazione si poggiava sulla differenza nel moto est-ovest tra l'aria e il suolo, fino all'arrivo di William Ferrel, tutti pensarono che si potesse applicare soltanto al moto verso nord o verso sud. Una massa di aria che si muova verso est o verso ovest relativamente al terreno non avrebbe subito, secondo Hadley, alcun effetto.\nDescrizione.\nLa principale forzante della circolazione atmosferica \u00e8 il riscaldamento della superficie ad opera del Sole, che mediamente \u00e8 massimo all'equatore e minimo ai poli. La circolazione atmosferica trasporta energia verso i poli con l'effetto di diminuire la differenza di temperatura tra equatore e polo. Il meccanismo con cui avviene \u00e8 diverso per latitudini tropicali ed extratropicali.\nFra i 30\u00b0N e i 30\u00b0S di latitudine, questo trasporto di energia avviene attraverso una semplice circolazione con moti ascendenti nei pressi dell'equatore, flussi verso i poli in quota sotto la tropopausa, moti discendenti nelle aree subtropicali e flussi di ritorno verso l'equatore in superficie. Il flusso di aria dall'equatore ai tropici subisce una deviazione verso est, a causa della forza di Coriolis, determinando una corrente a getto nella regione subtropicale. Il flusso di aria dai tropici all'Equatore subisce, per la forza di Coriolis, una deviazione verso ovest, originando gli alisei; la zona dove convergono gli alisei (che non coincide sempre con l'Equatore geografico, potendo oscillare da circa 3\u00b0S a 10\u00b0N) prende il nome di \"zona di convergenza intertropicale\" o ITCZ. Tuttavia questo meccanismo di trasmissione del calore attraverso la cella di Hadley si spiega solo in presenza di un certo grado di viscosit\u00e0.\nAlle medie latitudini, il trasporto di energia avviene per mezzo di cicloni ed anticicloni e si ha una circolazione che ha verso opposto rispetto a quella tropicale (\"cella di Ferrel\"). Oltre i 60\u00b0 di latitudine la circolazione ha di nuovo lo stesso verso di quella tropicale (\"cella polare\"). La circolazione che avviene entro i 30\u00b0 di latitudine viene chiamata cella di Hadley, tuttavia le cause per cui questo fenomeno non si estende a latitudini maggiori \u00e8 uno degli argomenti di studio della meteorologia dinamica moderna.\nNei pressi della tropopausa, durante il moto dell'aria verso i poli, il flusso \u00e8 deviato verso est a causa della forza di Coriolis dando origine alle correnti a getto subtropicali che si muovono da ovest verso est. Analogamente, alla superficie il flusso d'aria diretto verso l'equatore subisce una deviazione verso ovest dando origine agli alisei.\nConseguenze sul clima tropicale e subtropicale.\nL'aria calda ricca di umidit\u00e0 che proviene dall'equatore, durante l'ascesa raffredda e, come conseguenza, diminuisce la sua capacit\u00e0 di immagazzinare acqua che inevitabilmente precipita. Questo \u00e8 il motivo per cui il clima delle zone equatoriali \u00e8 caratterizzato da precipitazioni intense e abbondanti che consentono lo sviluppo delle foreste pluviali.\nL'aria, ormai povera di umidit\u00e0 prosegue il suo moto verso i poli fino alle latitudini di circa 30\u00b0 dove inizia la discesa verso la superficie riscaldandosi adiabaticamente e provocando un'ulteriore diminuzione dell'umidit\u00e0 relativa. Tutte queste componenti rendono le zone subtropicali particolarmente aride; la maggior parte dei deserti infatti \u00e8 concentrata in questa fascia."}
{"id": "1782513", "revid": "767487", "url": "https://it.wikipedia.org/wiki?curid=1782513", "title": "Distretto dei 24 Pargana Nord", "text": "Il distretto dei 24 Pargana Nord \u00e8 un distretto del Bengala Occidentale, in India, di 8.930.295 abitanti. Il suo capoluogo \u00e8 Barasat."}
{"id": "1782515", "revid": "92920", "url": "https://it.wikipedia.org/wiki?curid=1782515", "title": "Giorgio Voghera", "text": "Biografia.\nFiglio di Guido, noto matematico, e di Paola Fano, entrambi personaggi di spicco della Comunit\u00e0 ebraica di Trieste. Impiegatosi, non ancora ventenne, presso la sede RAS di Trieste, \u00e8 costretto ad abbandonare la propria citt\u00e0 nel 1939 a seguito delle leggi razziali emanate un anno prima dal governo fascista. Emigrato in Palestina dopo un periodo di internamento a met\u00e0 strada fra la prigionia e la sorveglianza coatta trascorso con altri italiani a Giaffa, va a vivere in un \"kibbutz\", facendo rientro in Italia solo nel 1948. Assunto nuovamente dalla RAS nella propria citt\u00e0 natale, rester\u00e0 a lavorare con la compagnia di assicurazioni fino al 1962.\nLo scrittore si legher\u00e0 da vincoli di amicizia a Umberto Saba (che aveva conosciuto in giovent\u00f9), Virgilio Giotti, Roberto Bazlen e altri prestigiosi rappresentanti degli ambienti letterari del suo tempo. Tale ambiente \u00e8 stato descritto da Anna Curiel Fano nel romanzo autobiografico \"Giorgio e io\". \nTrascorrer\u00e0 gli ultimi anni della propria vita nella casa di riposo \"Pio Gentilomo\" fondata e gestita dalla comunit\u00e0 ebraica triestina, pur continuando a restare in stretti rapporti con il mondo intellettuale della sua regione e del resto d'Italia e partecipando attivamente alla vita culturale della propria citt\u00e0. Si spegner\u00e0, ultranovantenne, nell'amata Trieste.\nL'11 dicembre 1992, nella sala del Consiglio comunale del Palazzo del Municipio di Trieste, i cronisti triestini hanno consegnato il premio San Giusto d'Oro allo scrittore quale riconoscimento per la sua opera.\nL'opera.\nIl narratore.\nIl segreto.\nIl debutto dello scrittore avviene alla fine degli anni cinquanta, con un divertente libello umoristico, una specie di guida per arrampicatori sociali e impiegati senza scrupoli pubblicato sotto lo pseudonimo di Libero Poverelli, \"Come far carriera nelle grandi amministrazioni\" (1959).\nAll'inizio del decennio successivo vede la luce, sempre in forma anonima (lo pseudonimo utilizzato \u00e8 questa volta quello di \"Anonimo triestino\"), \"Il segreto\" (Einaudi 1961), affascinante e inquietante romanzo attribuito in un primo tempo a suo padre Guido seppur l'attribuzione non abbia mai trovato una risposta definitiva. La vicenda ruota attorno a un amore inespresso. Mino Zevi, il protagonista, non riesce infatti a rivelare a Bianca, oggetto della propria passione, i sentimenti che nutre nei suoi confronti. Priva di azione, la narrazione si struttura in un doloroso monologo interiore che mette a nudo i tormenti interiori e le frustrazioni di Mino. L'ambiente in cui si muove il protagonista \u00e8 quello della Trieste di inizio secolo che, seppure non paesaggisticamente descritta, \u00e8 vivamente presente con la propria tradizione letteraria, le idiosincrasie dei propri abitanti, l'ambiente ebraico e cosmopolita descritto dall'autore.\nIl Direttore Generale.\nPubblicato nel 1974, si configura come un vero e proprio romanzo autobiografico, incentrato sulla figura di un dipendente assicurativo che, alla fine degli anni trenta del Novecento, si vede costretto ad abbandonare l'Italia a causa delle persecuzioni razziali. Il libro, che pur riesce ad esprimere compiutamente un dramma umano e collettivo vissuto dal Voghera in prima persona, lascia ampi spazi a una garbata e divertente satira sul conformismo di alcuni ambienti lavorativi e sulla grettezza mentale e l'arrivismo degli impiegati che li popolano.\nIl saggista.\nQuaderno d'Israele.\nSei anni pi\u00f9 tardi viene dato alle stampe il saggio \"Quaderno d'Israele\" (Scheiwiller, 1967 e Mondadori, 1980), grande affresco della societ\u00e0 ebraico-palestinese alla vigilia della creazione dello Stato di Israele (1947). L'esperienza personale vissuta in quelle terre per quasi un decennio dall'autore, contribuisce a dare alla narrazione un interesse particolare. L'entusiasmo, le emozioni, la fede di un grande popolo, cui viene offerta dalla storia la possibilit\u00e0 di tornare in possesso delle terre che furono culla della propria nazione, sono colti magistralmente dal Voghera e trasmessi intatti al lettore, coinvolgendolo nei meccanismi storici, socio-culturali, psicologici che sono alla base di quel grande progetto collettivo che \u00e8 stato, ed \u00e8, lo stato di Israele.\nSempre sui suoi anni trascorsi in Palestina l'autore ci lascer\u00e0 una toccante testimonianza in \"Carcere a Giaffa\" (Studio Tesi, 1985)\nGli anni della psicoanalisi e altri saggi.\nCon il saggio \"Gli anni della psicoanalisi\" (Studio Tesi, 1980), Voghera rievoca la Trieste degli anni venti, centro cosmopolita, all'avanguardia in Italia per avere accolto con favore la psicoanalisi freudiana, diffusasi in citt\u00e0 grazie all'opera del triestino Edoardo Weiss, fondatore della \"Societ\u00e0 psicoanalitica\". L'autore pone l'accento sugli stretti rapporti esistenti fra la psicoanalisi e i grandi scrittori di cultura e formazione ebraica, con alla testa Italo Svevo e Umberto Saba, e pi\u00f9 in generale il peso determinante che gli intellettuali ebrei hanno avuto nello sviluppo letterario, artistico, economico e civile di Trieste.\nA questo saggio si ricollega in qualche modo il libro di storia e di memorie \"Anni di Trieste\" (Editrice Goriziana, 1989), commossa rievocazione che lo scrittore fa della Trieste della propria infanzia, giovinezza e maturit\u00e0 e dell'affascinante e tormentata vicenda sociale, culturale e politica vissuta nel Novecento dalla citt\u00e0 giuliana.\nDi sicuro interesse \u00e8 anche il volume \"Nostra signora morte\" (Lint Editoriale Associati, 1983), un'acuta riflessione esistenziale frutto di settantacinque anni di speranze, attese, illusioni e delusioni vissute dal grande scrittore triestino. \nInteressante anche il suo epistolario con Giorgio Fano descritto nel libro \"L'ottimismo di Giorgio Fano e il pessimismo di Giorgio Voghera\" di Guido Fano (Mimesis Edizioni, 2019).\nBibliografia.\nISBN 88-7778-049-5"}
{"id": "1782517", "revid": "41933", "url": "https://it.wikipedia.org/wiki?curid=1782517", "title": "Cella di hadley", "text": ""}
{"id": "1782518", "revid": "1690151", "url": "https://it.wikipedia.org/wiki?curid=1782518", "title": "Distretto dei 24 Pargana Sud", "text": "Il distretto dei 24 Pargana Sud \u00e8 un distretto del Bengala Occidentale, in India, di 6.909.015 abitanti. Il suo capoluogo \u00e8 Alipore."}
{"id": "1782520", "revid": "124123", "url": "https://it.wikipedia.org/wiki?curid=1782520", "title": "Domenico Giambonini", "text": "Biografia.\nGiambonini proveniva da Gandria ed apparteneva ad una famiglia di armaioli; suo zio Secondo Verda era stato armaiolo del II battaglione dei Bersaglieri Lombardi. Come scrive il giornalistan Tarcisio Bullo \u201c\"era predestinato a questa disciplina sportiva\"\u201d. Ben presto, quale iscritto alla societ\u00e0 Carabinieri di Bellinzona, emerse come tiratore di punta all'arma lunga ed alla pistola.\nIl suo primo impegno internazionale fu nel 1882. All'epoca, appena quattordicenne, fu iscritto dallo zio (che lo accompagn\u00f2 e gli fece da garante per la partecipazione) ad un torneo di tiro popolare organizzato a Verona, al quale potevano partecipare gli aderenti all'associazione di tiro al bersaglio del luogo.\nIn quell'occasione il ragazzo chiese di poter sparare con cartucce da lui fuse e confezionate, provocando lo stupore dei presenti, che si trasform\u00f2 in ammirazione quando lo videro mirare in piedi con un vecchio fucile italiano Vetterli-Vitali Mod. 1870/87. In tali condizioni ottenne un risultato degno di un tiratore esperto e, terminata la gara, si vide consegnare una medaglia d'argento, primo riconoscimento di una lunga carriera sportiva durata 70 anni.\nNel 1895, a Lugano, Giambonini divenne campione internazionale a 300\u00a0m con il fucile militare nelle tre posizioni; ottenne poi il titolo di maestro tiratore ticinese alla pistola nel 1906 a Chiasso, quello di maestro tiratore internazionale alla pistola a Roma nel 1907 (dove vinse con la pistola d'ordinanza), quello di maestro tiratore ticinese al fucile a Locarno nel 1909 e, infine, quello di maestro tiratore federale al fucile a Berna nel 1910.\nDivenne il primo tiratore ticinese a far parte della nazionale, per la quale partecip\u00f2 all'arma libera al campionato del mondo, nel 1912 a Biarritz, allora in qualit\u00e0 di riserva. Nello stesso anno vinse con 60 cartoni su 60 colpi a Bayonne, con un fucile francese Lebel; poco dopo si afferm\u00f2 nel tiro cantonale a Bellinzona, dove vinse pure il \"Concorso Pietro Chiesa\", indetto dall'omonimo mecenate, il quale lo gratific\u00f2 di una pistola con dedica.\nAncora quale componente della squadra nazionale svizzera venne impegnato a Viborg nel 1914, ad Anversa nel 1920 e a Lione nel 1921. Durante l'olimpiade belga si aggiudic\u00f2 la prima medaglia olimpica ticinese, conquistata all'et\u00e0 di 52 anni. Oggi quella medaglia di bronzo, vinta nel tiro rapido con la pistola a squadre a 30\u00a0m, \u00e8 conservata fra i tesori esposti nel \"Museo Svizzero dei Tiratori\" a Berna; ha un diametro di 60\u00a0mm e pesa 80 g.\nIncredibilmente per\u00f2 quest'impresa fu dimenticata e sepolta dal Comitato Olimpico Internazionale e persino da quello svizzero, che al nome di Giambonini e dei suoi compagni d'arme Gustave Amoudroz, Hans Egli e Joseph Jehle - che avevano davvero preso parte alla gara - sostituirono quelli di Fritz Kuchen, Willy Schneider, Caspar Widmer e August Wiederkehr.\nUn errore clamoroso, spiegabile unicamente col fatto che le Olimpiadi di Anversa, le prime dopo la Grande Guerra, furono disputate in condizioni molto difficili e con un'organizzazione piuttosto approssimativa. In pi\u00f9, il rapporto ufficiale dei Giochi del 1920 and\u00f2 perso e quello oggi custodito nella biblioteca del CIO \u00e8 solo una versione ufficiosa e ricca di lacune.\nSolo nel 2004 il CIO approv\u00f2 la modifica delle classifiche ristabilendo la verit\u00e0 storica, dopo vari interventi presso il comitato olimpico svizzero del giornalista Tarcisio Bullo, che port\u00f2 le prove dell'errore commesso a suo tempo.\nUn atto dovuto per un tiratore che, anche dopo l'alloro olimpico, continu\u00f2 a conseguire risultati di grande significato sportivo: nel 1921 si laure\u00f2 campione internazionale alla pistola e nel 1922 a Soletta venne proclamato incontrista internazionale (\"matcheur internationale\") alle due distanze, con fucile e pistola.\nNel 1936, infine, ottenne lo straordinario punteggio di 568, con la pistola libera, in occasione del tiro cantonale ticinese a Bellinzona. Tale risultato, tolti i 12 punti di abbuono (era gi\u00e0 veterano), era di 9 punti superiore a quello che allora era il primato mondiale, detenuto dallo svedese Ullman.\nGiambonini fu anche un eccellente istruttore ed un autorevole dirigente: dal 1918 al 1940 rivest\u00ec la carica di vicepresidente della federazione cantonale di tiro (FTST), di cui rimase ascoltato ed apprezzato componente del Comitato direttivo fino al 1950."}
{"id": "1782521", "revid": "770634", "url": "https://it.wikipedia.org/wiki?curid=1782521", "title": "Distretto di Howrah", "text": "Il distretto di Howrah \u00e8 un distretto del Bengala Occidentale, in India, di 4.274.010 abitanti. Il suo capoluogo \u00e8 Howrah."}
{"id": "1782526", "revid": "729019", "url": "https://it.wikipedia.org/wiki?curid=1782526", "title": "Ma'abara", "text": "La ma'abara (, pl. \"ma'abarot\", \"\u05de\u05e2\u05d1\u05e8\u05d5\u05ea\"; da \"ma'avar\", \"\u05de\u05e2\u05d1\u05e8\", \"transito\") era il campo in cui provvisoriamente venivano sistemati gli ebrei immigrati in Israele durante gli anni cinquanta del XX secolo.\nNei mesi immediatamente successivi alla proclamazione dello Stato di Israele, le \"ma'abarot\" ivi allestite ospitarono decine di migliaia di persone appena arrivate: nei primi anni '50 giunsero dall'Iraq oltre 130.000 ebrei, che andarono ad aggiungersi ai 90.000 gi\u00e0 stipati nelle 125 \"ma'abarot\" esistenti. Le condizioni di vita non erano certamente delle pi\u00f9 facili: gli ospiti, sistemati in tende, dovevano condividere i servizi igienici a loro disposizione, numericamente insufficienti rispetto all'alto numero di persone.\nGi\u00e0 verso la met\u00e0 degli anni '50 le \"ma'abarot\" persero di importanza: da un lato, gran parte dei loro abitanti trov\u00f2 sistemazione nelle citt\u00e0 esistenti o in quelle appena fondate in Israele; dall'altro, diverse \"ma'abarot\" (tra cui Kiryat Shmona, Sderot, Beit She'an, Yokneam Illit, Or Yehuda, Nahariya e Migdal HaEmek) divennero vere e proprie citt\u00e0.\nNel 1963 le ultime \"ma'abarot\" rimaste furono definitivamente smantellate."}
{"id": "1782528", "revid": "125447829", "url": "https://it.wikipedia.org/wiki?curid=1782528", "title": "Nuovo Mercato dei Fiori", "text": "Il Nuovo Mercato dei Fiori \u00e8 un complesso architettonico situato sulla Strada provinciale Mammianese a Pescia.\nStoria.\nDivenuto dimensionalmente insufficiente il vecchio mercato dei fiori (realizzato da Giuseppe Giorgio Gori e Leonardo Savioli nella met\u00e0 degli anni cinquanta), il comune di Pescia ed il ministero dell'agricoltura e delle foreste nel 1970 indicono un concorso nazionale per un nuovo Centro di commercializzazione dei fiori dell'Italia centrale: a suggello del carattere innovativo che si vuole conferire a questo secondo intervento, il bando richiede una struttura modulare e flessibile, disponibile a trasformazioni e futuri sviluppi.\nI vincitori del concorso, il nutrito gruppo guidato da Leonardo Savioli e Danilo Santi, propongono un progetto in cui la tecnologia diviene fondamentale mezzo espressivo. In particolare, l'invenzione strutturale che caratterizza l'opera si deve al contributo di Salvatore Di Pasquale. Su richiesta della committenza, il progetto di concorso viene variato in fase esecutiva: in particolare \u00e8 eliminata l'articolata successione dei volumi che chiudono la galleria di testa (concepiti come morfemi distinti conclusi dal segno circolare del ristorante), vengono rivisti i pilastri ed i tiranti a sostegno della copertura ed addolciti i colori delle strutture.\nLa costruzione, avviata nel 1975 sotto il controllo del ministero dell'agricoltura, \u00e8 travagliata da ritardi e lentezza dei finanziamenti. I lavori, affidati all'impresa Simonetti ed alla ditta Pradelli, si interrompono nel 1981 per riprendere pochi anni dopo. Nel 1985 sono introdotte alcune modifiche in corso d'opera: in particolare viene predisposta un'apposita sala per le contrattazioni a mezzo d'asta, concepita come un volume autonomo che altera in parte la percezione del grande vano centrale, e decade l'ipotesi di costruire verso la ferrovia le due appendici destinate agli uffici ed alle attivit\u00e0 commerciali, i cui spazi sono invece ricavati a chiusura del lato nord dell'edificio. Il nuovo mercato entra finalmente in funzione nel 1988.\nDescrizione.\nIl nuovo mercato \u00e8 situato nella zona sud della citt\u00e0 di Pescia, decisamente strategica e baricentrica sia rispetto al bacino economico di utenza (l'ampia rete florovivaistica del pistoiese) sia rispetto al sistema viario (ferroviario e autostradale). L'area su cui l'edificio insiste (un lotto di circa 9 ettari adiacente alla stazione ferroviaria) si inserisce in un paesaggio pianeggiante, caratterizzato dalla commistione tra attivit\u00e0 rurali e vivaistiche e residenza, e delimitato dal forte risalto delle retrostanti colline.\nIn tale paesaggio, la vasta mole dell'edificio del mercato si erge come segno forte ed immediatamente riconoscibile di modernit\u00e0 e tecnologia, laddove gli svettanti pennoni metallici ed i tiranti dialogano per contrasto con la realt\u00e0 circostante.\nEsterno.\nIl complesso presenta un impianto ed una volumetria articolate, caratterizzate dal dialettico rapporto tra l'orizzontalit\u00e0 dei segni della copertura e delle tettoie a sbalzo e la verticalit\u00e0 dei piloni metallici, dai quali partono sottili cavi in acciaio a sostegno della carpenteria reticolare del grande tetto. Caratterizzato dalla calibrata sintesi tra la chiarezza geometrica dell'impianto e la ricerca tecnologica delle strutture, dei rivestimenti e degli impianti, l'edificio ha come nucleo generatore una grande hall dove attorno ad un vano centrale a pianta quadrata si distribuiscono simmetricamente ai due lati i corpi a pettine dei terminal per il carico-scarico delle merci.\nPer quanto concerne l'immagine esterna, tale impianto si traduce e si rende chiaramente leggibile grazie alla pura stereometria del nucleo centrale, risolto dai progettisti come un compatto parallelepipedo connotato dal rivestimento in metallo e vetro: tale volume sul fronte principale \u00e8 'classicamente' tripartito da un'ampia porzione centrale vetrata (a sua volta composta da 15 moduli scanditi da metallici tralicci reticolari aggettanti e cavi diagonali di controventatura) serrata tra due porzioni murarie cieche (rivestite da pannellatura metallica) sulle quali risaltano gli aerei corpi delle scale-passerelle che conducono al primo livello. Sui lati orientale ed occidentale, a tale corpo fanno da contrappunto la serrata teoria degli svettanti pennoni (6 per lato), sorta di contemporanei propilei ciascuno dei quali si compone di 4 colonne metalliche a sezione progressivamente rastremata, che si collegano alla struttura reticolare del nucleo centrale ed al suolo tramite un sistema di tiranti d'acciaio; a contrappunto con la verticalit\u00e0 dei pennoni ed in stretta relazione con essi, i corpi aggettanti (5 per lato) delle banchine concepiti come delle lame sovrastate dalla dominante travatura reticolare della copertura.\nInterno.\nPer quanto concerne l'interno, il grande vano quadrato del salone (circa 100 metri x 100) \u00e8 caratterizzato dalla voluta ostentazione della struttura osteomorfa (dalla carpenteria di travi e pilastri, agli impianti a vista) e dalla ricerca di una buona luminosit\u00e0, qui garantita sia grazie alle laterali pannellature vetrate sia grazie agli ampi lucernari ricavati nella copertura. In tale spazio unitario si inseriscono, come entit\u00e0 volumetriche distinte ed elementari, il nucleo prefabbricato del salone contrattazioni (per la verit\u00e0 totalmente estraneo al linguaggio del salone) ed i volumi degli esercizi commerciali (piano terra) e degli uffici (primo e secondo piano). Tali nuclei sono collegati al salone tramite un sistema di scale e ballatoi in cemento faccia vista (dove si rileggono alcune cifre dell'architettura savioliana) con alcuni motivi (vedi ad esempio i geometrici aggetti delle cornici delle finestre) di ispirazione lecorbuseriana. In voluto contrasto con l'area vastit\u00e0 dello spazio sovrastante, il piano seminterrato di ridotta altezza \u00e8 caratterizzato da pilastri in cemento a foggia di fungo, che conferiscono a tale spazio il ruolo di criptoportico basamentale.\nFortuna critica.\nSin dalla fase del concorso, il progetto suscita un profondo interesse nella cultura architettonica, che vede in esso uno dei pi\u00f9 significativi esempi di quell'architettura \"High tech\" o, come nota Foster, \"della tecnologia appropriata\", le cui radici culturali sono da ricercare nell'utopia macchinistica di Buckminster Fuller e nelle sperimentazioni dell'Archigram Group e di Cedric Price.\nDiverse e variate nel tempo sono tuttavia le motivazioni del discreto successo di cui tale architettura gode nel non esaltante panorama nazionale degli ultimi 30 anni. Se Morganti (1985) considera tale opera un vero e proprio banco di prova per la verifica di un metodo progettuale improntato alla flessibilit\u00e0 e ampliabilit\u00e0, Gurrieri (1981) vi legge invece un esplicito richiamo all'architettura delle esposizioni universali e delle palm house, tradotto nel lessico assai corretto e raffinato della moderna tecnologia, criticandone tuttavia alcuni aspetti esecutivi e formali.\nDiversa l'opinione di Belluzzi che se da una parte loda l'immediata comprensibilit\u00e0 dell'impianto e quella \"poetica tecnologica di Savioli che sembra osservare i prodotti industriali con sguardo intenso e disposto alla meraviglia\" (1994, p.\u00a0124), dall'altra non condivide l'associazione all'esperienza ottocentesca di grandi coperture metalliche su impianti classicheggianti, evidenziando come il fabbricato, pur non rinunciando ad una forma ben precisa, pecchi di eccessive enfatizzazioni (i nodi degli impianti e le scale dove l'autore replica senza troppa convinzione gli stilemi del \"beton brut\") e di alcune sbavature di gusto.\nPi\u00f9 suggestive le letture di Vittorio Gregotti e Adolfo Natalini (1983, 1982): il primo fa notare come quest'opera presenti, dietro l'unicit\u00e0 e la compattezza della forma, un'ambivalenza denotativa e dimensionale, mantenendo la propria coerenza compositiva; il secondo la legge come un ibrido tra macchina e organismo, cogliendo giustamente la ricerca di sintesi tra l'asetticit\u00e0 del modello tecnologico e l'organicit\u00e0 delle sue componenti."}
{"id": "1782530", "revid": "1714743", "url": "https://it.wikipedia.org/wiki?curid=1782530", "title": "Augusta Guglielmina d'Assia-Darmstadt", "text": "Biografia.\nAugusta Guglielmina era figlia di Giorgio Guglielmo d'Assia-Darmstadt e di Maria Luisa Albertina di Leiningen-Dagsburg-Falkenburg.\nIl 30 settembre 1785 spos\u00f2 a Darmstadt il Conte Palatino Massimiliano di Zweibr\u00fccken. Massimiliano era ufficiale nell'esercito francese ed era di stanza a Strasburgo. Spesso la famiglia visitava Parigi e, in queste occasioni Augusta ebbe modo di conoscere la regina Maria Antonietta.\nAllo scoppio della rivoluzione francese Massimiliano lasci\u00f2 l'esercito francese e si arruol\u00f2 in quello austriaco. Augusta si trasfer\u00ec nei pressi di Mannheim. Nel 1795 Massimiliano successe al fratello come duca di Zweibr\u00fccken.\nAugusta mor\u00ec nel 1796, senza avere la possibilit\u00e0 di vedere il marito salire sul trono della Baviera.\nFigli.\nDal matrimonio con Massimiliano nacquero:"}
{"id": "1782535", "revid": "292315", "url": "https://it.wikipedia.org/wiki?curid=1782535", "title": "Cesare Pisoni", "text": "\u00c8 campione italiano di snowboard alpinismo in carica (2022), Tra le sue vittorie pi\u00f9 significative ci sono:\nL'Artic Splitboard Challenge 2019 a Tromso in Norvegia \ne l'European Freeride Festival a Livigno nel 2015. \nHa al suo attivo 9 titoli italiani e 3 Coppe Italia generali.\nBiografia.\nHa vissuto a Valcanale, frazione di Ardesio, localit\u00e0 turistica della Val Seriana in provincia di Bergamo fino all'inizio delle scuole superiori. Inizia a praticare lo Snowboard nel 1989 al ritorno dal servizio militare e subito dopo essere diventato maestro di sci alpino. Nel 1991 partecipa alle prime competizioni di snowboard e nel frattempo si dedica allo studio di questo sport ottenendo nel 1993 il diploma in Educazione Fisica presso l'I.S.E.F. Lombardia di Milano, nel 1995 la laurea specialistica in Scienze e Tecniche delle Attivit\u00e0 Fisiche e Sportive presso l'Universit\u00e9 de Bourgogne a Digione (Francia) e nel 2002 il master di secondo livello in Metodologia dell'Allenamento presso la Facolt\u00e0 di Medicina e Chirurgia dell'Universit\u00e0 di Tor Vergata (Roma)\n\u00c8 stato coautore e protagonista del film di Dario Tubaldo \"Snowboard Alpinismo\".\n\u00c8 allenatore federale e direttore sportivo delle squadre nazionali di snowboard italiane. \nIstruttore Nazionale di snowboard, si occupa sia della formazione dei maestri che degli allenatori.\nSkyrunner e buon maratoneta, in questa disciplina ha un personale di 2h 56', conseguito nella sua prima maratona disputata a Bergamo nell'ottobre 2008.\nPalmar\u00e8s.\n\u00c8 stato 9 volte campione italiano di snowboard alpinismo:\n- il 18 febbraio 2007 a Filettino (FR) sul Monte Viglio\n- il primo marzo 2009 a Colere (BG) nel 2\u00b0 Baz Snow &amp; Race Trophy\n- il 31 gennaio 2010 a Filettino (FR) sul monte Viglio\n- il 27 febbraio 2011 a Lizzola (BG) nel 4\u00b0 Baz Snow &amp; Race Trophy\n- il 5 febbraio 2012 a Vetan nel 10\u00b0 Vetan Classic\n- il 15 febbraio 2015 a Filettino sul Monte Viglio\n- il 3 aprile 2016 a Monte Pora (BG)\n- il 19 marzo 2017 a Prali (TO)\n- il 20 febbraio 2022 a Filettino (FR) sul Monte Viglio\n\u00c8 attualmente Campione Italiano in carica avendo vinto il 20 febbraio a Filettino (FR) il Campionato Italiano Assoluto di Snowboard Alpinismo\nNel 2015, domenica 1\u00ba febbraio ha vinto all'European Freeride Festival di Livigno la gara di snowboard alpinismo valida come prima tappa della Coppa Italia\nHa vinto 3 edizioni della Coppa Italia di Snowboard Alpinismo Generale: la prima edizione nel 2009, nel 2010 e nel 2012\nIL 27 Aprile 2019, in Norvegia a Tromso, ha vinto l'Artic Splitboard Challenge, la gara di Splitboarding pi\u00f9 importante sul territorio Europeo\nLibri.\nNel 1995 ha pubblicato il libro \"Snowboard. Surf da Neve\" edito da Sperling &amp; Kupfer. Si tratta di uno dei primi manuali didattici scritti in Italia sull'argomento.\nNote.\n14. https://orobie.it/articolo/2019/04/vittoria-in-norvegia-per-cesare-pisoni/32798/"}
{"id": "1782541", "revid": "1305772", "url": "https://it.wikipedia.org/wiki?curid=1782541", "title": "Gabriele Bosisio", "text": "Carriera.\nPassa professionista nel 2004 con la Tenax di Fabio Bordonali: con tale formazione gareggia per quattro stagioni, fino al termine del 2007, vincendo anche un Giro del Lazio. All'inizio del 2008 si accasa, sempre sotto la direzione di Bordonali, alla nuova LPR Brakes-Ballan. Si mette in grande evidenza al Giro d'Italia, partecipando come gregario di Danilo Di Luca e Paolo Savoldelli: in quella \"Corsa Rosa\" riesce ad aggiudicarsi, dopo una lunga fuga, la settima tappa (da Vasto a Pescocostanzo) e a vestire la maglia rosa al termine della quattordicesima frazione, con 5 secondi di vantaggio su Alberto Contador. Perder\u00e0 il simbolo del primato solo un giorno dopo, sulla Marmolada, accusando un distacco di circa 8 minuti dai migliori.\nIl 15 settembre 2008 viene convocato dal CT della Nazionale italiana Franco Ballerini per partecipare come titolare ai mondiali su strada di Varese: si ritira ma contribuisce al successo iridato di Alessandro Ballan. Il 26 settembre 2009 dal sito Tuttobiciweb viene per\u00f2 data la notizia riguardante una sua positivit\u00e0 all'EPO ricombinante riscontrata in un test a sorpresa eseguito il 2 settembre a Rogeno: a seguito di ulteriori verifiche il Tribunale Nazionale Antidoping lo squalifica dalle competizioni agonistiche per due anni, fino al 5 ottobre 2011.\nBosisio rientra alle gare professionistiche nella stagione 2012 con la divisa della Utensilnord-Named di Bordonali, per concludere la carriera professionistica al termine del 2013."}
{"id": "1782544", "revid": "1498232", "url": "https://it.wikipedia.org/wiki?curid=1782544", "title": "Localit\u00e0 bandiere blu in Italia (2008)", "text": "Elenco delle localit\u00e0 italiane insignite della bandiera blu dalla FEE per l'anno 2008."}
{"id": "1782545", "revid": "466539", "url": "https://it.wikipedia.org/wiki?curid=1782545", "title": "Armagnacchi", "text": "Gli Armagnacchi furono uno dei due partiti che si combatterono nella guerra civile della prima met\u00e0 del XV secolo, in Francia, una fase del pi\u00f9 vasto conflitto della Guerra dei cent'anni. I loro avversari furono i Borgognoni.\nAll'origine il conflitto opponeva il duca di Borgogna, Giovanni senza Paura, al duca d'Orl\u00e9ans, Luigi di Valois. A seguito della follia del re, Carlo VI, la Francia, dal 1393, fu governata da un consiglio di reggenza presieduto dalla regina Isabella. Essendo la regina una donna digiuna di politica, il membro pi\u00f9 influente del consiglio era il duca di Borgogna (Filippo l\u2019Ardito) che era anche lo zio del re, Carlo VI.\nGenesi del conflitto.\nFilippo l\u2019Ardito mor\u00ec nel 1404, e suo figlio, il nuovo duca di Borgogna, Giovanni senza Paura, nel consiglio di reggenza, ebbe un'influenza molto minore. Per contro, dopo la morte di Filippo l'Ardito, il fratello del re, Luigi d'Orl\u00e9ans (sembra che fosse diventato l'amante della regina), era divenuto membro molto influente del consiglio di reggenza. Luigi d'Orl\u00e9ans, oltre a contrastare Giovanni senza Paura, impedendogli di realizzare una continuit\u00e0 territoriale tra le Fiandre e la Borgogna, in accordo con la regina, applic\u00f2 una nuova imposta, per rimettere ordine alle finanze del regno. Giovanni senza Paura rifiut\u00f2 la nuova tassa per i suoi territori e, nel 1405, si present\u00f2 in armi a Parigi, mettendo in fuga Luigi d'Orl\u00e9ans e la regina. Dopo due mesi, anche perch\u00e9 erano riprese le ostilit\u00e0 con gli Inglesi, il duca di Borgogna e Luigi d'Orl\u00e9ans si riappacificarono e alla fine del 1406 entrambi svolsero due campagne militari, Luigi in Guienna e Giovanni a Calais, accusandosi a vicenda di aver danneggiato la propria iniziativa.\nNel 1407 il duca d'Orl\u00e9ans, mentre stava tornando a casa, dopo una visita alla regina, fu ucciso da una banda di armati. Le investigazioni del prevosto di Parigi giunsero alla verit\u00e0 e Giovanni senza Paura confess\u00f2 di essere stato il mandante. Il duca di Borgogna fu biasimato da tutti (incluso il consiglio di reggenza, che prometteva di perseguire il colpevole), ma non fu preso alcun provvedimento; anzi, ogniqualvolta il duca di Borgogna si presentava a Parigi era accolto con tutti gli onori, nonostante la vedova di Luigi, Valentina Visconti, ne chiedesse una esemplare punizione.\nIl successore di Luigi fu il figlio, Carlo, che, raccolto intorno a s\u00e9 diversi nobili, detti orleanisti, dovette accettare un'umiliante riconciliazione, nel marzo 1409. Nel 1410, Carlo, in seconde nozze, spos\u00f2 Bona d'Armagnac, la figlia del conte d'Armagnac, Bernardo VII, che port\u00f2 ad una alleanza tra i partigiani del duca d'Orl\u00e9ans ed i conti d'Armagnac, sotto la guida del conte d'Armagnac, e dato che la lega aveva nelle sue file molti cavalieri guasconi, il partito fu detto degli Armagnacchi, mentre la fazione opposta che si strinse intorno al duca di Borgogna fu detta dei Borgognoni. A partire da quel momento il regno di Francia fu dilaniato dalla lotte delle due fazioni.\nFine degli Armagnacchi.\nAlla fine della guerra civile (trattato d'Arras del 1435), il partito degli Armagnacchi non ebbe pi\u00f9 ragione d'esistere e si dissolse. I mercenari, che erano stati ingaggiati continuarono a razziare citt\u00e0 e campagne, soprattutto nella Francia orientale, dove furono chiamati \"\u00c9corcheurs\", ma anche Armagnacchi."}
{"id": "1782554", "revid": "729019", "url": "https://it.wikipedia.org/wiki?curid=1782554", "title": "Steve Ojomoh", "text": "Biografia.\nIl primo contratto professionistico di Ojomoh giunse con il Bath nel 1996; con tale club si laure\u00f2 campione d'Europa nel 1998; all'epoca gi\u00e0 vantava convocazioni nella Nazionale inglese, nella quale aveva esordito nel 1994 nel corso del Cinque Nazioni di quell'anno, contro l'.\nL'anno successivo prese parte alla in Sudafrica, dove l' si classific\u00f2 quarta, e disputandovi 3 incontri. Furono 12 in totale fino al 1998 le presenze in Nazionale; all'attivo anche la vittoria nel Cinque Nazioni 1995 con il Grande Slam.\nNel 2001 disput\u00f2 anche una stagione in Italia, nell'Parma insieme al suo connazionale, e compagno di squadra nell'Inghilterra, Adedayo Adebayo.\nDa quando si \u00e8 ritirato dall'attivit\u00e0 agonistica partecipa alla conduzione di un centro per la cura e l'intrattenimento dell'infanzia nella zona di Bath, da lui cofondato."}
{"id": "1782557", "revid": "287204", "url": "https://it.wikipedia.org/wiki?curid=1782557", "title": "Hamburger di Gomez", "text": "LHamburger di Gomez (Gomez's Hamburger) \u00e8 un oggetto nebuloso visibile nella costellazione del Sagittario.\nFin dalla sua scoperta si \u00e8 pensato che si trattasse di una nebulosa protoplanetaria, ossia uno stadio immediatamente precedente a quello di nebulosa planetaria, osservabile in direzione del centro galattico e distante dalla Terra 6500 anni luce. Fu scoperta nel 1985 attraverso una lastra fotografica eseguita da Arturo Gomez, un astronomo del \"Cerro Tololo Inter-American Observatory\" in Cile. Quell'immagine sugger\u00ec che ci fosse una banda oscura che attraversava l'oggetto, ma la sua struttura esatta fu difficile da determinare a causa della turbolenza atmosferica che disturbava l'immagine. La stella centrale ha una temperatura superficiale di circa 10.000 K.\nSecondo alcuni studi pi\u00f9 recenti, quest'oggetto sarebbe in realt\u00e0 un disco protoplanetario circondante una stella giovane, la cui distanza sarebbe invece attorno ai 900 anni luce."}
{"id": "1782561", "revid": "62004", "url": "https://it.wikipedia.org/wiki?curid=1782561", "title": "Levan Mchedlidze", "text": ""}
{"id": "1782564", "revid": "1865216", "url": "https://it.wikipedia.org/wiki?curid=1782564", "title": "Osteria del Gambero Rosso", "text": "L'Osteria del Gambero Rosso \u00e8 un ristorante situato nel parco di Pinocchio, a Pescia.\nStoria.\nDopo l'inaugurazione del parco di Pinocchio, il sindaco di Pescia Rolando Anzillotti annunci\u00f2 un ulteriore ambizioso progetto consistente nella realizzazione di un museo-biblioteca, ove raccogliere le varie edizioni del Pinocchio e le pubblicazioni tematicamente affini, e della creazione dell'Osteria del Gambero Rosso, ingresso ufficiale al parco con bar, ristorante e albergo.\nDel progetto del museo fu incaricata Anne Marie Mahieu De Luigi (che nel 1959 consegn\u00f2 un progetto, rimasto irrealizzato, di cui presso la Fondazione Collodi sono conservati alcuni disegni schematici), mentre per l'Osteria venne incaricato Giovanni Michelucci. Questi redasse un primo progetto nell'agosto del 1958, preceduto da una ampia serie di schizzi di studio (anch'essi datati 1958 e conservati presso il Centro Michelucci a Pistoia). Nel 1959 il sindaco ridefin\u00ec il progetto generale, prevedendo anche un ampliamento del parco e Michelucci rivide il progetto (insieme con Alessandro Giuntoli, titolare dell'impresa di costruzioni Sfels) che venne ripresentato l'anno seguente, comprendendo una seconda volumetria contigua, mai realizzata, destinata ad accogliere autonomamente l'albergo e riservando all'Osteria del Gambero Rosso la sola funzione di bar-ristorante. I lavori di costruzione ebbero inizio nel 1961.\nL'osteria fu inaugurata nella primavera del 1963.\nDescrizione.\nUbicata in prossimit\u00e0 della riva del torrente Pescia di Collodi, fra la strada e il boschetto di lecci che circonda la piazzetta dei Mosaici, l'Osteria costituisce, insieme con il pi\u00f9 recente fabbricato del \"Laboratorio delle parole e delle figure\" progettato dall'architetto Carlo Anzillotti con il coordinamento di Giovanni Michelucci, una sorta di \"propilei\" del parco di Pinocchio.\nL'inclinazione particolare della copertura, costituita da due falde di diversa ampiezza, e le piccole, ma ripetute articolazioni volumetriche, con piccoli corpi in aggetto, zone di penombra determinate dai portici e dalle logge, concorrono a definire una singolare rivisitazione del modello formale della casa colonica toscana suggerendo una volont\u00e0 di mimesi con gli edifici preesistenti limitrofi, oggi sostanzialmente alterati da banali manutenzioni, e con il panorama agrario pi\u00f9 in generale. Verso la piazzola d'ingresso si presenta come una massiccia volumetria incisa da piccole aperture asimmetriche, mentre il fronte opposto \u00e8 scavato da un portico con sovrastante loggia e da pi\u00f9 ampie finestrature cos\u00ec da costituire un filtro pi\u00f9 fluido verso l'ambiente naturale. Da questo lato \u00e8 possibile infatti intravedere il torrente e, in alto sulla collina, il borgo antico concluso in basso dalla Villa Garzoni con il suo scenografico parco.\nNegli schizzi del 1958, conservati presso il centro Michelucci di Pistoia, prevale un decorativismo calligrafico in cui il tema dell'albero si trasforma ora in arabesco, ora in elemento strutturale o addirittura trave reticolare per dare progressivamente corpo a quei pilastri ramificati a ventaglio che caratterizzano il progetto realizzato e che diverranno, forse proprio a partire da questo progetto, un tema costante nella ricerca architettonica michelucciana.\nFortuna critica.\nA fronte di un sostanziale successo di pubblico del parco (tale da consentire, nel 1986, la realizzazione del museo-laboratorio, su progetto dell'arch. Carlo Anzillotti), l'Osteria del Gambero Rosso \u00e8 stata lungamente trascurata anche dagli stessi studi sull'opera michelucciana, forse perch\u00e9 la sua realizzazione cade nell'arco cronologico del grande cantiere della Chiesa dell'Autostrada del Sole, su cui era gi\u00e0 concentrata l'attenzione della critica. Occorre attendere la relativa scheda curata da Cristina Buscioni nel catalogo della mostra \"La citt\u00e0 di Michelucci\", alla basilica di Fiesole nel 1976, per interrompere questa sostanziale dimenticanza, mentre nel catalogo dell'opera michelucciana, curato da Belluzzi e Conforti nel 1986, viene messo in risalto non solo che in questo edificio debuttino alcune delle \"sigle\" che si ritrovano in gran parte dei progetti successivi di Michelucci, ma anche come \u00ab...le forme lenticolari e gli spigoli arrotondati non sono riconducibili al versante organico-espressionista e si apparentano piuttosto ad una tendenza calligrafica - tarda ramificazione del Neoliberty - diffusa in area fiorentina negli anni Sessanta e avvertibile in alcuni disegni di Michelucci\u00bb."}
{"id": "1782565", "revid": "775372", "url": "https://it.wikipedia.org/wiki?curid=1782565", "title": "Ochate", "text": "Ochate (in basco Otxate) \u00e8 una localit\u00e0 situata nel Condado de Trevi\u00f1o, un comune spagnolo situato nella comunit\u00e0 autonoma di Castiglia e Le\u00f3n. Dall'inizio del XX secolo \u00e8 disabitata.\nPosizione geografica.\nOchate \u00e8 situata nel territorio del comune di Condado de Trevi\u00f1o (Provincia di Burgos), comunit\u00e0 autonoma di Castiglia e Le\u00f3n. Dista 33\u00a0km ad est dal comune di Miranda de Ebro, 14\u00a0km a sud da Vitoria e 3\u00a0km ad est dal santuario della Concepci\u00f3n di San Vicentejo. \nQuesta localit\u00e0 \u00e8 difficilmente raggiungibile in automobile: l'ultimo tratto di strada, di circa 1,5\u00a0km, non \u00e8 asfaltato. \u00c8 possibile orientarsi distinguendo la torre campanaria di San Miguel, l'unica costruzione non in rovina.\nStoria.\nNelle vicinanze del paese \u00e8 presente una necropoli del IX-X secolo circa, con tombe scavate nella roccia.\nLa prima menzione di Ochate \u00e8 nella \"N\u00f3mina de San Mill\u00e1n\" dell'anno 1025, in cui il paese \u00e8 indicato come \"Gogate\". Nel XIII secolo viene menzionata dal vescovo Aznar come \"Chochat\" e dopo un calo di oltre due secoli si ripopola nel 1522 come Ochate. Da allora la sua popolazione \u00e8 cresciuta fino a raggiungere il suo massimo nel 1830.\nSia la sua origine che la sua scomparsa sono legate ad una strada principale che attraversava la zona. Con la perdita di importanza di quest'ultima in seguito all'apertura una nuova via, Ochate ha gradualmente perso la sua popolazione, trasferendosi nei paesi vicini, in particolare ad Im\u00edruri, distante 1,5\u00a0km. \nDai dati dell'archivio diocesano di Vitoria, si stima che il paese fu definitivamente abbandonato intorno al 1920-1930.\nMonumenti e luoghi d'interesse.\nLa localit\u00e0 \u00e8 attualmente in rovina. \u00c8 rimasta intatta solo la torre campanaria della chiesa di San Miguel, del XVI-XVII secolo. Attorno, rimangono le tracce di poche case. Poco pi\u00f9 a valle si distinguono le mura perimetrali del granaio, mentre pi\u00f9 a monte si ergono i resti del santuario di Nostra Signora di Burgondo, del XVII secolo circa, di cui rimane solo l'abside (danneggiato da un incendio nel 1986), le mura della navata principale ed una cappella dedicata a San Pietro.\nSociet\u00e0.\nEvoluzione demografica.\nSecondo le ricerche dello studioso Antonio Arroyo nell'archivio diocesano di Vitoria, la popolazione ha seguito il seguente andamento:\nCuriosit\u00e0.\nIl territorio \u00e8 oggetto di numerose leggende riguardo a presunti fenomeni paranormali. Gli stessi hanno fatto diventare Ochate un luogo di pellegrinaggio per gli amanti del genere.\nLe leggende videro luce all'inizio degli anni ottanta, a causa di un articolo pubblicato dal giornale \"Mundo Desconocido\" intitolato \"Luces en la puerta secreta\". L'articolo \u00e8 basato su una fotografia che ritrae un UFO volare nelle vicinanze del distretto di Ochate: molti esperti ritennero falsa la fotografia, mentre altri la interpretarono come un fenomeno naturale (una nube illuminata dal sole) ."}
{"id": "1782576", "revid": "1543377", "url": "https://it.wikipedia.org/wiki?curid=1782576", "title": "Gruppo Taller di Stoccolma", "text": "Il Gruppo Taller di Stoccolma fu un gruppo di autori cileni fondato nel 1977, in Svezia, dai poeti Sergio Infante, Adri\u00e1n Santini e Carlos Geywitz, ai quali si sono aggiunti nel 1978 il poeta Sergio Badilla Castillo ed il narratore Edgardo Mardones, che lavor\u00f2 fino alla fine degli anni ottanta.\nStoria.\nIl gruppo Taller di Stoccolma contribu\u00ec notevolmente a diffondere la letteratura cilena ed ispano-americana in Scandinavia alla fine del XX secolo.\nUna parte importante di questo lavoro collettivo fu svolta dall'autore svedese Sun Axelsson, che sin dall'arrivo di questi autori esiliati a Stoccolma funse da tramite con i circoli intellettuali scandinavi.\nTra le prime opere del gruppo Taller si ricordano: \"Sull'esilio\" di Sergio Infante, \"Dopo il centauro\" d'Adri\u00e1n Santini, \"L'occhio dell'ira\" di Carlos Geywitz, \"La dimora del Segno\" di Sergio Badilla Castillo o \"Cappuccetto aspettando al lupo\" di Edgardo Mardones.\nNel \"1991\" liriche dei quattro poeti del gruppo - Infante, Badilla, Santini e Geywitz - sono inserite nella prima antologia tradotta in svedese di poesia cilena, curata dalla poetessa Sun Axelsson, e dai traduttori Marina Torres, Leif Duprez e Soren Persson, con il titolo di \"Bevingade Lejon\" (\"Leone alato\").\nLa comunit\u00e0 letteraria di questi autori cess\u00f2 di esistere definitivamente alla fine degli ottanta, a causa del ritorno di Badilla e di Mardones in Cile e per l'attivit\u00e0 di insegnamento e di ricerca di Infante e di Santini."}
{"id": "1782577", "revid": "170423", "url": "https://it.wikipedia.org/wiki?curid=1782577", "title": "National Basketball Association 2007-2008", "text": "La stagione della National Basketball Association 2007-2008 fu la 62\u00aa edizione del campionato NBA. La stagione si concluse con la vittoria dei Boston Celtics, che sconfissero i Los Angeles Lakers per 4-2 nelle finali NBA.\nClassifica Finale.\nEastern Conference.\nAtlantic Division\nCentral Division\nSoutheast Division\nWestern Conference.\nNorthwest Division\nPacific Division\nSouthwest Division"}
{"id": "1782579", "revid": "1391549", "url": "https://it.wikipedia.org/wiki?curid=1782579", "title": "Ayarat pitu'ah", "text": "Ayarat pitu'ah (, \"citt\u00e0 di sviluppo\") \u00e8 il termine con cui in Israele \u00e8 indicata una delle citt\u00e0 costruite nel corso degli anni cinquanta del XX secolo al fine di distribuire uniformemente la popolazione su tutto il territorio nazionale.\nGran parte delle citt\u00e0 di sviluppo furono edificate in Galilea e nel deserto del Negev. La prima fu Beit Shemesh, fondata nel 1950 a 20 km da Gerusalemme. Alcune, come Kiryat Shmona, Or Yehuda e Sderot, sorsero in luogo di precedenti \"ma'abarot\".\nNelle citt\u00e0 di sviluppo trovarono dimora per lo pi\u00f9 gli ebrei provenienti dall'Africa settentrionale, cui, negli anni novanta, si aggiunsero pure quelli dell'Aliyah dai nuovi Stati nati dalla disgregazione dell'Unione Sovietica."}
{"id": "1782580", "revid": "767487", "url": "https://it.wikipedia.org/wiki?curid=1782580", "title": "Distretto di Midnapore Est", "text": "Il distretto di Midnapore Est \u00e8 un distretto del Bengala Occidentale, in India, di 4.445.062 abitanti. Il suo capoluogo \u00e8 Tamluk."}
{"id": "1782585", "revid": "767487", "url": "https://it.wikipedia.org/wiki?curid=1782585", "title": "Distretto di Midnapore Ovest", "text": "Il distretto di Midnapore Ovest \u00e8 un distretto del Bengala Occidentale, in India, di 5.193.411 abitanti. Il suo capoluogo \u00e8 Midnapore."}
{"id": "1782587", "revid": "200568", "url": "https://it.wikipedia.org/wiki?curid=1782587", "title": "Valvola risonatrice", "text": "Queste valvole sono state utilizzate per i motori a due tempi, come potenziamento delle valvole parzializzatrici dello scarico o ancor prima usate singolarmente, queste valvole hanno la particolarit\u00e0 di modificare la risonanza dei gas di scarico espulsi.\nValori.\nI valori di questo tipo di valvola sono tre:\nEffetti.\nIl suo effetto \u00e8 paragonabile a una valvola parzializzatrice che diminuisce la fasatura di scarico, ma che in questo caso si modifica la forza dei gas, diminuendo la loro potenza nella prima fase d'espulsione, per poi ridarla alla fine dell'espulsione.\nAlternative.\nLe alternative possono essere:"}
{"id": "1782588", "revid": "76963", "url": "https://it.wikipedia.org/wiki?curid=1782588", "title": "Lee David Zlotoff", "text": "I suoi primi ruoli di una certa importanza furono nella serie televisiva \"Mai dire s\u00ec\" tra il 1982 e il 1983, di cui fu consulente alla sceneggiatura per 10 episodi, sceneggiatore per 6 e direttore di produzione per 14.\nLa serie televisiva per la quale \u00e8 pi\u00f9 noto \u00e8 per\u00f2 \"MacGyver\", della quale fu l'ideatore ed il principale sceneggiatore; \u00e8 stato infatti l'autore di ben 78 episodi tra il 1985 ed il 1992, oltre ad essere in molti di essi produttore e regista.\nNel 1996 fu inoltre sceneggiatore e regista del film \"La ragazza di Spitfire Grill\", con il quale vinse il Premio del pubblico e venne nominato per il Gran premio della giuria al Sundance Film Festival del 1996 e vinse il Christopher Award nel 1997."}
{"id": "1782591", "revid": "2128848", "url": "https://it.wikipedia.org/wiki?curid=1782591", "title": "Associazione Calcio Sambonifacese", "text": "L'Associazione Sportiva Dilettantistica Pro Sambonifacese 1921, meglio nota come Sambonifacese, \u00e8 una societ\u00e0 calcistica italiana con sede a San Bonifacio, in provincia di Verona. Milita in Prima Categoria, la settima divisione del campionato italiano.\nStoria.\nVenne fondata nel 1921, nel 1927 si iscrive per la prima volta al campionato di Terza Divisione, e nel 1930 approda in Seconda Divisione vincendo anche una Coppa Veneta.\nNel 1934 la squadra in crisi viene sciolta. L'attivit\u00e0 della societ\u00e0 riprende nel 1939 e l'anno successivo vince i campionati provinciali.\nVince il campionato di Prima Divisione 1942-1943 e viene promossa in Serie C, campionato poi sospeso a causa della guerra. La stagione successiva, fermi i campionati ufficiali, viene indetto il torneo di guerra 1943-1944 gestito per le qualificazioni venete dal Direttorio III Zona, nel quale la \"Sambo\" \u00e8 ammessa quale squadra di Serie C.\nI campionati ufficiali riprendono nel 1945 e la Sambonifacese conclude al 3\u00ba posto.\nNel 1947 sfiora la promozione in Serie B, ma perde l'ultima partita decisiva per la promozione contro il Bolzano. L'anno successivo al grande sogno termina il campionato al 14\u00ba posto e lascia la Serie C, essendo retrocessa, precipitando nelle categorie regionali.\nSolo nel 1995 la squadra conquista un'importante promozione nel campionato d'Eccellenza Veneto nel quale milita con successo fino al 2003, stagione che la Sambonifacese conclude al 1\u00ba posto conquistando la Serie D. Qui si dimostra sempre competitiva, occupando costantemente le prime posizioni in classifica, disputando anche i play-off pi\u00f9 volte.\nNel 2007-2008 la squadra, che conclude la \"regular season\" al 3\u00ba posto, vince i play-off di girone sconfiggendo in finale il Chioggia Sottomarina (0-1). La \"Sambo\" approda cos\u00ec ai play-off nazionali di Serie D fino a raggiungere la finale nazionale, dove sconfigge la Colligiana per 3-0 sul campo neutro di Carpi, ottenendo cos\u00ec (grazie alla prima posizione nella graduatoria dei ripescaggi) la promozione in Lega Pro Seconda Divisione, nella quale militer\u00e0 dal campionato 2008-2009.\nNella stagione 2009-2010 la squadra partecipa per la seconda stagione consecutiva alla Seconda Divisione di Lega Pro e per la terza volta consecutiva alla Coppa Italia di Lega Pro. In campionato la Sambonifacese si rende protagonista di un ottimo girone d'andata che la posiziona stabilmente nei primi posti della classifica, ma sul finale di stagione, a seguito di un girone di ritorno nel quale colleziona pochissimi punti, si ritrova coinvolta nella lotta per non retrocedere ma riesce a concludere la corsa all'11\u00ba posto, salvandosi dalla \"roulette\" dei play-out per due punti. In Coppa Italia di Lega Pro supera la fase eliminatoria a gironi ma viene eliminata per 2-1 dall'Hellas Verona nel primo turno della Fase 1 ad eliminazione diretta. Alla fine della stagione 2011-2012 retrocede in Serie D.\nSegue una caduta verticale con retrocessioni per ogni anno fino a giungere nel 2017 alla Terza Catagoria, ultimo gradino della piramide calcistica italiana.\nNel giugno 2020 la societ\u00e0 si fonde con l'altro club cittadino il \"Pro San Bonifacio\", che milita nella Prima Categoria ed assume la nuova denominazione Associazione Sportiva Dilettante Pro Sambonifacese 1921 \nTrofeo citt\u00e0 di San Bonifacio.\nL'A.C. Sambonifacese collabora all'organizzazione del \"Trofeo citt\u00e0 di San Bonifacio\", competizione ad invito che si svolge tra le squadre giovanili di alcuni tra i club pi\u00f9 prestigiosi in Europa. La competizione \u00e8 anche conosciuta come Trofeo Primo Maggio oppure come Trofeo Ferroli per ragioni di sponsorizzazione."}
{"id": "1782595", "revid": "287204", "url": "https://it.wikipedia.org/wiki?curid=1782595", "title": "'ayn", "text": ""}
{"id": "1782598", "revid": "767487", "url": "https://it.wikipedia.org/wiki?curid=1782598", "title": "Domenico Ambrogi", "text": "Ambrogi, appartenente alla scuola bolognese, \u00e8 principalmente conosciuto come decoratore di quadrature. Fu allievo di Francesco Brizio, Bernardino Baldi e Dionisio Fiammingo ed uno dei suoi pupilli fu Giovanni Antonio Fumiani.\nDecor\u00f2 Palazzo Paleotti insieme a Il Dentone, decor\u00f2 inoltre molti altri palazzi nobiliari oltre che a Bologna, in Emilia.\nFu chiamato alla corte del Re di Polonia, ma consumato dal clima rigido vi mor\u00ec nel 1678. Fra i suoi allievi compaiono i due fratelli Cervi, il Fumiani e Giacinto Campana. "}
{"id": "1782603", "revid": "16204865", "url": "https://it.wikipedia.org/wiki?curid=1782603", "title": "Caederus americana", "text": ""}
{"id": "1782611", "revid": "465036", "url": "https://it.wikipedia.org/wiki?curid=1782611", "title": "Orioniti", "text": ""}
{"id": "1782624", "revid": "1573940", "url": "https://it.wikipedia.org/wiki?curid=1782624", "title": "Traslitterazione del georgiano", "text": "Nel febbraio 2002 il Dipartimento di Stato di Geodesia e Cartografia della Georgia, l'Istituto di Linguistica e l'Accademia Georgiana delle Scienze hanno codificato un sistema di traslitterazione del moderno alfabeto georgiano in caratteri latini."}
{"id": "1782625", "revid": "171813", "url": "https://it.wikipedia.org/wiki?curid=1782625", "title": "XXVIII Olimpiade", "text": ""}
{"id": "1782627", "revid": "124419887", "url": "https://it.wikipedia.org/wiki?curid=1782627", "title": "Societ\u00e0 Sportiva Dilettantistica Vivi Altotevere Sansepolcro", "text": "La S.S.D. Vivi Altotevere Sansepolcro, per esteso Societ\u00e0 Sportiva Dilettantistica Vivi Altotevere Sansepolcro S.r.l., denominata anche Sansepolcro Calcio 1921 nell'anno del suo centenario, \u00e8 una societ\u00e0 calcistica italiana con sede a Sansepolcro, in provincia di Arezzo.\nOriginariamente fondato nel 1921, ha partecipato a ben 40 stagioni di Serie D e ha avuto, nelle annate 1979-1980-1980-1981, due partecipazioni nei campionati di Serie C2. Nel 2014 una fase di grave crisi finanziaria \u00e8 culminata nel fallimento giudiziario decretato dalla FIGC; a seguito di questi eventi l'8 luglio 2014 la stessa FIGC ha deliberato, tramite comunicato ufficiale n. 5/A, il trasferimento del titolo sportivo e parco tesserati della vecchia SSD Sansepolcro Calcio S.r.l. alla nuova SSD Vivi Altotevere Sansepolcro S.r.l., concedendo inoltre il mantenimento dei diritti derivanti dall'anzianit\u00e0 di associazione.\nStoria.\nLa societ\u00e0 nasce nel 1921 con il nome di Unione Sportiva Sansepolcro.\nNel 1979 riesce, dopo la trafila dei campionati dilettantistici, a raggiungere i professionisti nella Serie C2, ma la societ\u00e0 dichiara il fallimento nel 1982.\nL'eredit\u00e0 della vecchia societ\u00e0 viene raccolta dal Gruppo Sportivo Borgo, che era nato nel 1978 come societ\u00e0 di puro settore giovanile. Nel 1983 la squadra viene iscritta al campionato di Terza Categoria, che vince nella stagione 1984-1985, approdando in Seconda Categoria. Nel 1985-1986, al termine di un campionato da primato, il G.S. Borgo viene promosso in Prima Categoria. Nel 1987-1988, grazie al secondo posto ottenuto in Prima Categoria, sale in Promozione.\nLa squadra rimarr\u00e0 nel medesimo campionato fino alla stagione 1991-1992, quando riuscir\u00e0 ad ottenere la promozione in Eccellenza. Il G.S. Borgo dovr\u00e0 aspettare altre due stagioni prima di poter festeggiare il ritorno nel campionato di Campionato Nazionale Dilettanti, infatti la promozione arriver\u00e0 nella stagione 1993-1994.\nIl 4 luglio 2000 la squadra assume la denominazione di Altotevere Calcio, nell'ambito di un progetto che prevede la creazione di un'unica societ\u00e0 su base comprensoriale (Sansepolcro - Citt\u00e0 di Castello) e il raggiungimento di categorie professionistiche.\nPer varie ragioni, dopo due sole stagioni l'Altotevere Calcio si scioglie e la squadra assumer\u00e0 la denominazione di Sansepolcro Calcio, che verr\u00e0 mantenuta sino al 30 luglio 2013.\nSi \u00e8 trattato comunque del primo tentativo di creare una squadra di calcio interregionale (tosco-umbra), cosa mai avvenuta prima tra le due regioni.\nIl 20 giugno 2009 la formazione juniores della societ\u00e0 bianconera riesce ad aggiudicarsi lo Scudetto Juniores battendo il Savona ai calci di rigore per 8 a 7, dopo che i tempi regolamentari e supplementari si erano chiusi con il punteggio di 1 a 1.\nNella stagione 2012-13 ha militato in Serie D, girone E, conseguendo il 4\u00ba posto e lottando fino alle ultime partite per la vittoria del campionato. Tuttavia, difficolt\u00e0 societarie createsi successivamente alla fine della stagione sportiva hanno portato, nel luglio 2013, alla rifondazione della societ\u00e0 con il nome di Vivi Altotevere Sansepolcro.\nL'8 luglio 2014, a seguito del fallimento S.S.D. Sansepolcro Calcio s.r.l. il presidente della Federazione Italiana Giuoco Calcio ha diramato il seguente comunicato: \nColori e simboli.\nColori.\nI colori sociali del Sansepolcro, fin dalla fondazione, sono il bianco e il nero, che richiamano il gonfalone cittadino.\nLa maglia utilizzata nelle partite casalinghe \u00e8 tradizionalmente bianca con strisce verticali, bordature e colletto neri; nel corso degli anni duemila, tuttavia, sono state spesso utilizzate casacche a quattro scacchi bianchi e neri, con bordature e colletto neri. La seconda maglia si \u00e8 invece alternata pi\u00f9 volte nel corso degli anni tra due principali divise: bianca con bordature e colletto neri o nera con bordature e colletto bianchi. La terza maglia \u00e8 stata invece oggetto di sperimentazione continua, passando dall'arancione (con bordature e colletto neri) all'oro (con bordature e colletto neri), dal rosso (con bordature e colletto bianchi) all'arancione (con bordature e colletto neri o bianchi). Con la ridenominazione in Vivi Altotevere Sansepolcro si sono adottate tre nuove divise, tutte recanti un richiamo allo stemma sociale con la rappresentazione dello skyline della citt\u00e0 in basso ed una della resurrezione di Piero della Francesca sulla manica destra: una bianconera con pantaloncini e calzettoni bianchi, una nerogrigia con pantaloncini e calzettoni neri ed una azzurroverde con pantaloncini e calzettoni azzurri in omaggio ai colori dello sponsor Piccini Paolo Spa.\nSimboli ufficiali.\nDopo aver inizialmente adottato uno stemma richiamante l'emblema cittadino (scudo gotico bianco e nero), negli anni ottanta, dopo il primo fallimento, \u00e8 stato utilizzato un logo rappresentante la torre di Berta, ex simbolo della citt\u00e0 biturgense distrutta dall'esercito tedesco durante la seconda guerra mondiale. Dal 1989 con la denominazione Sansepolcro Calcio, ma definitivamente applicato nel 2002 con la Societ\u00e0 Sportiva Dilettantistica Sansepolcro Calcio, lo stemma ha riproposto un altro simbolo della citt\u00e0: l'affresco rappresentante la Resurrezione di Cristo di Piero della Francesca, eseguito tra il 1450 e il 1463 circa e conservato nel Museo civico di Sansepolcro. Con il passaggio del titolo sportivo alla Vivi Altotevere Sansepolcro \u00e8 stato adottato come simbolo uno scudetto che raffigura in maniera stilizzata lo skyline di Sansepolcro con le due torri campanarie della cattedrale e della chiesa di San Francesco, il campanile a merli della chiesa di Santa Maria dei Servi e la cupola di Palazzo Bourbon del Monte.\nStrutture.\nStadio.\nIl Sansepolcro ha da sempre disputato le proprie partite interne allo stadio comunale Buitoni, poich\u00e9 costruito nell'ambito del dopolavoro aziendale della Buitoni, importante azienda alimentare fondata a Sansepolcro da Giovanni Battista Buitoni nel 1827. La propriet\u00e0 dello stadio \u00e8 rimasta all'azienda fino al 1988. L'impianto, inizialmente con diversi problemi di capienza e di accessibilit\u00e0, venne progressivamente ampliato e perfezionato fino a raggiungere la capienza odierna di 2.000 posti a sedere.\nCuriosit\u00e0.\nIl derby per antonomasia \u00e8 quello dell'Alta Valle del Tevere con il Citt\u00e0 di Castello, gara simbolo della storia dello sport altotiberino fin dal giorno dell'inaugurazione dello Stadio comunale Buitoni. A parte le partite storiche e le numerose amichevoli, le due squadre hanno finora sostenuto 50 derby di cui 21 vinti dal Citt\u00e0 di Castello, 16 dal Sansepolcro e 13 pareggiati, per un totale complessivo di 100 gol segnati (compreso il campionato 2016/2017)."}
{"id": "1782628", "revid": "125626706", "url": "https://it.wikipedia.org/wiki?curid=1782628", "title": "Societ\u00e0 Polisportiva Tharros", "text": "La Societ\u00e0 Polisportiva Dilettantistica Tharros, semplicemente nota come Tharros, \u00e8 una societ\u00e0 calcistica italiana con sede nella citt\u00e0 di Oristano. \nMilita in Promozione, sesta serie del campionato italiano di calcio.\nLa fondazione del club risale al 1905, ma la sezione calcio venne istituita nel 1938. Durante la sua storia \u00e8 stata attiva anche nei settori della ginnastica, atletica, ciclismo e pallacanestro.\nI colori sociali del sodalizio sono il bianco ed il rosso.\nVanta 18 partecipazioni alla Serie D.\nStoria.\nLa societ\u00e0 Ginnastica Tharros nacque nel 1905 ma inizi\u00f2 a partecipare a manifestazioni ufficiali solo nel 1908, ovvero in seguito all'affiliazione alla Federazione Ginnastica d'Italia. Negli anni seguenti la Tharros prese parte a numerosi concorsi di Ginnastica di livello nazionale e internazionale ottenendo vari premi e riconoscimenti sia a livello individuale che di squadra. Nel 1931, a seguito della costruzione della pista, prese vita la squadra ciclistica del \"\"Dopolavoro Arborense\", mentre nel 1938 nacque anche la sezione dedicata al calcio. Entrambe queste squadre nel 1943 entreranno poi a far parte della neonata \"Societ\u00e0 Polisportiva Tharros\"\".\nDalla sua fondazione la Tharros partecip\u00f2 al campionato di prima divisione regionale, che fra il 1935 ed il 1948 fu il quarto livello del campionato italiano di calcio. Dopo l'ennesima riorganizzazione del campionato, nel 1948 la prima divisione regionale divenne il quinto livello, ma la squadra sfior\u00f2 pi\u00f9 volte la promozione al livello superiore (promozione fino al 1952, IV serie dal 1952 al 1957). Nel 1950-1951 per raggiungere l'obiettivo fu chiamato sulla panchina della squadra oristanese il campione del mondo Gino Colaussi. L'esperienza del triestino dur\u00f2 un solo anno, mentre i biancorossi conobbero una crisi finanziaria che nel 1956 port\u00f2 al fallimento della societ\u00e0. Nell'autunno del 1958 la societ\u00e0 fu rifondata con un nuovo consiglio amministrativo.\nLa promozione in Serie D giunse nel campionato 1966-1967, non sul campo (la Tharros perse 4-1 la finale con l'Alghero) ma grazie al ripescaggio per meriti sportivi. Dopo cinque stagioni di permanenza in campo nazionale, nel 1971-1972 la Tharros arriv\u00f2 diciottesima nel girone F retrocedendo in Promozione. Due anni dopo fu nuovamente promossa in Serie D, ma nel 1975-1976 arriv\u00f2 la seconda retrocessione.\nFra il 1981-1982 e il 1991-92 la Tharros si inser\u00ec stabilmente nel massimo livello dilettantistico nazionale. Da allora la squadra non \u00e8 pi\u00f9 riuscita a tornare in Serie D limitandosi a oscillare fra l'Eccellenza e la Prima Categoria."}
{"id": "1782633", "revid": "54354", "url": "https://it.wikipedia.org/wiki?curid=1782633", "title": "Geocoding", "text": ""}
{"id": "1782635", "revid": "112773215", "url": "https://it.wikipedia.org/wiki?curid=1782635", "title": "Mogli a pezzi", "text": "Mogli a pezzi \u00e8 una miniserie televisiva del 2008, diretta da Vincenzio Terracciano e Alessandro Benvenuti, prodotta da Janus International Srl e trasmessa in Italia su canale 5 dal 12 maggio 2008. Protagonisti della fiction sono Manuela Arcuri, Giuliana De Sio, Eva Grimaldi, Lorenza Indovina e Valeria Milillo.\nTrama.\nIn un giorno di pioggia, Alice \u00e8 legata e imbavagliata in un casolare di campagna e, attraverso una serie di flashback ripercorre gli avvenimenti che l'hanno trascinata in questa situazione.\nAlice, Dora e Sofia sono tre donne dalla vita completamente diversa, amiche fin dalla scuola, e tutte e tre ormai prossime al fatidico traguardo dei quaranta anni. Ognuna tenta di trovare la propria strada, mentre le loro vite vengono inesorabilmente segnate da figure maschili che vanno e vengono.\nAlice esce da un matrimonio fallimentare con Gianni Negro, importantissimo imprenditore, ed \u00e8 alla ricerca di un nuovo amore, che sembra aver trovato in Karim, affermato chirurgo plastico.\nDora apparentemente \u00e8 una donna soddisfatta da un buon lavoro, un amorevole marito e due bei figli. In realt\u00e0 \u00e8 in profonda crisi con Leo, il marito, perch\u00e9 entrambi ambiscono alla stessa promozione.\nSofia invece dopo essere scappata dall'opprimente autorit\u00e0 genitoriale del padre, si trova a fare i conti con un marito ancora pi\u00f9 ingombrante e prepotente che la costringe a fare un calendario os\u00e9 per favorire i propri affari.\nA queste tre donne si aggiungono la giovane Elisa, in procinto di sposare Gianni solo per interessi economici e per desiderio di vendetta verso l'ex fidanzato Elvio, e Armida, la moglie del sindaco, ricca e maniaca dello shopping, perdipi\u00f9 cleptomane.\nLa commedia soft tuttavia si tinge di giallo, quando il paesino pugliese dove si svolge la storia viene sconvolto da un omicidio.\nSigla di apertura.\nLa sigla di apertura di \"Mogli a pezzi\" \u00e8 stata coreografata e diretta da Luca Tommassini, e vede protagoniste le cinque principali interpreti della fiction (Manuela Arcuri, Giuliana De Sio, Eva Grimaldi, Lorenza Indovina, Valeria Milillo), tutte in abito da sposa, ma armate di mitragliatrice e bazooka, alle prese con sposi in smoking dal volto mascherato."}
{"id": "1782641", "revid": "62004", "url": "https://it.wikipedia.org/wiki?curid=1782641", "title": "Levan M\u010dedlidze", "text": ""}
{"id": "1782648", "revid": "834", "url": "https://it.wikipedia.org/wiki?curid=1782648", "title": "Tebe Ipoplacia", "text": "Tebe Ipoplacia fu un'antica citt\u00e0 della Cilicia, nel sud della Troade, in prossimit\u00e0 del golfo di Adramitto, ubicata alle falde del monte Placo (da cui l'aggettivo Ipoplacia).\nFiorente nell'et\u00e0 del bronzo, \u00e8 conosciuta per essere stata la patria di Andromaca moglie di Ettore. La citt\u00e0 fu distrutta da Achille durante la guerra di Troia, di cui Tebe Ipoplacia era alleata. Ultimo re della citt\u00e0 fu Eezione, padre di Andromaca."}
{"id": "1782650", "revid": "729019", "url": "https://it.wikipedia.org/wiki?curid=1782650", "title": "Richard West (rugbista)", "text": "Biografia.\nRichard West gioc\u00f2 come seconda linea nel Gloucester. Disput\u00f2 con la Nazionale inglese la in Sudafrica, nel corso della quale scese in campo in un solo incontro, quello della fase a gironi contro .\nAlla fine del torneo l' si classific\u00f2 quarta.\nWest si ritir\u00f2 dalle competizioni a 27 anni a causa di un infortunio al collo."}
{"id": "1782656", "revid": "114455750", "url": "https://it.wikipedia.org/wiki?curid=1782656", "title": "Marcian Hoff", "text": "\u00c8 uno dei padri del microprocessore assieme a Federico Faggin, Masatoshi Shima e Stanley Mazor.\nOttenne il Bachelor in ingegneria elettronica nel 1958 al Rensselaer Polytechnic Institute. Ricevette la National Science Foundation Fellowship per iscriversi alla Stanford University, dove guadagn\u00f2 il master nel 1959 ed il PhD nel 1962.\nImpiegato all'Intel nel 1968, Hoff ha formulato l'idea dell'architettura del microprocessore nel 1969, mentre lavorava come capo del gruppo \"Application Research\"; da quel punto in poi si \u00e8 dedicato ad altri progetti. Federico Faggin ha trasformato l'idea in un \"design\" innovativo, dall'aprile 1970 fino al completamento nel giugno 1971, indipendentemente da Ted Hoff.\nNel 1980 Hoff \u00e8 stato nominato \"First Intel Fellow\", la pi\u00f9 alta posizione nella compagnia, che mantenne sino al 1983.\nNel 2010 ha ricevuto la Medaglia nazionale di tecnologia e innovazione per lo sviluppo dell'architettura del microprocessore."}
{"id": "1782658", "revid": "767487", "url": "https://it.wikipedia.org/wiki?curid=1782658", "title": "Domenico del Barbieri", "text": "Poco dopo entr\u00f2 in uno studio di artisti italiani che lavoravano con Primaticcio e Rosso Fiorentino a Fontainebleau e Meudon; in quest'ambito lavor\u00f2 sia a stucchi che ad affreschi, oltre che come incisore. Nel 1541, fece ritorno a Troyes, dove ebbe numerose commissioni e notevole successo come scultore, soprattutto per committenze ecclesiastiche. Il suo stile di scultura mostrava caratteristiche manieriste e l'influenza di Andrea Sansovino, in particolare per la testa ed il panneggio. La sua \"Carit\u00e0\", presso San Pantal\u00e9on a Troyes, suggerisce che del Barbieri era consapevole dello stile \"contrapposto\" di Michelangelo. L'intervento effettuato sulla tomba di Claudio, duca di Guisa (\u2020 1550) rivela la possibile influenza di Francesco Salviati, oltre che di Rosso Fiorentino. Sotto la direzione del Primaticcio, del Barbieri esegu\u00ec la base per il monumento per il cuore di Enrico II di Francia, le figure del quale furono scolpite da Germain Pilon. Quest'ultimo, nei drappi fluenti delle figure delle tre grazie, potrebbe essere stato influenzato dall'opera di del Barberi."}
{"id": "1782664", "revid": "767487", "url": "https://it.wikipedia.org/wiki?curid=1782664", "title": "Distretto di Calcutta", "text": "Il distretto di Calcutta \u00e8 un distretto del Bengala Occidentale, in India, di 4.580.544 abitanti. Il suo capoluogo \u00e8 Calcutta, coestensiva del distretto, che \u00e8 di tipo urbano."}
{"id": "1782667", "revid": "212078", "url": "https://it.wikipedia.org/wiki?curid=1782667", "title": "Mr. Chopsaw", "text": ""}
{"id": "1782672", "revid": "1805885", "url": "https://it.wikipedia.org/wiki?curid=1782672", "title": "JP-5", "text": "JP-5 o JP5 (dall'inglese \"Jet Propellant\") \u00e8 un combustibile per aviogetti giallo derivato dal cherosene sviluppato nel 1952 per l'utilizzo su aeroplani di base sulle portaerei, dove il rischio di incendi \u00e8 particolarmente grave. Il JP-5 \u00e8 una complessa miscela di idrocarburi, che comprende alcani, cicloalcani e composti aromatici con un peso specifico di 0,81 kg/L e un alto punto di infiammabilit\u00e0 (min. 60 \u00b0C). \u00c8 il combustibile per aviogetti principale per la maggior parte delle marine militari.\nI combustibili JP-4 e JP-5, devono essere conformi alle specifiche definite dalla norma MIL-DTL-5624 e sono pensati per l'utilizzo con gli aerei a turbogetto. In questi combustibili vengono utilizzati degli additivi specifici, di impiego solo militare, necessari per rispondere alle particolari caratteristiche dei motori, sistemi e agli specifici requisiti da rispettare durante le missioni militari.\nIl punto di infiammabilit\u00e0 del JP-5 \u00e8 significativamente pi\u00f9 alto di quello del comune combustibile per aerei civili, e tale caratteristica \u00e8 voluta per diminuire il pericolo derivante dell'immagazzinamento sulle portaerei e sulle navi di supporto. Il punto di congelamento \u00e8 di \u221246 \u00b0C. Non contiene agenti antistatici. \nAltre denominazioni.\nAltri nomi per il JP-5 sono: NCI-C54784, Fuel oil no. 5, Residual oil no. 5.\nIl codice NATO per il JP-5 \u00e8 F-44. \u00c8 anche chiamato AVCAT dalla sigla in inglese \"fuel for AViation CArrier Turbine\" (combustibile da aviazione per turbine su portaerei). La specifica di riferimento \u00e8 la MIL-DTL-5624 U (TURBINE FUEL, AVIATION, GRADES JP-4 AND JP-5), la cui ultima versione \u00e8 del 2004. Il JP-5 \u00e8 conforme alla British Specification DEF STAN 91-86 AVCAT/FSII (in precedenza DERD 2452)."}
{"id": "1782673", "revid": "770634", "url": "https://it.wikipedia.org/wiki?curid=1782673", "title": "Distretto di Cooch Behar", "text": "Il distretto di Cooch Behar (in Bengali \u0995\u09cb\u099a\u09ac\u09bf\u09b9\u09be\u09b0 \u099c\u09c7\u09b2\u09be) \u00e8 un distretto del Bengala Occidentale, in India, di 2.478.280 abitanti. Il suo capoluogo \u00e8 Cooch Behar.\nIl Cooch Behar, situato nell'appendice settentrionale del Bengala Occidentale, confina con lo Stato del Bangladesh a sud, con lo Stato indiano dell'Assam ad est, e il distretto di Jalpaiguri a nord e ad ovest.\nA questo distretto appartiene il territorio di Balapara Khagrabari enclave nel Bangladesh, che a sua volta contiene il villaggio bengalese di Upanchowki Bhajni che fino al 2015 circondava il piccolo appezzamento indiano di Dahala Khagrabari, l'unico caso di enclave di 3\u00ba livello al mondo.\nSuddivisione amministrativa.\nIl distretto \u00e8 diviso in cinque suddivisioni: Cooch Behar Sadar, Dinhata, Mathabhanga, Mekliganj e Tufanganj.\nSuddivisione di Cooch Behar Sadar.\n\u00c8 costituita da una municipalit\u00e0, Cooch Behar, e da 2 \"Community development block\":\nSuddivisione di Dinhata.\n\u00c8 costituita da una municipalit\u00e0, Dinhata, e da 3 \"Community development block\":\nSuddivisione di Mathabhanga.\n\u00c8 costituita da una municipalit\u00e0, Mathabhanga, e da 3 \"Community development block\":\nSuddivisione di Mekliganj.\n\u00c8 costituita da due municipalit\u00e0, Mekliganj e Haldibari, e da 2 \"Community development block\":\nSuddivisione di Tufanganj.\n\u00c8 costituita da una municipalit\u00e0, Tufanganj, e da 2 \"Community development block\":"}
{"id": "1782675", "revid": "104458", "url": "https://it.wikipedia.org/wiki?curid=1782675", "title": "Pedrag Matvejevic", "text": ""}
{"id": "1782683", "revid": "124735722", "url": "https://it.wikipedia.org/wiki?curid=1782683", "title": "Giuseppe Paviglianiti", "text": "Biografia.\nNato e vissuto a Palermo, per vivere svolgeva l'attivit\u00e0 di dattilografo presso una copisteria gestita da due anziane signore. In passato era stato anche un aspirante cantautore dalla comicit\u00e0 involontaria, che divenne star di uno show ispirato al programma radiofonico \"La Corrida\" di cui ha anticipato la versione televisiva, dedicato ai \"dilettanti allo sbaraglio\", chiamato \"Il Pomofiore\", in onda con grande successo sull'emittente locale TGS tra il 1975 e il 1981. Sposatosi con una donna in cattive condizioni di salute, va ad abitare in una via parallela a quella in cui, anch'egli fresco sposo, \u00e8 andato ad abitare il regista Franco Maresco, che lo incontra spesso per strada e ne rimane molto incuriosito, senza per\u00f2 avere il coraggio di fermarlo e parlargli. Rimasto vedovo dopo soli tre anni di matrimonio, viene avvicinato da Franco Maresco, affiancato dall'amico e socio Daniele Cipr\u00ec, che gli propone un progetto televisivo, che egli accetta con entusiasmo.\nPaviglianiti viene quindi portato alla ribalta nazionale nel 1992 da Daniele Cipr\u00ec e Franco Maresco, quando diviene uno dei protagonisti dei grotteschi ed assurdi sketch televisivi di \"Cinico TV\", trasmissione di Rai 3, in cui interpreta un personaggio affetto da meteorismo e flatulenza, canterino, grezzo ma dai modi affabili, talvolta anche in versione \"en travesti\", spesso richiamato per il suo stesso vero cognome da una voce fuori campo, dello stesso Franco Maresco. Quasi sempre a torso nudo con espressione fissa, mammelle cascanti e pancia rigonfia in evidenza, surrealmente ripreso in un bianco e nero da cinema muto con tanto di assolvenze a iris e di giochi di luci e ombre in una Sicilia rurale, desolata e arcaica, Paviglianiti entra nell'immaginario collettivo.\nSoprannominato \"Il Buddha di Palermo\" per la sua imponente stazza, nel 1995 \u00e8 attore nel film \"Lo zio di Brooklyn\", anch'esso diretto dalla coppia di registi-autori palermitani, in cui interpreta la parte del guardiano dei cani. Terminata la trasmissione \"Cinico TV\" nel 1996, torna nell'anonimato. Muore nel maggio del 2000 a 59 anni, venendo sepolto nel Cimitero di Santa Maria dei Rotoli a Palermo; tuttavia nel 2007 i suoi resti vengono dispersi in un ossario comune dopo l'esumazione a fine concessione dalla tomba a terra, poich\u00e9 nessuno ha pagato per lui una celletta."}
{"id": "1782687", "revid": "770634", "url": "https://it.wikipedia.org/wiki?curid=1782687", "title": "Distretto di Jalpaiguri", "text": "Il distretto di Jalpaiguri \u00e8 un distretto del Bengala Occidentale, in India, di 3.403.204 abitanti. Il suo capoluogo \u00e8 Jalpaiguri.\nIl Jalpaiguri, situato nella parte pi\u00f9 settentrionale del Bengala Occidentale, confina con gli stati di Bhutan a nord e Bangladesh a sud-ovest, con lo stato indiano dell'Assam ad est, il distretto di Cooch Behar a sud e il distretto del Darjeeling ad ovest e nord-ovest.\nSuddivisione amministrativa.\nIl distretto \u00e8 diviso in tre suddivisioni: Jalpaiguri Sadar, Malbazar e Alipurduar.\nSuddivisione di Jalpaiguri Sadar.\n\u00c8 costituita da una municipalit\u00e0, Jalpaiguri, e da 4 \"Community development block\":\nSuddivisione di Malbazar.\n\u00c8 costituita da una municipalit\u00e0, Mal, e da 3 \"Community development block\":\nSuddivisione di Alipurduar.\n\u00c8 costituita da una municipalit\u00e0, Alipurduar, e da 6 \"Community development block\":"}
{"id": "1782696", "revid": "767487", "url": "https://it.wikipedia.org/wiki?curid=1782696", "title": "Distretto di Murshidabad", "text": "Il distretto di Murshidabad \u00e8 un distretto del Bengala Occidentale, in India, di 5.863.717 abitanti. Il suo capoluogo \u00e8 Baharampur."}
{"id": "1782702", "revid": "767487", "url": "https://it.wikipedia.org/wiki?curid=1782702", "title": "Distretto di Nadia", "text": "Il distretto di Nadia \u00e8 un distretto del Bengala Occidentale, in India, di 4.603.756 abitanti. Il suo capoluogo \u00e8 Krishnanagar."}
{"id": "1782703", "revid": "1149807", "url": "https://it.wikipedia.org/wiki?curid=1782703", "title": "Snifit", "text": ""}
{"id": "1782704", "revid": "767487", "url": "https://it.wikipedia.org/wiki?curid=1782704", "title": "Distretto di Purulia", "text": "Il distretto di Purulia \u00e8 un distretto del Bengala Occidentale, in India, di 2.535.233 abitanti. Il suo capoluogo \u00e8 Purulia."}
{"id": "1782711", "revid": "1543377", "url": "https://it.wikipedia.org/wiki?curid=1782711", "title": "National Science Foundation", "text": "La National Science Foundation (NSF) \u00e8 un'agenzia governativa degli Stati Uniti che sostiene la ricerca e la formazione di base in tutti i campi non-medici della scienza e dell'ingegneria. La controparte medica sono invece i National Institutes of Health.\nCon un budget annuale di circa 6,87 miliardi di dollari (esercizio fiscale 2010), l'NSF costituisce circa il 20% dei fondi federali che sostengono la ricerca di base condotta dai college e dalle universit\u00e0 statunitensi. In alcuni campi, quali la matematica, l'informatica, l'economia e le scienze sociali, l'NSF \u00e8 la maggior fonte di fondi federali.\nIl direttore dell'NSF, il vicedirettore ed i 24 membri del \"National Science Board\" (\"NSB\") sono nominati dal presidente degli Stati Uniti e confermati dal Senato degli Stati Uniti. Il direttore ed il vicedirettore sono responsabili della gestione, della programmazione, del budget e dell'attivit\u00e0 operativa della fondazione, mentre l'NSB si riunisce sei volte l'anno e stabilisce le relative politiche generali.\nL'attuale direttore del NSF \u00e8 France A. C\u00f3rdova, in carica dal Marzo 2014.\nCampo d'azione e organizzazione.\nLa forza lavoro della NSF ammonta a circa 1700 persone, quasi tutte impiegate presso le sedi di Arlington, nello stato della Virginia. Tra queste, circa 1200 sono impiegati in carriera, 150 sono ricercatori a tempo determinato provenienti da istituti di ricerca, 200 impiegati a contratto, e il personale dell'ufficio del \"National Science Board\" e dell'\"Office of the Inspector General\", che esamina l'operato della fondazione, mettendone al corrente l'NSB e il Congresso degli Stati Uniti d'America.\nDirettorati di ricerca.\nLa NSF organizza il proprio supporto alla ricerca e alla formazione attraverso sette direttorati (\"directorates\"), ciascuno dei quali comprende diverse discipline: \nAltri uffici di ricerca.\nLa NSF supporta la ricerca anche tramite diversi uffici all'interno dell\"'Office of the Director\" (l'Ufficio del Direttore):\nProgrammi trasversali.\nOltre alla ricerca che la NSF sovvenziona in discipline specifiche, l'agenzia governativa ha lanciato una serie di progetti trasversali che coordinano gli sforzi di esperti in molte discipline. Tra gli esempi, sono da annoverare le seguenti iniziative in:\nIn molti casi, questi progetti prevedono collaborazioni con altre agenzie federali statunitensi."}
{"id": "1782712", "revid": "287204", "url": "https://it.wikipedia.org/wiki?curid=1782712", "title": "Cappella Scaglietti-Arcangeli", "text": "La cappella Scaglietti-Arcangeli \u00e8 un monumento funerario situato nel cimitero di Collodi, nel comune di Pescia, in provincia di Pistoia, diocesi di Pescia.\nStoria.\nAgli esordi degli anni settanta Giovanni Michelucci viene incaricato dalla famiglia Scaglietti Arcangeli di progettare una cappella familiare nel piccolo cimitero di Collodi.\nL'architetto pistoiese riprende e rielabora temi gi\u00e0 sperimentati nelle precedenti architetture sacre e funerarie, con particolare riguardo alle ricerche sulla muratura e la tessitura lapidea della Chiesa dell'Autostrada. Il progetto \u00e8 gi\u00e0 definito nel 1972; l'anno successivo viene realizzato un primo esecutivo e redatto il capitolato d'appalto (maggio 1974). I rapporti con la committenza non sono tuttavia idilliaci tanto che Michelucci, dopo aver delegato l'incarico all'architetto Bruno Sacchi, si disinteressa totalmente della fase costruttiva tanto da lamentare successivamente la consistente alterazione delle proporzioni di progetto. La cappella \u00e8 conclusa nel 1982.\nArchitettura.\nLa cappella \u00e8 situata all'estremit\u00e0 settentrionale del cimitero di Collodi, in un lotto posto in posizione dominante rispetto al sottostante recinto, alle cappelle familiari e ai colombari. Il cimitero \u00e8 situato in un'area a forte pendenza e in una posizione di notevole valore paesaggistico, inquadrata a settentrione dall'ampio arco delle colline e affacciato a occidente sul borgo di Collodi, caratterizzato dalla monumentale presenza della villa Garzoni con annesso parco monumentale e, in fondovalle, dal pi\u00f9 moderno parco di Collodi, per il quale Michelucci aveva progettato sul finire degli anni cinquanta l'Osteria del Gambero Rosso. La cappella Scaglietti introduce una nota di decisa modernit\u00e0 all'interno del recinto funerario, circoscritto lungo strada da mura e caratterizzato su due lati dalla teoria di arcate a tutto sesto dei portici colombari e al centro da alcune cappelle dal lessico classicheggiante.\nL'intervento di Michelucci si qualifica e si connota, distinguendosi volutamente dall'architettura funeraria del contesto, per il carattere organico dell'architettura, esteso sia all'impianto planimetrico che al volume.\nL'edificio si pone cos\u00ec come un involucro, murato e chiuso, dall'andamento sinuoso, sovrastato dal profilo articolato della copertura in rame; tale esplicito richiamo a un carapace arcaico \u00e8 riproposto da Michelucci anche all'interno, nel motivo originale della pianta a doppia \"valva\", incentrata attorno ad un nucleo centrale di matrice ellittica.\nCompattezza, continuit\u00e0 e sinuosit\u00e0 rendono sostanzialmente impossibile la lettura di questa architettura secondo il metro tradizionale della bu fronti, inducendo una percezione plastica della forma.\nL'involucro murario, muratura a opus incertum in bozze di calcare, \u00e8 interrotto da poche, calibrate, aperture: la porta di accesso sul fronte principale, le due feritoie sui fronti a monte e a valle, incassate nella strombatura del profilo murario, e le luci disposte al di sotto del solaio di copertura. Il valore di tali tagli \u00e8 enfatizzato dalla qualit\u00e0 plastica del muro, animato da sporgenze, rigonfiamenti e inflessioni che lo rendono estremamente vibrante. A tale massa si sovrappone la superficie della copertura che si dispiega come un ampio ventaglio a 360\u00b0 a partire dal polo generatore della lanterna in rame, semplice sfera sovrastata da una croce: tale ventaglio si adatta al profilo articolato della gronda, assecondandola. Per quanto riguarda l'interno, dal fronte principale si accede direttamente a un vano ellittico, sovrastato da un ballatoio perimetrale e concluso sul lato meridionale dalla teoria a raggiera, a formare una sorta di successione deambulatoriale di cappelle, dei sei loculi. Alla destra dell'accesso \u00e8 situata la scala curvilinea che conduce al sovrastante ballatoio.\nFortuna critica.\nNumerosi i giudizi critici su questa architettura michelucciana, tesi a evidenziare sia l'originalit\u00e0 della tipologia che il vigore dell'elemento murario. Secondo Marco Dezzi Bardeschi (1988) lo spazio di raccoglimento si riconduce al tema, confidenziale, del memorial o della pianta libera con muraglia tradizionale inflessa ad opus incertum, e per Suppressa (1999) la cortina muraria sembra modellarsi sulla spinta di forze generate dallo spazio interno, secondo la logica di un organismo naturale in cui anche la copertura assume connotati zoomorfi. Riguardo alla scala dell'intervento, secondo la Conforti (1990) la cappella si impone all'attenzione per le dimensioni, l'impianto e la copertura; ma l'elemento qualificante \u00e8 la muraglia di pietra, che sfida le leggi della statica con imprevedibili torsioni."}
{"id": "1782714", "revid": "110157", "url": "https://it.wikipedia.org/wiki?curid=1782714", "title": "Silent Cry", "text": "Silent Cry \u00e8 un album dei Feeder, pubblicato nel 2008."}
{"id": "1782715", "revid": "125816981", "url": "https://it.wikipedia.org/wiki?curid=1782715", "title": "Luigi Cavallo", "text": "Fu accreditato all'UEO, all'OCDE e all'OPEC sin dalla loro fondazione e membro dell'\"International Institute for Strategic studies\" di Londra. Ha intervistato i maggiori esponenti militari europei. Dal 1977 risied\u00e9 in Francia, a Parigi e a Montigny sur Loing. \u00c8 stato implicato (e, poi, prosciolto) nel presunto Golpe bianco, con Edgardo Sogno, e nella vicenda Calvi-Sindona.\nBiografia.\nGli studi e i primi contatti con l'antifascismo.\nGiovanissimo, Luigi Cavallo partecip\u00f2 alle riunioni, all'Universit\u00e0 di Torino o sotto i portici di via Sacchi, di un gruppo di giovani universitari (tra 17 e i 21 anni nel 1937) che, in seguito, presero tutti posizioni antifasciste. Trattavasi di Mario Arn\u00f2, Paolo Faraggiana, Antonio Micheletti, Alberto Vergnano, Giuseppe Regis (poi passato all'Universit\u00e0 di Roma), Leone Diena, Giorgio Diena, Silvia Pons, Lisetta Giua, Liliana De Benedetti, Natalia Ginzburg, Letterio Savoia, Vito Pandolfi (successivamente professore di Storia del Teatro all'Universit\u00e0 di Roma e regista; non era iscritto all'Universit\u00e0, ma frequentava l'Ateneo, soprattutto per ascoltare le conferenze del professore di letteratura italiana, prof. Pastonchi) e Giulio Tavernari (successivamente scrittore con lo pseudonimo di Stefano Terra; anche lui non iscritto all'Universit\u00e0. Il gruppo manteneva anche contatti con un analogo gruppo romano di Vezio Crisafulli (diventato successivamente presidente della Corte Costituzionale) e Tullio Vecchietti (poi segretario del PSIUP).\nLa Resistenza.\n. I 18 mesi di stampa clandestina gli valsero l'iscrizione all'albo dei giornalisti professionisti, nel gennaio 1946.\nNell'aprile 1945, nella Torino ancora occupata dalle truppe tedesche, Cavallo scrisse ed impagin\u00f2 i primi numeri del quotidiano L'Unit\u00e0, edizione piemontese, con Giorgio Amendola e Ludovico Geymonat. Il 1\u00ba maggio 1945, Amedeo Ugolini assunse la direzione del quotidiano comunista e lo nomin\u00f2 capo-servizio di politica interna. Alla Liberazione gest\u00ec, con Camilla Ravera, la scuola di partito a Torino.\nCon \"L'Unit\u00e0\" a Parigi e a Berlino.\nDal 2 giugno 1946 al giugno 1949, Cavallo fu l'unico corrispondente de \"L'Unit\u00e0\" per le quattro edizioni nei paesi europei ed inviato speciale (sia ad est che ad ovest) con basi a Parigi e Berlino. Pubblic\u00f2 inoltre saggi sulla rivista \u201c Democratie Nouvelle\u201d, diretta da Jacques Duclos; sull'organo del Partito Socialista Unificato di Germania (SED), \u201cEinheit\u201d, controllato da Wilhelm Pieck; su \u201cAction\u201d, allora diretta da Herv\u00e9; su Il Politecnico di Vittorini. Tenne due conferenze ai membri del Comitato centrale della SED a Berlino: la prima sul patto di unit\u00e0 d'azione tra comunisti e socialisti; la seconda, sui rapporti tra il PCI e la Lega dei Comunisti di Jugoslavia. Cavallo svolse, dinanzi allo Stato Maggiore dell'esercito di occupazione sovietica in Germania, su richiesta del generale B.S. Kobulov, Capo della SMAD (l'amministrazione Militare Sovietica in Germania), un'analisi della questione jugoslava, commentando la tesi di Rankovic (n\u00ba 3 del regime comunista jugoslavo). Nel 1948 aveva acquisito copia dell'intera corrispondenza tra Stalin e Tito, stampata dalla segreteria della Lega dei Comunisti di Jugoslavia.\nAlla Conferenza della Pace (1947), Cavallo accompagn\u00f2 Togliatti, in veste di tecnico delle questioni geografiche, economiche, demografiche e linguistiche relative ai confini italo-jugoslavi, in incontri all'Ambasciata sovietica di Parigi in \"Rue de Grenelle\" con Molotov e Manuilskij, e con il diplomatico moscovita Vidiassov.\nNel 1947/1948, insieme ad Aldo Lampredi, Cavallo organizz\u00f2 i primi grandi scioperi degli ex prigionieri di guerra e dei minatori polacchi e italiani nei dipartimenti del Passo di Calais e del Nord contro il Piano Marshall, in base alle direttive del Cominform.\nLa revisione ideologica.\nNel 1948/1949, a seguito di una meditata e radicale revisione ed autocritica sul piano ideologico e politico, Cavallo fu a commentare e a criticare pubblicamente gli errori strategici, politici ed ideologici del Cominform, facente capo a Stalin, e, quindi, a troncare i rapporti e i legami disciplinari con il PCI. La rottura ufficiale avvenne a Roma a conclusione di una serie di riunioni tempestose protratte per tre mesi, che si svolsero nell'Ufficio Quadri in via delle Botteghe Oscure, con la partecipazione di Lampredi, Audisio e D'Onofrio.\nIl periodo negli Stati Uniti d'America e il rientro in Europa. Prima collaborazione con Edgardo Sogno.\nIl 17 novembre 1949, a Le Havre, Cavallo si imbarc\u00f2 per New York e si trasfer\u00ec negli USA, accreditato dalla \u00abLigue Jugoslavija\u00bb come giornalista e traduttore presso l'ONU, e come corrispondente a New York di riviste e giornali italiani. Dopo la rottura con il PCI, Cavallo collabor\u00f2 con Vlado Dedijer nella missione affidatagli da Tito negli USA nel 1950 documentando lo sfruttamento sovietico dell'economia jugoslava nel periodo 1946-49.\nGiunto a Parigi, fu condotto nella notte stessa alla frontiera italiana in quanto \u201cagente sovietico\u201d, organizzatore degli scioperi insurrezionali del 1947/48 ed anche dei disordini del maggio 1952 in occasione della nomina del generale Matthew Ridgway alla testa delle forze alleate, sebbene Cavallo non fosse nemmeno presente sul territorio francese, non avendo ancora lasciato gli USA. La sede del Partito Comunista Francese era stata perquisita e il fascicolo di Luigi Cavallo sequestrato dalla polizia.\nDopo la pubblicazione delle critiche al Centralismo democratico e ai metodi di gestione del partito da parte dei membri della direzione del PCI, denunci\u00f2 lo scandalo INGIC-Istituto nazionale gestione imposte di consumo. Quindi segnal\u00f2 presunte interferenze dell'ex ministro della Giustizia ed ex Vicepresidente del Consiglio dei ministri, Palmiro Togliatti, il quale su L'Unit\u00e0 gli dedic\u00f2 un famoso editoriale intitolato \"Del non dare querela...\". Oltre alla questione OVRA, Cavallo discusse le presunte conseguenze dei finanziamenti sovietici al PCI. Per 20 anni lavor\u00f2 tra Berlino e l'Italia.\nLuigi Cavallo e il colonnello Renzo Rocca.\nI rapporti tra Cavallo e il colonnello Renzo Rocca, responsabile del controspionaggio industriale e tecnologico del SIFAR, risalivano alla sua infanzia. . Successivamente i contatti di Luigi Cavallo con il col. Renzo Rocca riguardarono i lavori al COCOM-\"Coordinating Committee for Multilateral Export Controls\", il comitato di coordinamento per il controllo multilaterale degli scambi Est/Ovest creato a Parigi. Il COCOM raggruppava 17 paesi membri della NATO (salvo l'Islanda), il Giappone e l'Australia. La missione del COCOM consisteva nel controllare le vendite delle tecnologie verso l'Est nel quadro della guerra fredda. Renzo Rocca fu trovato morto nei suoi uffici di Via Barberini, in Roma, il 27 giugno 1968.\nAl COCOM con Luigi Cavallo, in qualit\u00e0 di giornalista per le inchieste a Berlino, collaborer\u00e0 anche William Mazzocco, nel 1953, rappresentante degli Stati Uniti e facente parte dello staff dell'Ambasciatrice Clare Boothe Luce. Mazzocco fu Alto Commissario degli Stati Uniti a Saigon per gli aiuti civili alle popolazioni vietnamite; nel settembre 1979 a Washington fu un esponente del \"Washington Forum\", un'organizzazione di consulenza per le pi\u00f9 importanti istituzioni finanziarie del mondo, che valutava il rischio-Paese e il tasso d'interesse da applicare ai prestiti richiesti da governi o da grandi istituti di credito. Nel 1979, Mazzocco testimonier\u00e0 in favore di Luigi Cavallo, quando, su informazioni dell'italo-americano Philip Guarino e del giornalista Giorgio Pisan\u00f2, Cavallo venne fermato dall'FBI a New York, dove si trovava insieme al giornalista Romano Cantore per un'inchiesta per la rivista Panorama nel quadro del rapimento di Michele Sindona.\nLe campagne giornalistiche ed elettorali in Italia (1953-1976).\nNel 1953, Luigi Cavallo condusse le campagne in favore dei sindacati UIL (e CISL in alcuni periodi). .\nNel 1954 condusse l'inchiesta sull'INGIC, che si trasform\u00f2 in un processo che dur\u00f2 16 anni sino alla prescrizione, e nel quale furono implicati numerosi deputati, sindaci e ministri appartenenti a tutti i partiti politici. Seguirono altre denunce: la svendita al Gruppo Agnelli della storica sede della Camera del Lavoro di Torino; i traffici dell'Eridania Zuccheri; i finanziamenti di Sindona alla DC nel 1972; e l'affare I.T.T. di Enrico Cuccia, con presunta colossale evasione fiscale, nel 1974.\nNel 1960 fond\u00f2 l'\u00abAgenzia A\u00bb per allargare l'attivit\u00e0 con la pubblicazione di inchieste, come quelli riguardanti il coinvolgimento dei Servizi Segreti italiani nella gestione del terrorismo e nei massacri che hanno insanguinato l'Italia per diversi anni e quelle sui grandi scandali finanziari e politici.\nCavallo condusse numerose campagne elettorali per i socialisti Cesare Bensi, Giacomo Mancini, Aldo Aniasi, Giuseppe Lupis ed altri, e per il liberale Antonio Baslini. In accordo con Vittorio Valletta, si spese per le presidenziali in favore di Giuseppe Saragat, che, il 28 dicembre 1964, venne eletto Presidente della Repubblica con il voto dei parlamentari comunisti, divenuti disponibili al fine di evitare l'isolamento. Valletta, con Moro e il futuro presidente costituirono una troika che per sette anni gest\u00ec per interposta persona (Emilio Colombo) il dicastero del Tesoro. Moro pur essendo un cattolico era una forza di componimento e pacificatrice in armonia con la politica socialdemocratica e laica di Valletta e di Saragat, ministro degli Affari Esteri nel governo Moro e di Giacomo Mancini, ministro dei Lavori Pubblici. Collabor\u00f2 con Giacomo Brodolini alla prima bozza dello Statuto dei Lavoratori, che fu redatta e stampata negli uffici e nella tipografia di Cavallo di Via del Corso a Roma; organizz\u00f2 la campagna per la nazionalizzazione dell'energia elettrica promossa da Enrico Mattei e dal prof. Vittorio Valletta, con il concorso dei socialisti e dei comunisti.\nNel dossier \"S.I.R.\" (1973), Cavallo denunci\u00f2 la connivenza dello Stato italiano con l'ing. Nino Rovelli, proprietario dell'azienda petrolchimica, per i finanziamenti a fondo perduto della Cassa del Mezzogiorno, dell'I.M.I. e del Credito Industriale Sardo per la realizzazione del complesso di Porto Torres e l'acquisizione del Gruppo Rumianca.\nIl presunto \"Golpe bianco\" con Edgardo Sogno.\nIl 5 maggio 1976 il giudice Luciano Violante emise mandato di arresto per tentativo di \u201csovvertimento delle Istituzioni\u201d contro Luigi Cavallo ed Edgardo Sogno; i due furono incarcerati per quaranta giorni alla vigilia delle elezione politiche e successivamente prosciolti in istruttoria perch\u00e9 il \u201cfatto non sussiste\u201d.\nCome lo stesso avvocato Vittorino Chiusano dichiar\u00f2 ai magistrati, Edgardo Sogno, alle soglie della pensione, desiderava entrare in politica presentandosi nelle liste del Partito Liberale Italiano con l'intenzione di recuperare i voti congelati a destra nel MSI-DN, per una possibile coalizione governativa di centro. Un legittimo quadro di discussione politica fu condotta da Luigi Cavallo sulle riforme del potere giudiziario, della difesa, delle Forze armate e dei Servizi segreti, contro la corruzione dilagante e gli sperperi e sugli illeciti finanziamenti ai partiti.\nLuigi Cavallo in quel periodo conduceva la campagna per il socialista Aldo Aniasi, Sindaco di Milano e per il liberale Antonio Baslini. I documenti e gli scritti e le proposte redatte da Luigi Cavallo in merito a tali riforme sono elencate nei suoi archivi.\nRapporti con Roberto Calvi e Michele Sindona.\nIl 9 novembre 1977 erano stati affissi nel centro di Milano i manifesti \u201cRoberto Calvi in galera\u201d. Il 24 novembre, Cavallo scrisse una lettera al Governatore Paolo Baffi. Con numerosi bollettini denunci\u00f2 pubblicamente gli scandali relativi alle attivit\u00e0 illegali del Banco Ambrosiano, gli illeciti finanziamenti ai partiti di Michele Sindona (avvelenato nel carcere di super sicurezza di Voghera) e del banchiere Roberto Calvi (trovato impiccato a Londra nel 1982), la loggia P2 e lo IOR di Monsignor Marcinkus.\nIl 30 novembre 1977 la televisione italiana annunci\u00f2, nell'ora di massimo ascolto, il falso sequestro di Luigi Cavallo da parte di Prima Linea. La notizia venne immediatamente smentita ai giornali.\nNel 1982 Cavallo denunci\u00f2 la campagna avviata dai Servizi Segreti italiani per convincere l'opinione mondiale sull'esistenza di una pista bulgara nel quadro dell'attentato a Giovanni Paolo II; collabor\u00f2 con l'avvocato parigino difensore del bulgaro Serghej Antonov, presentato come la mente dell'attentato, e in seguito assolto.\nEssendo giornalista regolarmente accreditato al Quai d'Orsay, oltre che per vari organismi internazionali, nel 1985 l'Italia chiese alla Francia l'estradizione di Luigi Cavallo, nel quadro del processo contro Sindona per \"tentativo di estorsione a Roberto Calvi\", per la vendita simulata (tra Sindona e Calvi) di una villa denominata \"La Giuggiola\". A Parigi si costitu\u00ec un comitato di difesa di Luigi Cavallo, promosso da Jean Saunier, funzionario del Ministero delle finanze francese, socialista, ex-sindacalista, scrittore noto per i suoi libri sull'Opus Dei, le questioni vaticane e sul potere delle banche svizzere. Cavallo venne condannato a 3 anni e due mesi, con sentenza definitiva, da parte della I sezione della Corte di Cassazione presieduta da Corrado Carnevale per estorsione ai danni di Roberto Calvi e per conto di Michele Sindona.\nEstradato in Italia per scontare la condanna, torn\u00f2 poi di nuovo in Francia, dove \u00e8 morto a 85 anni. Ha lasciato un'ingente documentazione destinata ad un istituto storico.\nBibliografia.\nOpere di Luigi Cavallo.\nLuigi Cavallo ha scritto una decina di libri tra i quali:"}
{"id": "1782719", "revid": "1452073", "url": "https://it.wikipedia.org/wiki?curid=1782719", "title": "Colorante stilbenico", "text": "I coloranti stilbenici sono una classe di coloranti organici sintetici secondo la classificazione del Colour Index. Sono chiamati cos\u00ec in quanto la struttura chimica principale \u00e8 rappresentata dallo stilbene con gruppi di sostituzione in posizioni orto- e para-. La tipologia di colorante pi\u00f9 spesso rappresentata all'interno della classe degli stilbenici sono i coloranti diretti, mentre la gamma dei colori pi\u00f9 diffusa a livello commerciale \u00e8 quella dei gialli e degli arancioni fino a i bruni.\nStoria.\nI primi coloranti stilbenici furono il Giallo Diretto 11 (1883), il Giallo Diretto 4 (1886), l'arancio Diretto 15 (1888), e dopo pi\u00f9 di cento anni questi coloranti sono ancora quelli pi\u00f9 importanti in termine di volume.\nSintesi.\nAttualmente tutti i coloranti stilbenici sono derivati dall'acido 4-nitrotoluen-2-solfonico, ossidato in condizioni alcaline per dare come prodotto l'acido 4,4'-dinitro-2,2'stilbendisolfonico che pu\u00f2 essere ridotto all'acido 4,4'-diammino-2,2'-stilbendisolfonico o condensato direttamente per dare principalmente i colori gialli. \nL'acido 4,4'-diammino-2,2'-stilbendisolfonico \u00e8 un intermedio importante anche per molti imbiancanti ottici appartenenti alla classe degli stilbenici.\nI maggiori produttori mondiali di questi coloranti attualmente (2006) sono:\n3 in Cina\n2 in India\n2 in Europa (Ciba e Bayer)\n2 in USA\nPrincipali applicazioni.\nLe maggiori applicazioni dei coloranti stilbenici sono nella tintura della carta e delle fibre cellulosiche in genere ove esercitano buona affinit\u00e0 e resa, del pellame per quanto riguarda i colori pi\u00f9 scuri, e degli inchiostri inkjet per alcuni coloranti di ultima formulazione."}
{"id": "1782725", "revid": "767487", "url": "https://it.wikipedia.org/wiki?curid=1782725", "title": "Prigioniera della torre di fuoco", "text": "Prigioniera della torre di fuoco \u00e8 un film del 1952 diretto da Giorgio Walter Chili.\nTrama.\nXV secolo. Due giovani appartenenti a famiglie in lotta tra di loro stringono una forte amicizia: la loro lealt\u00e0 viene messa a dura prova quando si innamorano della stessa donna."}
{"id": "1782734", "revid": "15756", "url": "https://it.wikipedia.org/wiki?curid=1782734", "title": "Ex Casa del Littorio di Pescia", "text": "La ex Casa del Littorio \u00e8 un palazzo di Pescia situato in piazza XX Settembre. Ospita la Sezione di Archivio di Stato di Pescia.\nStoria.\nNon sono note l'esatta data di costruzione n\u00e9 l'autore del progetto, anche se dalla scritta \"Anno VI\" sulla facciata si deduce il completamento nel 1928, sesto anno dell'era fascista. Dagli aggiornamenti catastali \u00e8 possibile solo stabilire che nei primissimi anni trenta l'edificio era gi\u00e0 esistente. Di conseguenza, paiono credibili le indicazioni riportate da alcune pubblicazioni, dotate di foto d'epoca e incentrate sulla recente storia urbana di Pescia (anche se forse basate pi\u00f9 sulla memoria individuale e sulla tradizione orale che su documentazioni certe), che inquadrano la costruzione sul volgere degli anni venti. Anche l'analisi dei caratteri stilistici non sposta sostanzialmente la suddetta ipotesi di datazione, anche per il fatto che nella realt\u00e0 urbana pesciatina non si trovano altri esempi architettonici formalmente associabili a questo.\nL'apparato decorativo-allegorico \u00e8 inscindibile dalla destinazione a Casa del Fascio. Nel dopoguerra, come gran parte dei beni immobili del Partito Nazionale Fascista, l'edificio passa al demanio dello Stato e viene impiegato per ospitare l'Intendenza di Finanza e la Conservatoria dei registri immobiliari fino al 1980, quando le precarie condizioni di manutenzione impongono il trasferimento di tali uffici in altra sede di recente costruzione.\nLe infiltrazioni di acque meteoriche dalla copertura piana erano gi\u00e0 state registrate nel dopoguerra tanto che negli anni settanta viene sovrapposta una copertura provvisoria a padiglione, realizzata con onduline di cemento-amianto su struttura metallica (per gentile informazione del sig. Natali, ex direttore dell'Ufficio del registro di Pescia). Da allora l'edificio \u00e8 rimasto inutilizzato vedendo accentuarsi cos\u00ec lo stato di degrado.\nDestinato a divenire la nuova sede dell'Archivio di Stato (sezione di Pescia), nel 1994 ne \u00e8 stata iniziata la ristrutturazione, curata direttamente dalla Soprintendenza ai beni artistici e architettonici, nelle persone dell'ing. Marchetti (responsabile di zona) e del sig. Daniele Rapino.\nDall'aprile del 2000 \u00e8 effettivamente la nuova sede della Sezione di Archivio di Stato di Pescia.\nDescrizione.\nL'edificio \u00e8 stretto fra l'argine del torrente Pescia e la piazza XX Settembre, della quale definisce da solo la gran parte del lato orientale. Questa piazza rappresenta uno dei luoghi fondamentali della citt\u00e0 dei primi del Novecento. Essa \u00e8 realizzata in conseguenza dell'apertura della \"via Nuova\" (1876-77), oggi via Garibaldi, che prolungando il Lungopescia, dal ponte del Duomo si sviluppa rettilinea fino alla localit\u00e0 \"Le Casacce\", dove piega per Lucca. La via Nuova, con i suoi quattro filari di platani, poi ridotti a due per allargare la carreggiata, rappresenta, oltre a un'importante infrastruttura, un luogo per il passeggio e quindi un rilevante arredo urbano. La Casa del fascio, pur avendo il fronte principale sostanzialmente allineato con la quinta alberata, per la sua posizione avanzata verso la piazza tende a costituire il punto focale della prospettiva del viale.\nEsterno.\nL'edificio si presenta come un volume parallelepipedo completamente isolato formalmente caratterizzato da una commistione di ornati storicistici e spunti modernisti. Motivo uniformante i prospetti \u00e8 la centinatura a profilo spezzato che incornicia le aperture binate dei due piani, in una sorta di ordine gigante. Tale profilo \u00e8 ripetuto sia nel portone principale che nella terminazione dell'avancorpo del fronte principale, rigorosamente simmetrico. Tale avancorpo, assemblaggio di elementi eterogenei, costituisce la principale caratterizzazione formale: al portone si sovrappone un balcone a pianta poligonale con balaustra a riquadri, cui si accede da due porte-finestre incorniciate da un'unica centina semicircolare, tale profilo \u00e8 ulteriormente ribadito dalla centinatura che delimita in un unico insieme portone, balcone e finestre.\nUn certo sapore marziale, connesso con la destinazione originaria, \u00e8 accentuato dagli elementi plastici in pietra serena: le due paraste agli angoli fra facciata principale e avancorpo si interrompono al di sotto della gronda e si concludono con due doccioni in forte aggetto in forma di aquile, il pilastro tra le due porte-finestre reca in bassorilievo un'elegante figura di vittoria dal modellato stilizzato ad accentuarne la verticalit\u00e0 e infine ai fianchi del portone due semicolonne, in forma di fasci, su basamento a dado e prive di capitello, sostengono visivamente il balcone. Se, da un lato, analoghi fasci stilizzati in forma di colonna sono rintracciabili anche nella facciata della Casa del balilla di Pistoia, probabilmente coeva (progetto di Raffaele Fagnoni e Giovanni Michelucci del 1927), l'insolita commistione di elementi neomedievali (i doccioni e la balaustra del balcone) e vagamente modernisti (le aperture binate a unica arcatura) rievoca d'altro canto maggiormente talune opere dei Copped\u00e8, come ad esempio la Casa del fascio di Signa.\nUn elemento scultoreo molto stilizzato, percepibile nelle foto d'epoca, ma non chiaramente riconoscibile, concludeva l'avancorpo alla sommit\u00e0, accentuandone ulteriormente verticalit\u00e0 e simmetria. La scala di accesso esterna, a pianta poligonale, \u00e8 in marmo di Carrara cos\u00ec come quella interna, alla sinistra dell'ingresso, che conserva ancora l'originaria ringhiera in ferro battuto."}
{"id": "1782742", "revid": "1431409", "url": "https://it.wikipedia.org/wiki?curid=1782742", "title": "Giancarlo Marini", "text": "Biografia.\nNasce il 16 settembre 1964 a Roma, nel quartiere periferico di Tor Bella Monaca. All'et\u00e0 di dieci anni inizia a giocare con la Lazio dove effettua tutta la trafila fino ad arrivare all'esordio con la stessa maglia.\nCarriera.\nGiocatore.\nHa disputato due campionati di Serie A nelle file della Lazio, collezionando 31 presenze complessive. Ha inoltre totalizzato 19 presenze e una rete in Serie B con le maglie di Lazio e , conquistando, sia pur da rincalzo, la promozione in A nella stagione 1982-83.\nDopo l'esperienze iniziali in Serie A e Serie B, ha trascorso il resto della carriera agonistica in Serie C1 con le maglie del Campania-Puteolana, Catania, Empoli, Gubbio, Fano e divisioni inferiori.\nAllenatore.\nInizia la carriera di allenatore nel settore giovanile della Lodigiani. Dopo una breve parentesi diventa allenatore in seconda della Reggiana in C1. \nAllena per due anni il Monterotondo in serie D arrivando a disputare i Play-off; passa ad allenare il Guidonia sempre in serie D la sua ultima squadra da giocatore, e come vice nella Virtus Lanciano e nel Fondi. \nNel 2010 si trasferisce a Parma come collaboratore tecnico dello staff degli emiliani, guidato da Pasquale Marino. Esonerato l'allenatore siciliano, Giancarlo Marini rimane nel come osservatore fino a quando, nel 2013, riceve la chiamata dal suo amico Eusebio Di Francesco, che aveva appena conquistato la storica promozione con il Sassuolo, proponendogli di far parte del suo staff."}
{"id": "1782752", "revid": "633110", "url": "https://it.wikipedia.org/wiki?curid=1782752", "title": "Panzerb\u00fcchse", "text": "Il Panzerb\u00fcchse \u00e8 un fucile anticarro tedesco, camerato per le munizioni 7,92 \u00d7 94 mm e prodotto a partire dal 1942 dalla societ\u00e0 Gustloff Werke. Ne esistono varie versioni: il Panzerb\u00fcchse 38 (PzB 38) ossia il primo prodotto, il Panzerb\u00fcchse 39 (PzB 39) e il 2,8 cm sPzB 41 il quale, pur essendo classificato come fucile anticarro pesante, era in realt\u00e0 un cannone anticarro leggero.\nLe origini del PzB 39 risalgono alla Grande Guerra, con l'introduzione del TUF Mauser Gewehr nel 1918, creato in risposta alla comparsa di carri armati inglesi sul fronte occidentale. L'M1918 camerava una cartuccia da 13,2 \u00d7 92\u00a0mm SR molto efficace contro i carri inglesi e francesi, efficacia che ha portato l'industria bellica tedesca a fabbricarne circa 16.000.\nIl PzB 39 tedesco fu lo sviluppo del fucile del 1930 progettato nel tentativo di fornire alla fanteria un'arma anticarro portabile, alternativa al Gewehr TUF. Cos\u00ec nel 1938 l'ingegnere della Gustloff Werke, B. Brauer, diede vita al Panzerb\u00fcchse 38 (PzB 38), un'arma a colpo singolo, con un baricentro molto arretrato a causa della lunghissima canna in grado di dare al proiettile una velocit\u00e0 tale da perforare le corazze dei carri armati.\nFunzionamento.\nLa potenza di fuoco faceva in modo che ad ogni colpo sparato la canna si ritraesse di 9 cm; la culatta si apriva e veniva espulsa la cartuccia ed infine il blocco della culatta si arrestava in posizione aperta in modo tale da consentire al fuciliere di ricaricare l'arma manualmente, richiudere la culatta e tornare in posizione di sparo. Questo meccanismo piuttosto complicato era incline a malfunzionamenti e inceppamenti appena il sistema si sporcava, cosa frequente sui campi di battaglia; questo fu uno dei difetti maggiori del PzB 38 che consegu\u00ec ad una limitata fabbricazione del fucile per soli 1.408 esemplari, usati principalmente dalla Wehrmacht durante l'invasione della Polonia nel 1939.\nCos\u00ec si pass\u00f2 alla produzione alla fine del 1939 dell'evoluzione diretta del PzB 38, il Panzerb\u00fcchse 39, che elimin\u00f2 il sistema semi-automatico, e diminu\u00ec il numero di componenti in modo da abbassare i costi di produzione.\nFurono costruiti 568 PzB 39 in tempo per svolgere operazioni in Polonia, e nei successivi due anni, con l'inizio della guerra contro la Russia le truppe tedesche furono armate con 25.298 PzB 39\nLa produzione cess\u00f2 nel novembre 1941, furono realizzati 39.232 fucili PzB 39, e anche se rimase in uso fino al 1944 l'evoluzione dei carri armati, rese inutile il PzB 39, utilizzabile solo contro carri leggeri.\nDettagli tecnici del PzB 39.\nFu mantenuta la canna del PzB 38, con un lieve aumento di lunghezza fino a 162\u00a0cm, il peso fu ridotto di un chilogrammo, anche se le prestazioni in velocit\u00e0 e gittata rimasero sostanzialmente invariate. Fu introdotto anche un sistema di caricamento con blocco cartucce da 10 colpi, che aument\u00f2 l'autonomia di fuoco dell'arma.\nVarianti.\nL'inefficacia del PzB 39 contro i nuovi carri medio-pesanti Alleati costrinse l'alto comando a dare inizio a modifiche all'arma, la canna fu accorciata e il fucile fu dotato di un sistema lanciagranate simile a quello in dotazione sul fucile Kar98k, con la possibilit\u00e0 di usare granate anti-fanteria, anticarro, questo modello riconvertito fu denominato \"Granatb\u00fcchse Modell 39 (GrB 39)\" e rimase in uso fino alla fine della guerra."}
{"id": "1782774", "revid": "585241", "url": "https://it.wikipedia.org/wiki?curid=1782774", "title": "Tegoline", "text": ""}
{"id": "1782782", "revid": "52076", "url": "https://it.wikipedia.org/wiki?curid=1782782", "title": "Neferkara (II)", "text": ""}
{"id": "1782788", "revid": "110157", "url": "https://it.wikipedia.org/wiki?curid=1782788", "title": "Museo archeologico nazionale del Sannio Caudino", "text": "Il museo archeologico nazionale del Sannio Caudino \u00e8 un museo di Montesarchio (provincia di Benevento) che raccoglie le testimonianze archeologiche provenienti dalle principali citt\u00e0 dei Sanniti Caudini: Caudium (che sorgeva presso l'attuale Montesarchio), Saticula (l'odierna Sant'Agata de' Goti) e Telesia (l'odierna San Salvatore Telesino).\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Campania, nel dicembre 2019 divenuto Direzione regionale Musei.\nCollezioni.\nIl museo si trova nel castello di Montesarchio; inaugurato il 30 giugno 2007, attualmente conta circa 300 reperti ed \u00e8 organizzato al primo piano del castello. \u00c8 stato curato dalla Soprintendenza per i Beni archeologici delle province di Salerno, Avellino e Benevento.\nUna sezione \u00e8 dedicata alla raccolta di vasi, massimamente crateri figurati di produzione attica e italiota, fra i quali rileva \"Il ratto di Europa\", meglio noto come il \"vaso di Assteas\", del IV secolo a.C., esumato da tombaroli in una necropoli a Sant'Agata de' Goti.\nAd alcuni crateri \u00e8 riservata una presentazione multimediale divulgativa, la mostra \u201cRosso immaginario\u201d."}
{"id": "1782791", "revid": "767487", "url": "https://it.wikipedia.org/wiki?curid=1782791", "title": "Fulvio Simonini", "text": "Caratteristiche tecniche.\nAttaccante agile e minuto, svariava su tutto il fronte d'attacco. Nonostante il fisico, era in grado di difendere bene la palla ed era un buon colpitore di testa, grazie alle sue doti di elevazione.\nCarriera.\nGiocatore.\nCresce tra le file dell'Atalanta, che lo manda in prestito nei campionati minori, prima nel Derthona (Serie C2) e poi nella Virescit Boccaleone. Con quest'ultima squadra realizza 22 gol nella terza stagione (sempre in C2), e viene richiamato alla base dalla formazione nerazzurra.\nEsordisce in Serie A l'8 settembre 1985 contro la ; nel corso del campionato viene utilizzato come alternativa ad Aldo Cantarutti, e realizza una doppietta a San Siro in Inter-Atalanta 1-3 (12 gennaio 1986).\nAl termine della stagione passa al in Serie B, contribuendo con 11 reti alla promozione dei romagnoli nel massimo campionato. Nel 1987 viene acquistato per poco pi\u00f9 di un miliardo di lire dal Padova; in biancoscudato realizza 23 gol in due campionati, e nel 1989 fa brevemente ritorno in Serie A, all' come riserva di De Vitis e Balbo. Esordisce con i friulani nella prima giornata di campionato, contro la , realizzando il suo unico gol con l'Udinese e fallendo un calcio di rigore; nel mercato autunnale, dopo 7 partite complessive, viene ceduto in Serie B alla , con cui disputa due stagioni culminate con la retrocessione in Serie C1.\nNel 1991 si accasa per una stagione al neopromosso , e nell'annata successiva viene acquistato nel mercato autunnale dal , contribuendo alla prima promozione in Serie A dei biancorossi con il gol decisivo nell'ultima partita di campionato, sul campo del Cosenza.\nConclude la carriera tra le file del Trento, in Serie D, ottenendo da capitano la promozione in Serie C2 nel 1998 dopo lo spareggio con il .\nIn carriera ha totalizzato complessivamente 22 presenze e 4 reti in Serie A, e 229 presenze e 59 reti in Serie B.\nDirigente, allenatore e osservatore.\nTerminata la carriera agonistica, ha ricoperto per due stagioni il ruolo di direttore sportivo del . Nel 2001 e 2002, ha ricoperto il ruolo di osservatore per la . Successivamente, per alcune stagioni, ha svolto il doppio incarico di allenatore e responsabile del vivaio, nelle giovanili della \"Sacra Famiglia\", formazione della Citt\u00e0 di Padova.\nIl 12 giugno 2017, viene nominato nuovo responsabile del settore giovanile del , in sostituzione di Giorgio Molon.\nFuori dal calcio.\nHa avviato un'attivit\u00e0 di agente immobiliare. Inoltre ha svolto il ruolo di commentatore tecnico per le emittenti televisive ContoTV, TeleChiara, TV7 Triveneta e LA13."}
{"id": "1782793", "revid": "1488558", "url": "https://it.wikipedia.org/wiki?curid=1782793", "title": "Gerhard Wolf", "text": "Fu console tedesco a Firenze durante l'occupazione nazista. In tale veste egli si distinse per la propria attivit\u00e0 di protezione dei beni culturali e di assistenza ai perseguitati politici e razziali.\nBiografia.\nGerhard Wolf nacque \u2013 settimo ed ultimo figlio di un avvocato\u00a0\u2013 a Dresda nel 1896. Dopo il servizio militare studi\u00f2 filosofia, storia dell'arte e lettere, concludendo i propri studi con una tesi di laurea in filosofia. Wolf entr\u00f2 nel servizio diplomatico tedesco nel 1927, quando ministro degli esteri era Gustav Stresemann. Al momento dell'arrivo al potere di Adolf Hitler Wolf era a Roma, gi\u00e0 nello stesso anno 1933 gli fu chiesto di aderire al partito nazista. Inizialmente egli si rifiut\u00f2, ma alla luce delle crescenti pressioni con minaccia di richiamo in patria e licenziamento immediato, vi ader\u00ec nel 1939.\nDal 1940 al 1944 fu console tedesco a Firenze; nei mesi dell'occupazione tedesca dall'8 settembre 1943 all'agosto 1944 riusc\u00ec anche grazie all'appoggio di Rudolf Rahn (ambasciatore vicario e in seguito plenipotenziario del Reich in Italia) a salvare svariate vite umane.\nDi ci\u00f2 resero testimonianza nel 1946 lo storico dell'arte statunitense Bernard Berenson (1865-1959): egli riusc\u00ec, pur essendo ebreo, a sfuggire quale straniero e, grazie a Wolf, alla deportazione, e a salvare la sua biblioteca e la sua collezione di opere d'arte.\nWolf si spense il 23 marzo 1971 a Monaco di Baviera 10 anni dopo il proprio pensionamento.\nOnorificenze.\nI Fiorentini in segno di gratitudine gli dettero il soprannome di \"Il Console di Firenze\" e gli concessero nel 1955 la cittadinanza onoraria. Nel 2007 \u00e8 stata posta sul Ponte Vecchio una lapide commemorativa."}
{"id": "1782795", "revid": "113757", "url": "https://it.wikipedia.org/wiki?curid=1782795", "title": "Simplontal", "text": ""}
{"id": "1782802", "revid": "228587", "url": "https://it.wikipedia.org/wiki?curid=1782802", "title": "Valli della Svizzera", "text": "Questo \u00e8 un elenco di tutte le valli pi\u00f9 importanti della Svizzera divise per cantone partendo da occidente a oriente. "}
{"id": "1782805", "revid": "6923", "url": "https://it.wikipedia.org/wiki?curid=1782805", "title": "Riccardo Bracaloni", "text": "Caratteristiche tecniche.\nGiocatore.\nCentrocampista forte fisicamente, ha giocato nel ruolo di regista con propensioni offensive.\nCarriera.\nGiocatore.\nProdotto del vivaio atalantino, debutta in prima squadra con due presenze nella stagione 1987-1988. In seguito viene mandato in prestito in Serie C1 al Trento, al Chievo e al , prima di essere richiamato all'Atalanta nell'autunno 1991. Debutta in Serie A il 24 novembre 1991, nella vittoria per 3-2 sul campo del Foggia, totalizzando in tutto 7 presenze in campionato.\nA fine stagione viene ceduto definitivamente al Chievo, di nuovo in Serie C1. Con gli scaligeri disputa quattro campionati, ottenendo la promozione nella serie cadetta nel 1994, fino al novembre 1995, quando viene acquistato dal . Nella stagione successiva si divide tra i brianzoli e la , militando in seguito sempre tra serie C1 e C2 con le maglie di Fiorenzuola, Spezia, Novara e .\nNell'estate del 2000, ormai trentenne, scende nel Campionato Nazionale Dilettanti indossando la maglia del Savona. In Liguria diventa \"leader\" e capitano della squadra, conducendola alla promozione nella stagione 2001-2002 nella quale realizza 14 reti, oltre a quella decisiva nello spareggio-promozione contro l'Ivrea. Nel 2004, dopo la retrocessione dei liguri, torna in Serie D con il Voghera per una stagione.\nLasciato il calcio di alto livello, prosegue la carriera tra i dilettanti toscani, nelle file di Villafranca (Prima Categoria) e Pistoiacalcio (Seconda Categoria), formazione del capoluogo toscano nella quale prosegue a giocare fino all'et\u00e0 di 42 anni.\nAllenatore.\nDopo una stagione e mezza sulla panchina della Juniores del S. Marco Avenza, nel luglio 2014 passa alla guida della prima squadra, appena retrocessa nel campionato di Promozione. Nel 2016 ottiene la promozione in Eccellenza, e l'anno successivo passa sulla panchina dell', da cui viene esonerato dopo pochi mesi di campionato. L'11 giugno 2019 la Pontremolese lo ingaggia per guidare la prima squadra nel campionato toscano di Eccellenza appena conquistato, rimanendovi per la stagione a venire."}
{"id": "1782810", "revid": "339392", "url": "https://it.wikipedia.org/wiki?curid=1782810", "title": "Narodnyi Komissariat Vnutrennikh Del", "text": ""}
{"id": "1782811", "revid": "24443", "url": "https://it.wikipedia.org/wiki?curid=1782811", "title": "Sentiero degli dei", "text": ""}
{"id": "1782812", "revid": "124418140", "url": "https://it.wikipedia.org/wiki?curid=1782812", "title": "Grande Via Est", "text": "La Grande Via Est \u00e8 un sentiero di Arda, l'universo immaginario fantasy creato dallo scrittore inglese J.R.R. Tolkien. \u00c8 la via pi\u00f9 importante dell'Eriador: il sentiero, a tratti battuto, collega la Contea a Gran Burrone - valle incassata nelle Montagne Nebbiose nonch\u00e9 reame degli Elfi - in direzione da Ovest ad Est e termina nelle Terre Selvagge.\nAnche se disegnata e in parte gi\u00e0 pavimentata dai Dunedain nel corso del secondo millennio della Seconda Era, i Nani avevano gi\u00e0 imparato ad utilizzare tale rotta durante la Prima Era per poter collegare i Colli Ferrosi e Moria con le citt\u00e0 di Nogrod e Belegost in Beleriand.\nLa Grande Via attraversa tutto l'Eriador a partire dai Porti Grigi nel golfo di Lh\u00fbn, raggiunge ad ovest i guadi del Bruinen, s'immette quindi a Gran Burrone fino al passo di Imladris: dall'altro versante delle Montagne Nebbiose \u00e8 invece conosciuta come \"Via dei Nani\" e con tale nome attraversa il fiume Anduin fino al Bosco Atro.\nPassa nella Contea a ovest di Hobbiville, venendo cos\u00ec a collegare le principali citt\u00e0 degli Hobbit, Pietraforata sui Bianchi Poggi, Lungacque e Brea; ne esce attraverso il ponte sul Brandivino in direzione della Terra di Buck. Seguendo ancora la direzione ovest giunge al confine con la Vecchia Foresta, ma con una lunga curva raggiunge le porte di Brea attraversando il lato nord della sua recinzione; superata anche questa arriva fino a Fornost e al Mitheithel."}
{"id": "1782820", "revid": "1543377", "url": "https://it.wikipedia.org/wiki?curid=1782820", "title": "Henri Dutrochet", "text": "Biografia.\nNacque in una famiglia aristocratica dell'Indre che in seguito fu rovinata dalla rivoluzione francese. Il padre emigr\u00f2 in Inghilterra e Henri rimase in Francia con la madre, la quale richiese la qualifica di \"vedova di guerra\". Senza idee chiare sul suo avvenire professionale, nel 1799 entr\u00f2 nell'accademia navale di Rochefort; ma abbandon\u00f2 subito l'idea di seguire la carriera militare e si ritir\u00f2 con la madre a Charreau con l'intento di gestire la tenuta agricola di famiglia.\nNel 1802, a 24 anni di et\u00e0, cominci\u00f2 a studiare medicina a Parigi; nel 1804 divenne interno all\"'H\u00f4spital des Enfants Maldes\" di Parigi, nel 1806 si laure\u00f2, e nel 1808 venne arruolato, come medico militare, nell'esercito che, sotto la guida di Giuseppe Bonaparte, partecip\u00f2 alla disastrosa campagna di Spagna. Esercit\u00f2 nell'ospedale di Burgos; ma, per aver contratto una grave forma di tifo, ottenne l'esonero definitivo dall'esercito e si ritir\u00f2 nuovamente a Charreau.\nIspirato dalla lettura delle opere dello Spallanzani, si dedic\u00f2 allo studio delle scienze naturali. Dopo aver acquistato un microscopio, si interess\u00f2 dapprima ai rotiferi e all'eliotropismo delle piante. Seguace del vitalismo, la dottrina secondo la quale i fenomeni della vita possiedono dei caratteri propri grazie ai quali differiscono completamente dai fenomeni chimico-fisici, identific\u00f2 la vita nel movimento e la morte nella cessazione del movimento:\nStudi\u00f2 inizialmente le piante osservando al microscopio delle formazioni poliedriche che identific\u00f2 anche nei tessuti animali: le cellule. Ipotizz\u00f2 l'esistenza di \"pori\" per permettere la diffusione di sostanze, attraverso le cellule, spinte da correnti osmotiche. Le sue \"Recherches sur l'accroissement et la reproduction des v\u00e9g\u00e9taux\", apparsee in \"M\u00e9moires du mus\u00e9um d'histoire naturelle\" del 1821 gli valsero un premio dell'Acad\u00e9mie fran\u00e7aise per la fisiologia sperimentale. Nel 1837 pubblic\u00f2 le \"M\u00e9moires pour servir a l'histoire anatomique et physiologique des v\u00e9g\u00e9taux et des animaux\", una raccolta dei suoi pi\u00f9 importanti lavori in campo biologico.\nLa morte della madre, nel 1833 lo spinse a lasciare Charreau per Parigi. Lo stesso anno, a 57 anni di et\u00e0, spos\u00f2 una colta vedova, Angelique Geoffroy. Pot\u00e9 avere contatti personali con famosi scienziati suoi contemporanei (Georges Cuvier, Jean-Baptiste de Lamarck, \u00c9tienne Geoffroy Saint-Hilaire, ecc.). Venne eletto membro permanente all'Accademia delle scienze francese e membro della Royal Horticultural Society in London.\nIn suo onore \u00e8 stato battezzato il genere Trochetia."}
{"id": "1782824", "revid": "287204", "url": "https://it.wikipedia.org/wiki?curid=1782824", "title": "Antigene HpSA", "text": "Lantigene HpSA (sigla di \"Helicobacter pylori Stool Antigen\") \u00e8 l'antigene fecale (anche chiamato SAT) dell\"Helicobacter pylori\". Quindi il \"Test HpSA\" o \"test SAT\" \u00e8 un metodo immunologico rapido (immunoenzimatico o immunocromatografico), non invasivo per il paziente, per la ricerca del batterio nelle feci: \u00e8 utilizzato per la diagnosi dell'infezione da \"Helicobacter pylori\".\nLe nuove Linee Guida Ufficiali Europee dell'EHSG - European Helicobacter Study Group - raccomandano l'uso del test dell'antigene fecale (HpSA) sia per la prima diagnosi che per la conferma dell'eradicazione a quattro settimane dalla fine della specifica terapia antibiotica.\nIl test pu\u00f2 essere effettuato in qualsiasi laboratorio analisi ospedaliero o convenzionato e in alcune farmacie, portando semplicemente un campione di feci. Unica avvertenza \u00e8 che farmaci quali Antibiotici, Inibitori di pompa protonica e preparazioni a base di bismuto possono sopprimere temporaneamente la crescita di \"H.pylori\" e l'utilizzo di questi farmaci pu\u00f2 dare risultati falsamente negativi con i diversi metodi diagnostici (Test dell'Ureasi, test del respiro, ricerca dell'antigene fecale). Si suggerisce quindi di non effettuare il test prima di quattro settimane dal termine di una eventuale terapia con questi farmaci."}
{"id": "1782825", "revid": "132266", "url": "https://it.wikipedia.org/wiki?curid=1782825", "title": "GUGB", "text": ""}
{"id": "1782828", "revid": "287204", "url": "https://it.wikipedia.org/wiki?curid=1782828", "title": "Campo di concentramento di Hinzert", "text": "Il campo di concentramento di Hinzert (anche \"SS-Sonderlager \"Hinzert, o \"Konzentrationslager \"Hinzert) era un lager nazista, sito nei pressi della cittadina di Hinzert-P\u00f6lert, a breve distanza da Treviri, in un territorio oggi appartenente all'Alto Renania-Palatinato (Germania), a trenta chilometri di distanza dal confine con Lussemburgo.\nFunzion\u00f2 essenzialmente come campo di raggruppamento di prigionieri politici, e dal luglio 1940 vi furono recluse circa 13.600 persone di et\u00e0 compresa fra i 13 e gli 80 anni. Molte di loro vennero poi trasferite in altri campi di concentramento maggiori, dove sarebbero state uccise. Un minimo di trecento di prigionieri fu giustiziato all'interno del campo stesso. Chiuso nel marzo 1945, Hinzert \u00e8 stato amministrato, gestito e vigilato dalle Schutzstaffel. Secondo la testimonianza dei sopravvissuti, molte brutalit\u00e0 furono compiute al suo interno.\nStoria del campo.\nIl campo di Hinzert fu aperto nel 1938 per ospitare i lavoratori addetti alla costruzione della Linea Sigfrido. Distrutto da un incendio il 16 agosto 1939, fu ricostruito nell'ottobre dello stesso anno e adibito a campo di rieducazione di polizia per i lavoratori cosiddetti \"antisociali\". Il 1\u00ba luglio 1940 il campo venne affidato alla giurisdizione dell'Ispettorato per i campi di concentramento. Il 7 febbraio 1942 ne assunse il comando l'ufficio centrale delle SS-Wirtschafts-Verwaltungshauptamt (WVHA).\nDal 1942 al 1945 il campo fu utilizzato anche dalla Gestapo per l'area di Lussemburgo e Treviri. Dopo aver usufruito di una sostanziale autonomia durata fino al 21 novembre 1944, Hinzert pass\u00f2 sotto il controllo amministrativo del campo di concentramento di Buchenwald. Parzialmente distrutto da un \"raid\" aereo il 22 febbraio 1945, rest\u00f2 tuttavia operativo ancora per qualche settimana, quando la maggior parte dei prigionieri sopravvissuti vennero trasferiti a Buchenwald.\nComandanti.\nNell'ottobre 1939 Hermann Pister assunse il comando del campo, di cui rimase responsabile fino al dicembre 1941, quando fu rilevato da Egon Zill. Quando questi fu trasferito nell'aprile 1942 al campo di concentramento di Natzweiler-Struthof, in Alsazia, gli subentr\u00f2 il terzo e ultimo comandante di Hinzert, Paul Sporrenberg.\nPrigionieri.\nStime riferiscono di 13.600 prigionieri transitati attraverso Hinzert. I primi furono lavoratori tedeschi sostanzialmente accusati di avversare il nazismo e le sue politiche. Subito dopo, vi vennero internati lavoratori forzati deportati dai paesi occupati. Dall'inizio del 1941 cominciarono ad affluirvi prigionieri politici specialmente dal Lussemburgo e dalla Francia. Altri lavoratori forzati furono trasferiti a Hinzert dalle zone occupate di Polonia e Unione Sovietica. A partire dal 7 dicembre 1941, con l'adozione della direttiva \"Nacht und Nebel\" (\"Notte e nebbia\"), diversi prigionieri \"NN\" transitarono da Hinzert: sarebbero scomparsi una volta giunti in campi di concentramento di maggiori dimensioni.\nCrimini.\nSebbene la gran parte dei prigionieri internati a Hinzert fosse stata trasferita in altri campi, molti furono coloro che vi restarono fino alla definitiva liberazione. Numerosi sono stati gli episodi di tortura e le uccisioni compiute nel campo. Secondo gli atti dei processi, le guardie SS torturarono e giustiziarono prigionieri per via diretta oppure lasciandoli morire per denutrimento e inedia.\nVittime principali di questi episodi furono prigionieri sovietici (cui furono iniettate dosi letali di una sostanza a base di cianuro e i cui corpi vennero bruciati nella vicina foresta), giovani lussemburghesi renitenti all'arruolamento coatto nella Wehrmacht (arrestati dalla Gestapo, vennero condannati a morte e fucilati tra il 2 e il 5 settembre 1942, e i loro corpi ugualmente bruciati). Di trecentocinquanta resistenti del Lussemburgo arrestati, cinquanta ebbero una condanna a morte.\nL'esatto numero di vittime ad Hinzert rimane sconosciuto. Il Consiglio Nazionale della Resistenza del Lussemburgo (\"Conseil National de la R\u00e9sistance\") ha confermato un minimo di trecentoventuno morti, anche se non tutti i resti di tali vittime sono stati ritrovati. Il 9 marzo 1945, con l'avvenuta liberazione da parte delle forze alleate, molte delle salme delle vittime lussemburghesi furono recuperate e inviate ai paesi di origine. Alcune, rinvenute ancora intatte, vennero allineate, per essere onorate, nella \"Place d'Armes\" nel centro della citt\u00e0 del Lussemburgo, prima di essere cremate nel cimitero di Notre-Dame.\nMemoriale.\nIl 10 dicembre 2005 un \"memorial\" \u00e8 stato aperto nel luogo dove sorse il campo di concentramento di Hinzert. Disegnato dallo studio di architettura Wandel Hoefer Lorch &amp; Hirsch, \u00e8 costituito da un moderno edificio in acciaio: comprende una mostra permanente con fotografie e note esplicative sulla vista nel campo."}
{"id": "1782829", "revid": "1942768", "url": "https://it.wikipedia.org/wiki?curid=1782829", "title": "Cat (Unix)", "text": "cat \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX e GNU, che legge i file che gli sono specificati come parametri (o lo \"standard input\") e produce sullo \"standard output\" la concatenazione del loro contenuto. Il termine \"cat\" pu\u00f2 facilmente essere ricordato attraverso la parola \"concatenazione\", ma anche in maniera pi\u00f9 semplice dal verbo \u00abto cater\u00bb, che in inglese significa \u00abfornire\u00bb.\nPu\u00f2 anche essere usato per visualizzare il contenuto di brevi file di testo, anche se allo scopo sono pi\u00f9 adeguati programmi come more e less.\n\"cat\" \u00e8 anche usato come primo comando in una \"pipeline software\" per fornire i dati all'intera pipeline a partire da uno o pi\u00f9 file, ad esempio con \"cat lista.txt | sort | uniq\"; tuttavia, se vi \u00e8 un unico file di dati di partenza, \"cat\" \u00e8 tecnicamente ridondante visto che lo stesso effetto si pu\u00f2 ottenere usando la redirezione (ad es. \"sort &lt; lista.txt | uniq\"). In questo caso si parla di \"useless use of cat\" (utilizzo inutile di \"cat\") per il quale \u00e8 stato scherzosamente istituito un apposito premio.\nSintassi.\nLa sintassi generale di \"cat\" \u00e8 la seguente:\n cat [\"opzioni\"] [--] [\"file1\" [\"file2\" \u2026] ]\nI parametri \"file\" specificano la sequenza dei nomi dei file da concatenare. Se non \u00e8 specificato alcun file, \"cat\" legge i dati dallo \"standard input\".\nIl doppio trattino -- (facoltativo) indica che i parametri successivi non sono da considerarsi opzioni.\nL'unica opzione di rilievo \u00e8 -u, che istruisce \"cat\" a scrivere immediatamente i dati letti senza attese.\nEsempi.\nVisualizza sullo \"standard output\" il contenuto di file.txt:\n cat file.txt\nConcatena file1.txt e file2.txt e mostra il risultato sullo \"standard output\":\n cat file1.txt file2.txt\nConcatena file1.txt e file2.txt e scrive il risultato nel file risultato.txt usando la redirezione:\n cat file1.txt file2.txt &gt; risultato.txt"}
{"id": "1782830", "revid": "466539", "url": "https://it.wikipedia.org/wiki?curid=1782830", "title": "Damages", "text": "Damages \u00e8 una serie televisiva statunitense con protagoniste Glenn Close e Rose Byrne.\nNegli Stati Uniti la serie \u00e8 andata in onda per cinque stagioni dal 24 giugno 2007 al 12 settembre 2012: le prime tre sul canale FX, le ultime due su Audience Network della televisione satellitare DirecTV.\nIn Italia le prime tre stagioni sono state trasmesse in prima visione assoluta dal canale AXN; in chiaro ha debuttato su Canale 5, ma la trasmissione \u00e8 in seguito passata al canale TOP Crime che l'ha proposta anche in prima serata trasmettendo poi la quarta e la quinta stagione in prima visione assoluta.\nLa canzone della sigla \u00e8 \"When I Am Through With You\" eseguita dal gruppo The VLA.\nAl centro della storia, ambientata nella citt\u00e0 di New York, c'\u00e8 il rapporto conflittuale di due donne forti e determinate: lo spietato squalo di tribunale Patty Hewes (Glenn Close), pronta a tutto pur di vincere una causa, e la giovane Ellen Parsons (Rose Byrne), neolaureata che viene assunta nello studio \"Hewes &amp; Associati\".\n\"Damages\" si caratterizza per i continui colpi di scena, per la struttura narrativa non lineare ricca di flashback e flashforward, per la trama a lungo termine che caratterizza ogni stagione e l'intera serie televisiva e per le abilit\u00e0 del suo cast; oltre a Glenn Close, nominata otto volte al Premio Oscar, la serie ha ospitato artisti pluripremiati: \u017deljko Ivanek, Ted Danson, il Premio Oscar William Hurt, il Premio Oscar Marcia Gay Harden, Lily Tomlin, John Goodman e Ryan Phillippe. Per questi motivi il telefilm \u00e8 stato acclamato dalla critica, ha ricevuto diversi premi e nomination e viene considerato uno dei migliori show del panorama televisivo.\nTrama.\nIn ogni singola stagione viene affrontato un diverso caso. Nella prima stagione viene presentato il caso del magnate truffatore Arthur Frobisher (Ted Danson). Nella seconda stagione Patty si batte con Daniel Purcell (William Hurt) contro la UNR - energie alternative di Walter Kendrick. Nella terza viene presentata la truffa finanziaria della famiglia Tobin. La quarta si concentra sulla societ\u00e0 privata di servizi militari High Star Security Corp. guidata da Howard T. Erickson (John Goodman). Nella quinta il caso riguarda Channing McClaren (Ryan Phillippe), la cui fondazione mette in piazza gli scheletri delle grandi compagnie finanziarie e del Governo. In ogni stagione, oltre ai casi, lo spettatore assiste all'evoluzione dell'intricata relazione che lega le due protagoniste che, talvolta, porta a conseguenze negative.\nPrima stagione.\nNew York, USA. Una donna, coperta di sangue e seminuda, si aggira per le strade della citt\u00e0 in pieno stato confusionale e viene fermata dalla polizia. La ragazza si rifiuta di parlare, ma ecco che parte un flashback di sei mesi prima e si fa la conoscenza \"ufficiale\" della ragazza: si chiama Ellen Parsons (Rose Byrne), \u00e8 una neolaureata in legge e sta per firmare un redditizio contratto per lo studio legale gestito da Hollis Nye (Philip Bosco), ma Ellen ha un ripensamento in quanto ha ottenuto un colloquio presso il prestigioso studio legale \"Hewes &amp; Associati\", gestito dalla famosa Patty Hewes (Glenn Close), un brillante avvocato noto per i suoi successi e per la sua fermezza. Ellen ha un colloquio con il braccio destro di Patty, Tom Shayes (Tate Donovan), il quale rimane subito colpito dall'intuito brillante della ragazza e le fissa un colloquio per il sabato successivo, ma quel giorno Ellen ha il matrimonio della sorella e, quindi, non vi si reca. Al matrimonio, Ellen ed il suo fidanzato, un giovane medico di nome David Connor (Noah Bean), ricevono la visita di Patty che, colpita dalla decisione della ragazza di aver preferito la famiglia alla carriera, decide di assumerla.\nLo studio di Patty si \u00e8 preso l'onere di difendere ben 5.000 ex-azionisti rimasti in bancarotta a causa di una presunta truffa compiuta dal proprietario delle azioni, il magnate Arthur Frobisher (Ted Danson). Frobisher \u00e8 difeso dall'abile avvocato Ray Fisk (\u017deljko Ivanek) che aiuta Arthur a nascondere le sue truffe; infatti, ci\u00f2 di cui \u00e8 convinta Patty e motivo per cui indaga senza sosta, \u00e8 la teoria secondo cui, il weekend del 18 giugno 2002, a Palm Beach in Florida, Frobisher si sia incontrato con un agente di borsa il quale gli avrebbe soffiato il prossimo tracollo delle azioni consigliandogli di venderle e salvandolo cos\u00ec dalla bancarotta senza curarsi di tutti gli azionisti coinvolti.\nNel presente, intanto, si scopre che nell'appartamento di Ellen c'\u00e8 un cadavere e segni di colluttazione; il corpo \u00e8 quello di David Connor. Di nuovo sei mesi prima, Ellen scopre che Katie Connor (Anastasia Griffith), sorella di David e di professione chef, sta aprendo un ristorante finanziata proprio da Frobisher e questo perch\u00e9, nel weekend cruciale del 2002, gest\u00ec un catering per il magnate e che potrebbe, quindi, essere una potenziale testimone dell'episodio cruciale che incastrerebbe Frobisher. Si scopre in seguito, che \u00e8 proprio questo legame di Ellen con Katie il motivo della sua assunzione nello studio e cos\u00ec Patty, facendo eliminare il cane di Katie imputandone l'origine quale atto intimidatorio di Frobisher, ottiene che la donna testimoni. Si sviluppa dunque su questo doppio binario la prima stagione della serie con crescenti rivelazioni nel presente e a ci\u00f2 che ha portato Ellen a vagare coperta di sangue per New York e nel passato per seguire da vicino l'evolversi del processo Frobisher; le conseguenze e le rivelazioni saranno sempre pi\u00f9 sorprendenti in un complicato gioco ad incastro in cui nessuno \u00e8 meritevole di fiducia e dove tutti camminano sul doppio filo della legalit\u00e0 e dell'immoralit\u00e0.\nSeconda stagione.\nLa serie riparte con Patty Hewes di nuovo impegnata in un caso di alto profilo. Questa volta Patty lotta contro un gigante delle energie alternative, la UNR, guidata da Walter Kendrick. Tutto comincia quando Daniel Purcell (William Hurt) si rivolge allo studio di Patty per denunciare l'uso, da parte della UNR, di un composto chimico, l'Aracide, che secondo gli esami da lui condotti commissionati dall'UNR stessa, hanno dimostrato la sua alta tossicit\u00e0. Purcell racconta di intere mandrie della West Virginia uccise dall'uso del composto in agricoltura. Purcell diventa il testimone chiave della battaglia legale di Patty contro Kendrick, ma lui ritratta quando la moglie viene aggredita e uccisa. Purcell conosce molto bene Patty, insieme hanno avuto un figlio, Michael (Zachary Booth), che adesso ha 18 anni e sta per andar al college. Ellen, nonostante sappia bene che Patty ha cercato di farla uccidere, continua a lavorare con lei per riuscire a fornire all'FBI le prove che possano incastrarla. Patty trova un collegamento tra Kendrick e un certo Finn Garrity, un broker che riesce a guadagnare ingenti fortune speculando sui futures energetici, il cui valore aumenta o diminuisce in seguito ai blocchi dell'erogazione dell'energia eseguiti ad arte dalla compagnia di Kendrick. Attraverso Garrity, Patty riesce a capire il gioco di Kendrick di manipolare il mercato energetico a vantaggio della sua societ\u00e0, la terza fornitrice mondiale di energia. Patty riesce a incastrare Kendrick e inchiodarlo alle sue responsabilit\u00e0, usando abilmente ogni pezzo dello scacchiere a proprio vantaggio, in un complesso gioco di manipolazione al limite della legalit\u00e0. sul lato privato Patty scopre il tradimento del marito e divorzia, mentre il figlio Michael viene cacciato di casa per aver iniziato una relazione con Jill, una gallerista molto pi\u00f9 matura di lui, che lo appoggia nel suo progetto di lasciare gli studi e dedicarsi alla pittura. Patty tenta di dissuaderlo tagliandogli i viveri ma il ragazzo le dice una dura verit\u00e0: chiunque si avvicina troppo a lei o l'allontana o muore.\nTerza stagione.\nLa terza stagione si rif\u00e0 alla cronaca recente, coinvolgendo Patty Hewes in una causa contro la famiglia Tobin. Al centro c'\u00e8 una truffa finanziaria sul modello dello schema Ponzi, che permette ai primi coinvolti nella truffa di avere alti profitti a scapito delle successive vittime. Su questo modello si fonda la truffa multimilionaria di Bernard Madoff, ex presidente del NASDAQ, che ha coinvolto nella sua rete sia istituti finanziari che piccoli investitori e che cos\u00ec diventa l'ispiratore della figura di Louis Tobin che la sera del Ringraziamento, avverte la sua famiglia dell'imminente suo arresto. Tobin verr\u00e0 processato penalmente dall'ufficio del Procuratore Generale, per cui adesso lavora Ellen Parsons. Patty si occupa invece di trovare i soldi che Tobin ha nascosto, per restituirli alle vittime della truffa. Ad aiutare Patty c'\u00e8 anche Tom, che ha un grande incentivo a trovare i soldi perch\u00e9 ha investito e perso tutti i risparmi a causa di Tobin; inoltre Tom ha molte spese da sostenere, infatti oltre le scuole private per la figlia, aiuta finanziariamente anche i propri genitori e quelli della moglie. Joe Tobin, interpretato da Campbell Scott, non era a conoscenza della truffa ordita dal padre e vorrebbe dapprima aiutare Patty a trovare i soldi ma quando tutti i beni della famiglia vengono congelati e messi all'asta per restituirli alle vittime, decide di accettare i consigli dell'avvocato di famiglia, Leonard Winstone (Martin Short), e di fare in modo di recuperare i soldi di famiglia nascosti in banche estere, e cos\u00ec mantenere l'alto tenore di vita a cui i Tobin sono abituati. Louis Tobin ha usato Danielle Marchetti e la figlia che lei ha avuto da Joe per trasportare i soldi all'estero, grazie al fatto che la ragazza fa l'hostess. Patty riesce a mettersi sulle tracce dei soldi e scoprire come sempre tutto. Ma ogni cosa ha un prezzo e Tom viene ucciso da Joe Tobin, quando ormai ogni cosa sta per venire a galla. Ellen aiuta Tom e Patty nel caso in maniera decisiva. Patty dopo il divorzio dal marito e la cacciata di casa del figlio per la relazione con una donna pi\u00f9 matura di lui avvenuto nella scorsa serie, adesso lotta affinch\u00e9 il figlio Michael lasci la ultra-trentenne Jill, da cui aspetta un figlio. Patty d\u00e0 dei soldi alla donna che li accetta facendosi beffe di Patty, perch\u00e9 nonostante la promessa fatta a Patty rimane con Michael. La vendetta di Patty non si fa attendere e manda Jill in carcere grazie a analisi fatte al feto, da dove \u00e8 chiaro che ha concepito il bambino quando Michael era ancora minorenne. Arthur Frobisher cerca redenzione per quanto ha fatto, si dedica a progetti ambientalisti e scrive un libro da cui un importante attore di Hollywood vuole trarre un libro. Wess (Timothy Olyphant) nella precedente serie aveva avvicinato Ellen per scoprire cosa sapesse del coinvolgimento di Rick, il poliziotto che le aveva ucciso il fidanzato per conto di Arthur Frobisher; Wess si \u00e8 innamorato di Ellen e per proteggerla da Rick lo uccide. Wess vuole chiudere il cerchio e decide di punire anche il mandante dell'omicidio di David e cos\u00ec denuncia Frobisher; finisce lui stesso in carcere per la morte di Rick.\nQuarta stagione.\nLa quarta stagione si svolge oltre due anni dopo la terza, anni in cui Patty ed Ellen non hanno pi\u00f9 lavorato assieme ma hanno comunque mantenuto i contatti.\nEllen lavora per un altro studio legale ma nutre ambizioni di creare un proprio studio e, proprio per questo, cerca un caso di rilievo per farsi un nome pubblicamente\nPatty fa il solito lavoro ma si deve barcamenare con il per lei difficile ruolo di nonna in quanto, rotti i rapporti con il figlio, questo se n'\u00e8 andato lasciandole la nipotina di circa tre anni.\nIl caso che guida la quarta stagione \u00e8 relativo a una controversa societ\u00e0 privata, la High Star Security Corp., guidata dal potente Howard T. Erickson (John Goodman) che ha fatto fortuna ottenendo contratti di fornitura di servizi di tipo militare per il governo statunitense e che dispone di influenti agganci con il Congresso e le alte sfere del potere.\nNon a caso la High Star dispone di un piccolo esercito, costituito da ex militari e modernamente armato, che viene utilizzato per compiti speciali ufficialmente sempre nei limiti consentiti dalla legge ma, come si vede fin dalla prima puntata, anche segreti ed illegali.\nAd attirare l'attenzione di Ellen e Patty \u00e8 infatti la crisi del soldato Chris Sanchez (Chris Messina), un militare esperto che al comando una squadra della High Star perde tutti i suoi compagni ed amici in una missione illegale in Afghanistan. Proprio in Sanchez, Ellen vede la chiave per arrivare a Howard T. Erickson e al sistema di intrighi, corruttele e delitti che esiste tra Washington D.C. e la High Star.\nQuinta stagione.\nIspirandosi a WikiLeaks e alla figura di Julian Assange la quinta stagione tratta il delicato tema della trasparenza con cui operano Governi, aziende ed organizzazioni e del modo in cui la continua evoluzione dei mezzi e delle tecnologie dell'informazione e della comunicazione plasma la diffusione e lo scambio di informazioni.\nQuando Naomi Walling (Jenna Elfman) si rivolge a Rutger Simon (John Hannah) e al genio dei computer Channing McClaren (Ryan Phillippe), fondatore di un Sito web che smaschera i comportamenti disonesti di aziende e governi, per denunciare l'agire scorretto della Banca d'affari in cui lavora, nasce il caso che mette le due protagoniste ancora una volta in guerra l'una contro l'altra. Ellen, dopo aver aperto il proprio studio legale e assunto una vecchia conoscenza di Patty, Kate Franklin (Janet McTeer), decide di difendere Channing McClaren e la sua fondazione dalle accuse della figlia di Naomi Walling, Rachel Walling (Alexandra Socha), rappresentata in tribunale proprio da Patty Hewes. Sia Patty che Ellen sono disposte a ricorrere a qualsiasi mezzo, anche illegale, pur di vincere contro la propria avversaria: questi comportamenti porteranno a conseguenze drammatiche.\nAccoglienza.\nFin dal primo episodio \"Damages\" \u00e8 accolto da critiche entusiastiche: particolarmente apprezzate risultano le performance degli attori, i dialoghi, la non linearit\u00e0 temporale della trama, i temi trattati (aggiotaggio, insider trading, criminalit\u00e0, omicidio), l'ambiguit\u00e0 che caratterizza ogni personaggio ed il fatto che non vi sia invece la scontata distinzione tra personaggi buoni e cattivi e i continui colpi di scena. La serie ottiene votazioni molto alte sia da parte dei critici che da parte del pubblico per tutte le stagioni di cui si compone. Sul sito IMDb riceve una votazione di 7.8/10 in base ad oltre 7\u00a0000 votazioni.\n\"Damages \" si classifica quindi come uno dei telefilm pi\u00f9 acclamati ricevendo nomination ai pi\u00f9 importanti premi come Golden Globe, Emmy Award, Screen Actors Guild Award, Satellite Award, Producers Guild of America Awards, Writers Guild of America Awards e Television Critics Association Awards. Interpretare l'avvocato Patty Hewes regala a Glenn Close un Golden Globe, 2 Emmy Awards e un Satellite Award.\nL'episodio pilota registra 3.7 milioni di telespettatori che uniti agli ascolti delle repliche arrivano ad un totale di 5 milioni di telespettatori diventando uno degli episodi pi\u00f9 visti e segnando un record di ascolti per la rete. Mentre la prima stagione ottiene buoni risultati, dalla seconda stagione gli ascolti iniziano a calare per poi stabilizzarsi, nonostante i consensi della critica, su ascolti pi\u00f9 bassi attorno al milione di spettatori per episodio anche se grazie a repliche e registrazioni DVR il dato effettivo risulta essere maggiore.\nAnche in Europa ed Italia \"Damages\" riceve un buon riscontro di pubblico e viene definito come un \"prodotto di qualit\u00e0, robusto e dalla recitazione impeccabile\", elogiate sono in particolare Glenn Close, definita \"splendida, agghiacciante e meravigliosa nei panni dell'avvocatessa spietata Patty Hewes\" come le performance del resto del cast e la struttura narrativa che caratterizza la serie.\nDistribuzione.\nLa serie \u00e8 andata in onda anche nel Regno Unito su BBC one e BBC HD dal gennaio 2008, in Australia su Nine Network dal 16 settembre 2007 e in Nuova Zelanda su TVNZ one dal 7 novembre 2007. In America Latina ha debuttato su AXN il 12 febbraio 2008, in Canada su Showcase dal 18 febbraio, in Francia su Canal+ dal 28 febbraio, in Israele su Xtra HOT dal 13 marzo 2008, in Germania su Kabel Eins dal 21 aprile 2008 e a Hong Kong su ATV World dal 15 maggio 2008. Il primo episodio \u00e8 stato reso disponibile gratuitamente agli utenti dell'iTunes store inglese grazie alla BBC."}
{"id": "1782831", "revid": "1769224", "url": "https://it.wikipedia.org/wiki?curid=1782831", "title": "Rifugio Gran Pilastro", "text": "Il rifugio Gran Pilastro (in tedesco Hochfeilerh\u00fctte) \u00e8 un rifugio situato nella Val di Vizze, in provincia di Bolzano, sulle pendici del Gran Pilastro, nella catena delle Alpi dei Tauri occidentali, a 2.710 metri di altitudine.\nStoria.\nIl rifugio fu costruito dal Club Alpino Austriaco di Vienna il 15 luglio 1881, con il nome \"Wiener H\u00fctte\", alla base della parete ovest del Gran Pilastro a quota di 2.665 metri. Nel corso degli anni fu ristrutturato e ampliato diverse volte e affidato alla sezione del CAI di Monza, che gli cambi\u00f2 il nome in \"rifugio Citt\u00e0 di Monza\".\nIn seguito al periodo di terrorismo in Alto Adige, il rifugio fu anche occupato militarmente negli anni '60. Nel 1967 fu distrutto, non si sa se a causa di una valanga o di un atto terroristico.\nLa struttura di oggi \u00e8 stata invece realizzata negli anni '80, dall'S\u00fcdtiroler Alpenverein di Vipiteno, vicino alla struttura precedente, a una quota di 2.710, ovvero leggermente pi\u00f9 in alto e 600 metri pi\u00f9 a est, in una posizione al riparo dalle valanghe. Per la sua costruzione fu utilizzato anche un elicottero, per il trasporto del materiale da costruzione che non era reperibile in loco. Fu inaugurato nel 1986, col nome di \"Rifugio Gran Pilastro\" (ted. \"Hochfeilerh\u00fctte\").\nIl rifugio \u00e8 gestito dalla famiglia Mittermair, ed \u00e8 contattabile al numero di telefono: 0472/646071 (nell'estate del 2018 il rifugio rimane chiuso)\nAccessi.\nDa Vipiteno, bisogna spingersi sino alla localit\u00e0 di Sasso (\"Stein\"), verso la fine della val di Vizze, e parcheggiare presso il terzo tornante della strada sterrata, ad una quota di 1.718\u00a0m. Da qui procedendo a piedi (segnavia 1) si va lungo la valle di Sottomonte (\"Unterbergtal\"), sino a raggiungere il rifugio Gran Pilastro, ad una quota di 2.710 metri. Sin qui circa 3,5 ore di cammino."}
{"id": "1782835", "revid": "150809", "url": "https://it.wikipedia.org/wiki?curid=1782835", "title": "Difesa 1-1-2", "text": ""}
{"id": "1782837", "revid": "991694", "url": "https://it.wikipedia.org/wiki?curid=1782837", "title": "Dorieus", "text": "Dorieus \u00e8 una nave traghetto appartenente alla Classe Superflex 2000. \nCaratteristiche.\nCome le altre unit\u00e0 della classe, l\"'Olympiada\" \u00e8 un traghetto bidirezionale, dotato di prua e poppa simmetriche. Una delle caratteristiche salienti del progetto \u00e8 la mancanza di una vera e propria sala macchine: la \"Olympiada\" e le gemelle sono infatti dotate di dieci generatori Diesel posizionati in locali insonorizzati sul ponte principale, che forniscono potenza a quattro propulsori azimutali e la potenza elettrica per i servizi di bordo. \nStoria operativa.\nCostruita alla fine degli anni '80 in Inghilterra, fa parte di una classe di quindici gemelle. Dopo il varo rimase disarmata a Copenaghen fino al giugno 1992, quando fu noleggiata ad una compagnia danese e messa in servizio tra Skagen e Marstrand (Svezia). Dopo un altro breve noleggio ed un altro lungo periodo di disarmo, la nave fu venduta nel dicembre 1994 ad una compagnia di navigazione spagnola, la ISNASA. Fu impiegata nei collegamenti con il Marocco con il nome di \"Antonio Machado\" fino al 1998, quando fu disarmata ad Algeciras in seguito al fallimento della compagnia.\nDopo ben cinque anni di disarmo, la nave fu acquistata insieme alla gemella \"Budelli\" dalla genovese EneRmaR e ribattezzata \"Razzoli\", per essere utilizzata sulla rotta Palau-La Maddalena. Sottoposta a lavori di ristrutturazione per sostituire i dieci motori Cummins con quattro Iveco, nell'estate 2004 fu noleggiata alla N.G.I. per collegamenti tra la Sicilia e le isole Eolie. A settembre 2005, la \"Razzoli\" e la gemella \"Budelli\" furono vendute a Bluvia in cambio delle unit\u00e0 \"Agata\" e \"Pace\" e messe in servizio insieme alla \"Budelli\" per collegare Villa San Giovanni col porto di Messina e Tremestieri. Tuttavia, le due navi si rivelarono inadatte a questa rotta a causa della scarsa manovrabilit\u00e0 e si resero protagoniste di diverse avarie e incidenti.\nA marzo 2008 la nave fu sottoposta a dei leggeri lavori di ristrutturazione, che comportarono la sostituzione dei portelloni di accesso al garage principale e fu rinominata \"Reggio\", nome gi\u00e0 appartenuto ad altre storiche unit\u00e0 della flotta delle Ferrovie dello Stato. Messa in vendita nel settembre 2011, dopo una carriera deludente sullo stretto, viene acquistata dalla Corf\u00f9 Superflex II Ltd, societ\u00e0 avente sede nelle isole Marshall. Ribattezzata \"Dorieus\" e immatricolata nel compartimento cipriota di Limassol, il 6 aprile 2012 parte alla volta dei cantieri greci di Perama a rimorchio dell\"'Agios Nekatarios\". Medesimo destino subisce la gemella \"Mongibello\", ex \"Budelli\", acquistata dalla stessa societ\u00e0 e ridenominata \"Ionas\". Passata sotto bandiera greca, la nave rientra in servizio sulla tratta Corf\u00f9-Igoumenitsa per la compagnia greca \"2wayferries\" nel mese di agosto 2012. Nel 2014, con il nome \"Olympiada\", ha operato tra Ker\u010d' e Kavkaz, in Crimea, fino al 2019, anno in cui \u00e8 ritornata al proprietario, che ripristin\u00f2 nome (\"Dorieus\") e bandiera (Grecia)."}
{"id": "1782838", "revid": "150809", "url": "https://it.wikipedia.org/wiki?curid=1782838", "title": "Pressing razionale", "text": ""}
{"id": "1782845", "revid": "121719333", "url": "https://it.wikipedia.org/wiki?curid=1782845", "title": "Dos Pilas", "text": "Dos Pilas \u00e8 un sito archeologico costruito dalla civilt\u00e0 Maya, situato nell'odierno dipartimento di Pet\u00e9n, in Guatemala. La citt\u00e0 venne fondata per assistere la grande potenza locale situata a Tikal nel 629. Il re di Tikal mise il proprio fratello sul trono della nuova citt\u00e0 per controllare la via del commercio presso il fiume La Pasi\u00f3n . L'alleanza port\u00f2 a grandi conquiste e al saccheggio di Itzan, Arroyo de Piedra e Tamarindito. Dos Pilas e una citt\u00e0 vicina, Aguateca, diventarono le capitali gemelle di un'unica dinastia di governatori.\nDos Pilas in seguito si alle\u00f2 con Calakmul, citt\u00e0 nemica di Tikal, tramite un matrimonio, diventando sua citt\u00e0 vassallo. Il re inizi\u00f2 una lunga guerra che port\u00f2 al saccheggio di Tikal. \nIn seguito a una campagna di conquista e alla caduta di Seibal, Dos Pilas divent\u00f2 una maggiore potenza regionale. Il conflitto nella regione fece destabilizzare il potere, e con la caduta di Calakmul la citt\u00e0 di Dos Pilas divent\u00f2 la prima citt\u00e0 dell'et\u00e0 classica ad essere abbandonata intorno al 760.\nI seguenti monarchi regnarono a Dos Pilas:"}
{"id": "1782846", "revid": "6923", "url": "https://it.wikipedia.org/wiki?curid=1782846", "title": "Honi Hameaggel", "text": "Secondo una leggenda, era solito tracciare un cerchio (o cavit\u00e0 magica) e non uscirne fintanto che la grazia richiesta a Dio non fosse stata realizzata. La sua storia \u00e8 raccontata nel Talmud, nel Taanith, dove il suo nome \u00e8 scritto \"HWNJ hMYGL\". Honi Hameaggel \u00e8 spesso citato nella cultura ebraica come simbolo della volont\u00e0 e della indisponibilit\u00e0 alla resa nel rapporto con Dio.\nHoni Hameaggel \u00e8 conosciuto e ammirato dall'autore israeliano David Grossman, che lo cita nel suo romanzo \"Che tu sia per me il coltello\"."}
{"id": "1782849", "revid": "110157", "url": "https://it.wikipedia.org/wiki?curid=1782849", "title": "Adendorf", "text": "Adendorf \u00e8 un comune di 10.094 abitanti della Bassa Sassonia, in Germania.\nAppartiene al circondario (\"Landkreis\") di Luneburgo (targa LG)."}
{"id": "1782858", "revid": "15327", "url": "https://it.wikipedia.org/wiki?curid=1782858", "title": "Altena (Germania)", "text": "Altena \u00e8 una citt\u00e0 di 19.661 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Arnsberg e al circondario della Marca.\nAltena si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "1782864", "revid": "144796", "url": "https://it.wikipedia.org/wiki?curid=1782864", "title": "Anhalt-Zeitz-Hoym", "text": ""}
{"id": "1782865", "revid": "144796", "url": "https://it.wikipedia.org/wiki?curid=1782865", "title": "Anhalt-Pless", "text": ""}
{"id": "1782866", "revid": "124743126", "url": "https://it.wikipedia.org/wiki?curid=1782866", "title": "Armistizio di Compi\u00e8gne", "text": "L'armistizio di Compi\u00e8gne fu l'accordo sottoscritto alle ore 05:00 dell'11 novembre 1918 tra l'Impero tedesco e le potenze Alleate in un vagone ferroviario nei boschi vicino a Compi\u00e8gne in Piccardia; l'atto segn\u00f2 la fine dei combattimenti della prima guerra mondiale.\nI presupposti politici.\nIl fallimento delle offensive di primavera aveva reso evidente all'Alto Comando tedesco che la vittoria sugli Alleati non era possibile. Il crollo della Bulgaria e la situazione insostenibile sul fronte occidentale, divenuta ancora pi\u00f9 grave con l'arrivo in massa del corpo di spedizione americano, costrinse i vertici militari tedeschi a cercare una soluzione non militare.\nAlla fine di settembre ci\u00f2 che l'Alto Comando temeva maggiormente era il crollo del fronte occidentale, e l'avanzata nemica entro i confini del Reich. Il 29 settembre 1918 l'Alto Comando si rivolse ai politici (che sino ad allora avevano avuto un ruolo marginale) intimando di dare il via a trattative volte a un armistizio. Si tratt\u00f2 di un tentativo - dopo due anni di dittatura militare di fatto - di addossare ai civili la responsabilit\u00e0 della sconfitta.\nSvolgimento delle trattative.\nSi giunse a stabilire una data per un incontro solamente dopo trattative durate settimane e uno scambio di note diplomatiche con il Presidente degli Stati Uniti Woodrow Wilson. Dopo un'attesa durata pi\u00f9 di un mese, l'8 novembre una delegazione di funzionari civili tedeschi, guidati dal segretario di Stato Matthias Erzberger, ottenne il permesso di recarsi in Francia. Nel frattempo la situazione era precipitata: l'Austria-Ungheria il 4 novembre usciva dal conflitto dopo la firma dell'armistizio con l'Italia a seguito dello sfondamento del fronte da parte dell'esercito italiano nella pianura veneta, e la stessa Germania era in preda alla rivoluzione: il 9 novembre venne proclamata la Repubblica, e il giorno seguente il Kaiser ripar\u00f2 nei Paesi Bassi.\nI francesi decisero che le trattative dovessero svolgersi in un vagone ferroviario, in un bosco nei pressi di Compi\u00e8gne. I margini di trattativa erano comunque molto ristretti: ai tedeschi furono concesse 72 ore per decidere, e i colloqui avvennero solo con ufficiali di rango inferiore.\nLe condizioni poste dagli Alleati erano estremamente dure e ponevano i tedeschi di fronte al fatto compiuto (comprensibilmente, vista la disperata situazione tedesca). Erzberger, ritenendo il documento troppo duro, volle consultarsi con Berlino, ma pot\u00e9 mettersi in contatto solo con il capo di stato maggiore dell'esercito, Paul von Hindenburg, che si trovava presso il suo quartier generale a Spa. L'indicazione di Hindenburg fu di sottoscrivere l'armistizio a qualsiasi condizione, vista la situazione in Germania.\nPunti principali dell'armistizio.\nSi trattava di condizioni volte a impedire che il Reich potesse riprendere le ostilit\u00e0, e vennero di fatto confermate con il trattato di Versailles.\nIl ritiro delle circa 190 divisioni tedesche termin\u00f2 il 17 gennaio 1919.\nFirmatari.\nPer la Triplice Intesa firmarono:\nPer l'Impero tedesco firmarono:\nCommemorazione.\nDurante la prima guerra mondiale, in Gran Bretagna, si producevano ghirlande di papaveri che venivano usate per celebrare e ricordare i soldati caduti per la patria. Nel mondo anglosassone questo fiore (uno dei pochi in grado di nascere anche in un devastato campo di battaglia) simboleggia i caduti della prima guerra mondiale e di quelle successive, e in memoria dei caduti una piccola corona di papaveri rossi viene posata sui monumenti di guerra.\nIn molte nazioni all'epoca alleate l'11 novembre \u00e8 considerata festa nazionale (con varie denominazioni: \"Armistice Day\", \"Remembrance Day\", \"Poppy Day;\" negli USA coincide anche con il \"Veteran Day\") e viene celebrato con due minuti di silenzio alle ore 11 dell'11 novembre (\"the eleventh hour of the eleventh day of the eleventh month\")."}
{"id": "1782868", "revid": "1924342", "url": "https://it.wikipedia.org/wiki?curid=1782868", "title": "Give Up", "text": "Give Up \u00e8 il primo album in studio del gruppo musicale The Postal Service, pubblicato il 18 febbraio 2003 dalla Sub Pop Records.\nNegli Stati Uniti l'album ha raggiunto il 114\u00ba posto nella Billboard 200 (la classifica dei 200 album discografici e EP pi\u00f9 venduti negli Stati Uniti) vendendo oltre 650.000 copie."}
{"id": "1782869", "revid": "155613", "url": "https://it.wikipedia.org/wiki?curid=1782869", "title": "Piazza Garibaldi (Napoli)", "text": "Piazza Garibaldi \u00e8 una piazza di Napoli situata a limite dei quartieri Pendino, Mercato, San Lorenzo e Vicaria.\n\u00c8 una delle piazze pi\u00f9 importanti e affollate della citt\u00e0 in quanto dal 1866 si affaccia su di essa la stazione Napoli Centrale (terza in Italia per traffico passeggeri), nonch\u00e9 una stazione della linea 1, linea 2 e della Circumvesuviana.\nStoria e descrizione.\nLa piazza nasce dopo l'Unit\u00e0 d'Italia, con il collocamento del nuovo scalo ferroviario lungo la \"strada dei fossi\" (attuale corso Garibaldi). Dapprima fu chiamata \"piazza della stazione\" o \"della Ferrovia\" fino al 1891 quando Giuseppe Saredo, allora Regio Commissario, deliber\u00f2 che si chiamasse \"piazza dell'Unit\u00e0 Italiana\". Al centro della piazza (oggi sul lato sinistro dopo il suo allargamento) fu inaugurata nel 1904 la statua di Giuseppe Garibaldi, opera di Cesare Zocchi, la cui realizzazione \u00e8 legata all'esaltazione, promossa nei primi anni del regno sabaudo, dei principali artefici dell'unit\u00e0 d'Italia. Da allora la piazza fu dedicata all'eroe dei due mondi.\nL'attuale assetto risale agli inizi anni sessanta del Novecento, quando la vecchia stazione fu demolita e ricostruita in posizione pi\u00f9 arretrata; di conseguenza, la piazza fu notevolmente ingrandita e nel suo sottosuolo fu ricostruito lo scalo di Napoli Piazza Garibaldi (attivo sin dal 1925); l'odierna stazione venne completata nel 1960.\nLa nuova piazza tuttavia fu concepita esclusivamente per gestire il crescente traffico automobilistico e fu occupata al centro dalla cosiddetta \"proboscide\" che partiva dalla copertura della stazione: una grande pensilina per accogliere lo stazionamento degli autobus, demolita alla fine dell'anno 2000.\nLa piazza \u00e8 inoltre sede di un nodo di interscambio non solo ferroviario, ma anche su gomma, tranviario, filoviario e di linee autobus urbane ed extra-urbane. Vi sono ben 2 stazionamenti taxi, uno stazionamento per autobus urbani, uno stazionamento per autobus extraurbani, varie fermate autobus ed un parcheggio di interscambio RFI.\nTra le opere architettoniche principali vi sono la stazione centrale, costruita da Pierluigi Nervi, Bruno Zevi ed altri architetti entro il 1960 (con il suo famoso \u00abtetto a piramide\u00bb e, sulla sinistra, il grattacielo delle FF.SS.), la stazione della linea 1 della metropolitana con l'imponente galleria commerciale ipogea ad opera di Dominique Perrault, la statua intitolata a \"Giuseppe Garibaldi\" oltre a palazzi neoclassici e liberty molti dei quali sede di vari alberghi, bed and breakfast, ostelli e pensioni.\nFino al 1924 di fronte alla statua, nei giardini della vecchia stazione, era presente la fontana della Sirena, oggi in piazza Sannazaro.\nLa piazza \u00e8 stata profondamente rinnovata da un progetto del 2004 di Dominique Perrault, parallelamente alla ristrutturazione della stazione. I lavori, iniziati nel 2006, hanno comportato in superficie, oltre ad un rivoluzionamento della caotica viabilit\u00e0, incanalata su un'ampia strada centrale longitudinale, un ampio bosco urbano sul lato nord, con un anfiteatro, box per spazi commerciali ed area attrezzata per giochi, e una passeggiata ipogea con annessa galleria commerciale, coperta da un reticolo metallico di pensiline semipermeabili, sul lato sud."}
{"id": "1782870", "revid": "144796", "url": "https://it.wikipedia.org/wiki?curid=1782870", "title": "Appenzell Ausserrhoden", "text": ""}
