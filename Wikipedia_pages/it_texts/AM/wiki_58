{"id": "1704304", "revid": "767487", "url": "https://it.wikipedia.org/wiki?curid=1704304", "title": "Diventerai una star", "text": "Diventerai una star \u00e8 il secondo singolo del gruppo milanese Finley, pubblicato il 5 maggio 2006. Il brano, scritto dal gruppo e prodotto da Claudio Cecchetto, viene pubblicato a distanza di quasi un anno dal precedente \"Tutto \u00e8 possibile\", e diventa un tormentone estivo, spinto anche dal fatto di essere stato utilizzato in uno spot televisivo.\nNonostante ci\u00f2 il singolo riesce a raggiungere soltanto la soglia della quindicesima posizione nella classifica dei singoli pi\u00f9 venduti in Italia, nella settimana di uscita del disco.\nIl brano \u00e8 stato estratto dal disco d'esordio dei Finley \"Tutto \u00e8 possibile\", uscito nel marzo dello stesso anno."}
{"id": "1704307", "revid": "713168", "url": "https://it.wikipedia.org/wiki?curid=1704307", "title": "Leonardo da Pistoia", "text": "Biografia.\nLeonardo Grazia da Pistoia apprese i rudimenti dell\u2019arte a Pistoia, nella bottega del padre Matteo di Nardo. Nel 1530 \u00e8 documentato a Lucca, dove entr\u00f2 in contatto con Agostino Marti e, probabilmente, con Luca Penni, fratello del pi\u00f9 noto Giovan Francesco.\nNei primi anni \u201930 si stabil\u00ec a Roma, dove forse collabor\u00f2 con Giovan Francesco Penni nel \"Noli me tangere\", oggi al Prado, realizzato per la cappella della Maddalena in Trinit\u00e0 dei Monti intorno al 1524 (P. Leone de Castris, \"Pittura del Cinquecento a Napoli : 1540-1573, fasto e devozione\", Napoli 1996, p. 86, segnala una copia di mano del solo Leonardo Grazia nei depositi del Museo di Capodimonte). A Roma il pistoiese guard\u00f2 al Penni, a Perin del Vaga e a Giulio Romano, del quale, in una delle \"Madonna col Bambino e S. Giovannino\" della Galleria Borghese, replic\u00f2 il fondale architettonico della pala di Santa Maria dell'Anima.\nNegli anni \u201940 Leonardo Grazia risulta attivo a Napoli, dove dipinse: la tavola con \"S. Michele e il drago\" nella Chiesa di Santa Maria del Parto a Mergellina; il \"Venere e Adone\" (ca. 1540) del Museo di Capodimonte, che proviene dalla collezione d'Avalos; la \"Presentazione al Tempio\" (ca. 1544) per l\u2019altare maggiore della chiesa di Monteoliveto (oggi al Museo di Capodimonte), poi sostituita da quella del Vasari; il \"Redentore\" (ca. 1544) per la chiesa del Ges\u00f9 Vecchio (oggi nei depositi del Museo di Capodimonte); il \"S. Michele e il drago\" nel Convento di San Francesco a Folloni (AV); la \"Nativit\u00e0 tra i SS. Francesco e Giovanni Evangelista\" e l\u2019\"Immacolata fra i Ss. Rocco e Francesco\" nelle chiese potentine di S. Francesco e S. Maria del Sepolcro.\nNel 1545 Leonardo Grazia fu chiamato in giudizio per la valutazione di un quadro di Pietro Negroni.\nLa pittura di Leonardo da Pistoia si connota per la semplificata riduzione formale e la levigatezza quasi metallica del colore, ben evidente nel \"Venere e Adone\" del Museo di Capodimonte, come nella \"Lucrezia\", nella \"Venere\" e nella \"Cleopatra\" della Galleria Borghese.\nIn passato, Leonardo Grazia \u00e8 stato confuso con Leonardo di Francesco di Lazzaro Malatesta (ca 1483 - dopo il 1518), in quanto entrambi erano conosciuti come \"Leonardo da Pistoia\"."}
{"id": "1704311", "revid": "228446", "url": "https://it.wikipedia.org/wiki?curid=1704311", "title": "Seconda crisi marocchina", "text": ""}
{"id": "1704313", "revid": "287204", "url": "https://it.wikipedia.org/wiki?curid=1704313", "title": "Gaio Cassio Parmense", "text": "Fu tra i congiurati che colpirono Giulio Cesare nel 44 a.C.\nUcciso per ordine di Cesare Augusto nei pressi di Anzio, fu l'ultimo degli assassini di Cesare a morire (31 a.C.)."}
{"id": "1704314", "revid": "6923", "url": "https://it.wikipedia.org/wiki?curid=1704314", "title": "Prima Lega (Siria)", "text": "La Prima Lega (, \"Al-Dawriu Al-Suwriu Al-Mumtaz\", \"Prima lega siriana\") \u00e8 la massima divisione del campionato siriano di calcio.\nSquadre.\nStagione 2020-2021."}
{"id": "1704318", "revid": "254059", "url": "https://it.wikipedia.org/wiki?curid=1704318", "title": "Ottone III di Baviera", "text": "Biografia.\nOttone nacque l'11 febbraio 1261 da Enrico XIII e di Elisabetta d'Ungheria, suoi nonni materni erano B\u00e9la IV d'Ungheria e Maria Laskarina (1206circa-16 luglio o 24 giugno 1270). Ottone succedette al padre nel 1290, insieme ai fratelli Ludovico e Stefano, quale duca della Bassa Baviera. Fu un oppositore degli Asburgo, in quanto cerc\u00f2 di riacquisire i territori della Stiria, che erano stati persi dal Ducato di Baviera nel 1180.\nOttone diede il proprio supporto all'imperatore Adolfo di Nassau contro gli Asburgo e combatt\u00e9 al suo fianco nella Battaglia di G\u00f6llheim\nNel 1301 gli fu offerta la corona ungherese, in quanto nipote di B\u00e9la IV ma Ottone la accett\u00f2 solo nel 1305. Mentre govern\u00f2 in Ungheria, il Ducato di Baviera venne retto dal fratello Stefano.\nNell'agosto del 1305 Venceslao III di Boemia rinunci\u00f2 ad ogni pretesa sul Regno d'Ungheria (il defunto B\u00e9la IV era il nonno di Ottone per parte di madre e il trisnonno di Venceslao per parte di padre), a beneficio di Ottone, tuttavia Alberto I d'Asburgo bloccava ogni strada che passava per l'Austria cos\u00ec Ottone fu costretto a travestirsi da mercante raggiungendo Buda nel novembre di quell'anno. Il 6 dicembre Ottone venne incoronato con la Corona di Santo Stefano a Sz\u00e9kesfeh\u00e9rv\u00e1r dai vescovi di Veszpr\u00e9m e Csan\u00e1d cambiando il proprio nome in B\u00e9la in onore del nonno.\nTuttavia Ottone non si rivel\u00f2 abile nel rafforzare la propria posizione, nel 1306 il suo principale oppositore Carlo Roberto d'Angi\u00f2 occupu\u00f2 le citt\u00e0 di Esztergom, Zvolen, il Castello di Spi\u0161 e altre fortezze nel nord del paese e l'anno dopo arriv\u00f2 fino a Buda. Nel 1307 Ottone and\u00f2 in visita al Voivoda di Transilvania Ladislao III K\u00e1n che lo imprigion\u00f2 in uno dei suoi castelli, il 10 ottobre i magnati presenti all'assemblea di R\u00e1kos proclamarono Carlo quale loro nuovo re, ma i nobili pi\u00f9 potenti quali Matteo Cs\u00e1k, Amadeus Aba e lo stesso Ladislao rifiutarono questa soluzione. Pi\u00f9 tardi in quell'anno il voivoda transilvano scelse di liberare Ottone, che fugg\u00ec all'estero, ma rifiut\u00f2 ancora di cedere la corona, in mano sua da quando aveva incarcerato il sovrano, a Carlo la cui legittimit\u00e0 quale re era fortemente in dubbio fino a che la corona di Stanto Stefano non avesse toccato il suo capo. \nAlla fine Ottone abdic\u00f2 al trono ungherese nel 1308, il suo coinvolgimento negli affari ungheresi e austriaci aveva molto indebolito la propria posizione in Baviera e questo unito alle difficolt\u00e0 economiche lo spinse a lasciare. La storiografia ungherese lo considera come un Antire nell'interregno dal 1301 al 1310.\nNel 1310 una nuova guerra contro gli Asburgo port\u00f2 alla devastazione della cittadina di Burghausen, Ottone mor\u00ec il 9 novembre 1312 e venne succeduto dal figlio Enrico, dividendo per\u00f2 il potere con i cugini Enrico e Ottone, entrambi figli di Stefano. Giovanni I di Baviera, uno dei figli di Enrico XIV, fu l'ultimo duca della bassa Baviera prima che Ludovico il Bavaro non ereditasse entrambi i ducati riunendoli in uno solo.\nMatrimoni ed eredi.\nEnrico si spos\u00f2 due volte. La prima volta, nel 1279, con Caterina d'Asburgo, figlia di Rodolfo I. Da questo matrimonio nacquero due gemelli, morti lo stesso anno della loro nascita (1280). Caterina mor\u00ec nel 1282. Ottone successivamente, nel 1309, dopo ventitr\u00e9 anni di vedovanza, spos\u00f2 Agnese di Slesia-Glogau. Da questo matrimonio nacquero due figli:"}
{"id": "1704319", "revid": "118728397", "url": "https://it.wikipedia.org/wiki?curid=1704319", "title": "Agostino Cardamone", "text": "Professionista dal 1989, mancino. Campione italiano nel 1992, campione europeo dei pesi medi nel 1993, campione del mondo WBU (titolo non riconosciuto in Italia) nel 1998, \u00e8 stato uno dei migliori pugili italiani, noto per la sua generosit\u00e0 e il suo fair play nei confronti degli avversari. Attualmente svolge il ruolo di allenatore di pugilato nella palestra A.S.D. Pugilistica Cardamone.\nCampione Italiano Pesi medi.\nDiventa campione italiano nel 1992, superando ai punti Silvio Branco, nella prima sfida di una trilogia che coinvolger\u00e0 gli appassionati di boxe.\nCampione Europeo Pesi Medi.\nNel 1993 affronta l'italiano Francesco Dell'Aquila per il titolo europeo, battendolo per KO al 3\u00ba round.\nDopo quattro difese del titolo, contro (Frederic Seillier, Gino Lelong, Neville Brown e Shaun Cummins), nel marzo del 1995 sfida, senza successo, il campione del mondo WBC Julian Jackson.\nNel 1996 riconquista il titolo continentale, battendo per KO al 10\u00ba round il russo Alexander Zaitsev.\nDifende il titolo una volta sola ancora contro Zaitsev.\nQuindi abbandona il titolo per concedere la rivincita a Silvio Branco, diventato campione del mondo WBU.\nCampione Del Mondo WBU Pesi Medi.\nNel 1998 Cardamone vince il titolo mondiale WBU,titolo non riconosciuto in Italia, battendo Silvio Branco per KO con un violentissimo gancio sinistro al 10\u00ba round.\nNell'occasione anzich\u00e9 festeggiare, si avvicina a Branco disteso sul tappeto privo di sensi, lo soccorre e quando, finalmente questi riesce ad alzarsi, lo applaude, lo abbraccia e gli promette la rivincita.\n\"Quando ho visto Branco cadere per il mio colpo ho avuto una grande paura. Se fosse successo un guaio non so come avrei reagito. Non mi sarei potuto dare pace. Branco per me \u00e8 solo un avversario, e non un nemico. Sono ancora scosso\"\n\"Sapevo che Cardamone era una persona molto umana\" commenter\u00e0 Branco.\nCardamone batter\u00e0 nuovamente Branco ai punti nell'aprile del 1999.\nCeder\u00e0 il titolo all'olandese Raymond Joval nel giugno dello stesso anno, perdendo per KO tecnico alla nona ripresa."}
{"id": "1704321", "revid": "1652635", "url": "https://it.wikipedia.org/wiki?curid=1704321", "title": "San Gavino Monreale", "text": "San Gavino Monreale (\"Santu 'Engiu\" in sardo) \u00e8 un comune italiano di abitanti della provincia del Sud Sardegna.\nGeografia fisica.\nTerritorio.\nSan Gavino Monreale \u00e8 una cittadina della Sardegna situata nel cuore del Campidano. Il paese \u00e8 bagnato a nord dal rio Pardu.\nStoria.\nIl territorio \u00e8 frequentato dall'uomo sin dal periodo prenuragico e nuragico. La dominazione romana \u00e8 testimoniata da una necropoli, il peristilio di una villa rustica e altri rinvenimenti.\nL'odierno centro abitato, che prese il nome dalla chiesetta di San Gavino Martire, nasce nel medioevo dalla fusione di tre piccoli borghi. Il paese fece parte del giudicato di Arborea, inserito nella curatoria di Bonorzuli, di cui era capoluogo.\nDurante la guerra sardo-catalana il paese fu quasi completamente distrutto, e alla caduta del giudicato (intorno al 1410) pass\u00f2 sotto il dominio aragonese; fu poi ricostruito ed incorporato nel marchesato di Quirra, feudo dei Centelles. Dai Centelles pass\u00f2 agli Osorio de la Cueva, ai quali fu riscattato nel 1839 con la soppressione del sistema feudale.\nNel 1932 vi venne impiantata una fonderia per piombo e zinco provenienti dalle miniere di Montevecchio, che venne chiusa nel 2009 e riaperta qualche anno dopo, e ancora attiva ai giorni nostri .\nSociet\u00e0.\nLingue e dialetti.\nLa variante del sardo parlata a San Gavino Monreale \u00e8 il campidanese occidentale.\nCultura.\nEventi.\nFeste e manifestazioni.\nPer la tradizionale vocazione alla coltivazione dello zafferano, di cui \u00e8 tra i maggiori produttori regionali e nazionali, nel mese di novembre si svolge la Sagra dello Zafferano, la pi\u00f9 importante a livello regionale dedicata a questo prodotto.\nLa domenica e il marted\u00ec prima del Mercoled\u00ec delle Ceneri si svolge da decenni il carnevale Sangavinese con la sfilata dei carri allegorici. Grazie all'abilit\u00e0 con la cartapesta degli artisti locali i carri di San Gavino sono ritenuti tra i pi\u00f9 belli della Sardegna e l'uso di realizzarne con caratteristiche simili si sta diffondendo in molti comuni, pi\u00f9 o meno limitrofi.\nOgni anno dal 9 al 13 del mese di agosto, ricorre la Festa in onore di Santa Chiara d'Assisi, Vergine, patrona di San Gavino Monreale, con eventi religiosi e civili. Il 13 di agosto, poi, all'interno dei festeggiamenti in onore di Santa Chiara, a cura dell'Associazione Turistica Pro Loco locale, si svolge la giornata dell'Emigrato dedicata ai sangavinesi emigrati da San Gavino per qualsiasi motivo. Anche per la festa di Santa Teresa, a settembre, e per quella di Santa Lucia, a dicembre, si tengono festeggiamenti sia di base religiosa che di base civile.\nSant'Isidoro, santo protettore degli agricoltori, viene festeggiato ogni anno il 15 maggio; tale tradizione risale almeno a fine 1600. Durante la festa del protettore degli agricoltori sfilano cavalli e carri e si evidenziano gli usi della cultura agricola.\nEconomia.\nPer diversi decenni l'economia della cittadina si \u00e8 retta sulle attivit\u00e0 industriali insediate presso la cittadina e nella vicina area industriale di Villacidro. La fonderia di San Gavino \u00e8 stata una delle pi\u00f9 importanti realt\u00e0 industriali del territorio, ma la chiusura di numerose fabbriche del Villacidrese e la sempre pi\u00f9 povera produzione all'interno della fonderia hanno reso necessario ricostruire l'economia della cittadina.\nOggi la realt\u00e0 economica \u00e8 prevalentemente caratterizzata da piccole e medie imprese, prevalentemente agricole, piccoli negozi e dallo sviluppo del settore terziario. Numerosi uffici pubblici, le scuole (liceo linguistico, liceo delle Scienze Umane, liceo scientifico) e il locale ospedale Nostra Signora di Bonaria sono i luoghi di maggior impiego delle risorse umane nel terziario cittadino. Il settore primario, l'agricoltura, tiene a livello di produzione di massa, atta alla commercializzazione del prodotto. La cittadina \u00e8 celebre, a livello nazionale, per lo zafferano, raccolto da molti privati ed \u00e8, dal 1990 circa, il secondo distretto sardo del riso. Il turismo non \u00e8 ancora particolarmente valorizzato ed \u00e8 quindi poco diffuso.\nInfrastrutture e trasporti.\nIl centro \u00e8 attraversato dalla ferrovia Cagliari-Golfo Aranci, che in passato si estendeva nella parte ovest dell'abitato, e che dal 2007 (anno di apertura della nuova stazione di San Gavino) passa alla periferia est del paese. \u00c8 ubicato lungo la Strada Statale 197, attraverso la quale \u00e8 collegata ai centri di Guspini e Sanluri. Altre strade provinciali collegano il paese ai centri di Villacidro, Pabillonis e Sardara."}
{"id": "1704331", "revid": "1005847", "url": "https://it.wikipedia.org/wiki?curid=1704331", "title": "USS George Washington (SSBN-598)", "text": "La USS \"George Washington\" (SSBN-598), prima nave della sua classe di sottomarini con missili balistici, fu la terza nave della United States Navy a essere chiamata con il nome del primo presidente degli Stati Uniti George Washington, e la prima con quel nome a essere costruita come nave da guerra.\nCostruzione e lancio.\nLa sua chiglia fu completata alla Divisione Navi Elettriche della General Dynamics, a Groton (Connecticut) il 1\u00ba novembre 1957. Prima della sua classe, fu varata il 9 giugno 1959 dalla signora di Robert B. Anderson e messa in servizio il 30 dicembre 1959 con il comandante James B. Osborn al comando dell'equipaggio Blue e il comandante John L. From, Jr. al comando dell'equipaggio Gold.\nLa \"George Washington\" fu chiamata in origine \"Scorpion\" (SSN-589). Durante la costruzione, fu allungata dall'inserimento di una sezione missili lunga 130 piedi e cambi\u00f2 il nome (un altro scafo in costruzione all'epoca ricevette il vecchio nome e numero di serie e divenne la sfortunata USS \"Scorpion\"), ma all'interno del boccaporto di fuga anteriore rimase una placca che portava il nome \"USS Scorpion\". A causa del fatto che il progetto del compartimento dei missili balistici della \"George Washington\" fu usato nelle successive classi navali, tale sezione fu progettata con una profondit\u00e0 di sicurezza pi\u00f9 profonda del resto della nave.\nOperazioni iniziali.\nIl sottomarino part\u00ec da Groton per Cape Canaveral in Florida il 28 giugno 1960, dove caric\u00f2 due UGM-27 Polaris. Partecipando all\"'Atlantic Missile Test Range\" con l'Ammiraglio William Raborn, capo del programma di sviluppo per i Sottomarini Polaris, a bordo come osservatore, lanci\u00f2 con successo il primo missile Polaris in immersione il 20 luglio 1960. Alle 12 e 39 l'ufficiale in comando della \"George Washington\" mand\u00f2 al presidente Dwight Eisenhower il messaggio:\nPOLARIS - FROM OUT OF THE DEEP TO TARGET. PERFECT.\nPOLARIS - DALLA PROFONDITA' AL BERSAGLIO. PERFETTO\nMeno di 2 ore dopo anche un secondo missile dal sottomarino colp\u00ec la zona bersaglio a 1 100 miglia di distanza.\nIl sommergibile \"George Washington\" imbarc\u00f2 poi l'equipaggio Gold e il 30 luglio 1960 lanci\u00f2 altri due missili in emersione. Il turno dell'equipaggio Gold fin\u00ec a Groton il 30 agosto e la nave se ne and\u00f2 dal porto il 28 ottobre per raggiungere la base navale di Charleston, per caricare il suo completamento di 16 missili Polaris. L\u00ec gli fu assegnata la Navy Unit Commendation, dopo la quale prese il comando l'equipaggio Blue per partire nel suo primo pattugliamento deterrente.\nIl sottomarino complet\u00f2 la sua prima azione di pattugliamento dopo 66 giorni di immersione il 21 gennaio 1961 e attracc\u00f2 alla base di New London in Connecticut. Prese il comando l'equipaggio Gold per partire nel successivo pattugliamento il 14 febbraio. Dopo il pattugliamento entr\u00f2 nella Holy Loch in Scozia il 25 aprile 1961. Quattro anni dopo la sua partenza da Groton, attracc\u00f2 per fare rifornimento di carburante, dopo aver viaggiato per circa 100000 miglia.\nCollisione con nave civile giapponese.\nIl sottomarino fu assegnato alla Flotta del Pacifico, di stanza a Pearl Harbor nelle Hawaii. Il 9 aprile 1981 il sottomarino emerse sotto la \"Nissho Maru\", nel Mar Cinese orientale, a circa 110 miglia a sud-sudovest di Sasebo, in Giappone. Il trasporto da 2350 tonnellate Nisho-maru (\u65e5\u6607\u4e38) affond\u00f2 in circa 15 minuti. Morirono due membri dell'equipaggio giapponese, trenta vennero soccorsi. Il sottomarino sub\u00ec soltanto dei danni minimi alla chiglia.\nL'incidente tese le relazioni tra Stati Uniti e Giappone un mese prima di un incontro tra il Primo ministro del Giappone Zenk\u014d Suzuki e il Presidente degli Stati Uniti Ronald Reagan. Il Giappone critic\u00f2 gli Stati Uniti per aver atteso oltre 24 ore per notificare la cosa alle autorit\u00e0 giapponesi e chiese le ragioni dell'emersione a soltanto 20 miglia dalle acque territoriali giapponesi. N\u00e9 il sottomarino n\u00e9 un Lockheed P-3 Orion che lo scortava fecero un qualsiasi sforzo per soccorrere l'equipaggio giapponese.\nLa US Navy dichiar\u00f2 inizialmente che la USS \"George Washington\" esegu\u00ec un'immersione rapida durante la collisione, per poi riemergere subito dopo, ma non riusc\u00ec ad avvistare la nave giapponese a causa della pioggia e della nebbia. Un rapporto preliminare pubblicato pochi giorni dopo affermava che gli equipaggi avevano rilevato una nave in vicinanza, ma n\u00e9 il sottomarino ne l'aereo si resero conto che la nave era in avaria.\nL'11 aprile il presidente Reagan e gli altri ufficiali americani espressero formalmente le scuse sull'incidente, fecero offerte di risarcimenti e assicurarono ai giapponesi che non c'era motivo di preoccuparsi di contaminazioni radioattive. Come sua politica standard, il governo americano rifiut\u00f2 di rivelare cosa stesse facendo il sottomarino vicino al Giappone o se fosse stato armato con missili nucleari. (La risposta insegnata a tutti gli operatori di sottomarini americani moderni a queste domande \u00e8 \"Non posso n\u00e9 confermare n\u00e9 negare la presenza di armi nucleari su questo vascello\"). La marina accett\u00f2 la responsabilit\u00e0 dell'incidente e rilev\u00f2 e rimprover\u00f2 l'ufficiale in comando e l'ufficiale in plancia della \"George Washington\".\nIl 31 agosto la marina pubblic\u00f2 il suo rapporto finale, concludendo che l'incidente risult\u00f2 da una serie di coincidenze, aggiunte agli errori da parte di alcuni membri dell'equipaggio del sottomarino.\nFine servizio.\nNel 1982 il sottomarino ritorn\u00f2 a Pearl Harbor dal suo ultimo pattugliamento missilistico.\nNel 1983 i suoi missili furono scaricati alla base navale Kitsap. Il sottomarino lasci\u00f2 Pearl Harbor per l'ultima volta e transit\u00f2 nel canale di Panama per tornare nell'oceano Atlantico e a New London.\nLa USS \"George Washington\" fu dismessa il 24 gennaio 1985, cancellata dal Naval Vessel Register il 30 aprile 1986 e fu messa in lista per lo smantellamento attraverso lo Ship-Submarine Recycling Program alla Puget Sound Naval Shipyard. Il riciclo della nave fu completato il 30 settembre 1998. La sua torretta fu rimossa prima dello smantellamento ed \u00e8 ora nel Submarine Force Library and Museum a New London, in Connecticut. La \"Georgefish\" fece 55 ricognizioni deterrenti sia nell'Atlantico che nel Pacifico nella sua carriera di 25 anni."}
{"id": "1704338", "revid": "121715259", "url": "https://it.wikipedia.org/wiki?curid=1704338", "title": "Scattering elastico", "text": "Lo scattering elastico \u00e8 un processo nel quale due particelle collidono; in questo processo l'energia cinetica delle singole particelle si conserva. Macroscopicamente in un urto anelastico si conserva la quantit\u00e0 di moto totale ma l'energia cinetica totale non si conserva in quanto parte di essa tramuta in altre forme come ad esempio in energia termica, quando si parla di particelle il cui moto stesso \u00e8 costituente l'energia termica percepita macroscopicamente l'urto anelastico non esiste. Nell'urto elastico invece si conserva anche l'energia cinetica totale e pu\u00f2 o non pu\u00f2 restare invariata per le singole particelle in base alla possibilit\u00e0 di scambi reciproci di energia cinetica. Lo scattering elastico consiste in urto elastico in cui l'energia non varia per le singole particelle, quello anelastico invece consiste in un urto elastico in cui l'energia varia per le singole particelle restando per\u00f2 complessivamente costante.\nTale processo pu\u00f2 essere descritto come lo scambio di energia tra due particelle che non modifica la natura delle particelle stesse."}
{"id": "1704343", "revid": "76963", "url": "https://it.wikipedia.org/wiki?curid=1704343", "title": "Michael Schoeffling", "text": "Biografia.\nDiplomatosi presso la Cherokee High School nel New Jersey, in seguito studia alla Temple University di Philadelphia. Durante gli anni degli studi si \u00e8 distinto come atleta praticando la lotta, arrivando a livelli agonisti importanti, infatti ha vinto medaglie in varie competizioni nazionali ed internazionali. Ha vinto la medaglia d'oro nella lotta libera, come membro del National Junior Wrestling Team nei campionati europei tenutisi a Monaco nel 1978.\nA met\u00e0 anni ottanta lavora come modello per la rivista \"GQ\", e come modello per il fotografo Bruce Weber. In seguito studia recitazione presso il \"Lee Strasberg Theatre Institute\" a Manhattan. Debutta nel 1984 nel film \"In gara con la luna\", film che vedeva nel cast Sean Penn e Nicolas Cage, ma conosce il successo grazie alla commedia romantica \"Sixteen Candles - Un compleanno da ricordare\".\nNel 1985 recita in \"Crazy for You\" con Matthew Modine, mentre nel 1990 recita in \"Che mi dici di Willy?\", \"Sirene\" e \"Tuffo nel buio\", ultimo suo successo, infatti nel 1991 termina la sua carriera d'attore. \nSuccessivamente vive in Pennsylvania con la moglie, Valerie Robinson, e i loro due figli."}
{"id": "1704346", "revid": "1598666", "url": "https://it.wikipedia.org/wiki?curid=1704346", "title": "Oatlands (Surrey)", "text": "Oatlands \u00e8 un comune nel distretto di Weybridge, nella contea inglese del Surrey. Il nome deriva dal Palazzo Oatland, residenza dei Tudor e degli Stuart.\nNel villaggio sono stati trovati reperti risalenti all'et\u00e0 del ferro."}
{"id": "1704350", "revid": "767487", "url": "https://it.wikipedia.org/wiki?curid=1704350", "title": "Prigionieri dell'oceano", "text": "Prigionieri dell'oceano (\"Lifeboat\") \u00e8 un film drammatico e di sopravvivenza del 1944 diretto da Alfred Hitchcock e tratto da una storia di John Steinbeck. \u00c8 ambientato interamente su una scialuppa lanciata a mare da una nave passeggeri che stava affondando dopo un attacco navale nella Seconda guerra mondiale.\nTrama.\nDalle acque gorgoglianti del Nord Atlantico emerge la cima inclinata della ciminiera di un transatlantico americano che sta colando a picco, colpito da un U-Boot, un sommergibile tedesco anch'esso inabissatosi nel combattimento. Sparpagliati e mossi dalle onde galleggiano relitti sparsi: la cassetta del pronto soccorso, pagine di giornali, banconote, carte da gioco, un morto. Su una lancia di salvataggio, sta seduta solitaria un'elegante giornalista impellicciata, Connie Porter, che ha trovato scampo con la sua valigia e la macchina da scrivere; elettrizzata, ha girato un filmato con la sua cinecamera Leica sulla battaglia tra le due navi e gi\u00e0 pregusta lo scoop che ne deriver\u00e0. \u00c8 qualcosa che ripugna al primo sopravvissuto salito a bordo: John Kovac \u00e8 un giovane ingegnere addetto alla sala macchine, di simpatie comuniste. Inizia subito uno scontro di caratteri e d'idee, una serie di battibecchi: i due si piacciono e si detestano nello stesso tempo.\nAltri naufraghi, civili inglesi e americani, vengono via via salvati e fatti salire: una giovane donna britannica, Miss Higley, il cui figlio \u00e8 morto, viene salvata da Joe, un cameriere nero; Sergio Rittenhouse, un industriale molto ricco, incallito giocatore di poker; Gus Smith, un marinaio ferito ad una gamba; Stanley Garrett, operatore radio e l'infermiera Alice Mac Kenzie.\nPer ultimo sale sulla lancia Willy, un nemico tedesco che nega di essere il comandante dell'U-Boot, nonostante i sospetti di John. Sembra parlare solo tedesco, che solamente la giornalista Connie conosce. I naufraghi sono combattuti sul comportamento da adottare nei suoi confronti: gettarlo a mare, come vuole Kovac, oppure offrirgli la salvezza? Sospettare delle sue intenzioni o accettare l'aiuto che lui offre?\nPrevale la decisione di tenerlo a bordo. Manca qualcuno in grado di navigare con competenza verso le isole Bermude dove si trova la base americana. Il tedesco dichiara di essere capitano esperto nella navigazione e, pur con il parere contrario di Kovac, prende il comando dell'imbarcazione e la scelta della rotta da seguire.\nLa vita a bordo della lancia \u00e8 sempre pi\u00f9 difficile: Miss Higley comprende che il suo bambino \u00e8 morto e, impazzita dal dolore, infine si suicida; al marinaio Gus va in gangrena la gamba ferita e il tedesco, con l'aiuto dell'infermiera, procede all'amputazione; una tempesta sconquassa la barca e distrugge le provviste di cibo e d'acqua. Fra i naufraghi serpeggiano lo stress e le tensioni, acuite dalla disitratazione; ciascuno mette a nudo il proprio carattere, le proprie convinzioni, l'appartenenza sociale, storie e legami della precedente esistenza. Ognuno facendo i conti coi propri limiti: qualit\u00e0 e difetti, coraggio e paura, con la fame e con la sete che li opprimono. Giocano d'azzardo con le pagine del taccuino della giornalista trasformati in carte da gioco, litigano, si scontrano, qualcuno s'innamora.\nSpicca il personaggio della giornalista Connie, all'apparenza cos\u00ec sofisticata, ma che con l'aggravarsi della situazione si dimostra schietta, generosa ed umana: presta la sua calda e morbida pelliccia alla madre disperata che la porter\u00e0 con s\u00e9 in fondo al mare; si rassegna alla perdita della \"Leica\" e della macchina da scrivere; ha parole di conforto per Gus; alla fine, offre il suo prezioso bracciale di diamanti, portafortuna dal quale aveva giurato di non separarsi mai, come esca al fine di catturare un pesce per il gruppo stremato.\nL'elemento di contrasto pi\u00f9 serio continua ad essere il rapporto col tedesco. Quando si scopre che non \u00e8 un orologio quello che spesso consulta ma una bussola nascosta ai compagni, che la rotta da lui seguita porta ad una nave nazista, che ha spinto in mare il povero Gus, che comprende e parla perfettamente l'inglese, che beve acqua mentre gli altri ardono di sete, il gruppo esasperato si avventa sul nemico e lo uccide.\nLa lancia \u00e8 in vista di una nave tedesca ausiliaria, proprio quella dove Willy voleva condurli; una sicura detenzione in un lager attende i naufraghi. Una scialuppa nemica sta remando per acciuffarli. Ma ecco: improvvisamente sia la scialuppa che la nave avversaria vengono colpite e affondate da una corazzata Alleata. Un marinaio tedesco, terrorizzato e ferito, chiede salvezza ai naufraghi. I sopravvissuti discutono se tenerlo a bordo o buttarlo a mare mentre aspettano la nave che li recuperi. Il marinaio tedesco minaccia i naufraghi con una pistola, ma viene disarmato da Joe. Il marinaio domanda in tedesco: \u00abNon avete intenzione di uccidermi?\u00bb, allora Kovac replica: \u00abNon stavi per ucciderci?\u00bb meditando: \u00abChe cosa si fa con gente come questa?\u00bb.\nProduzione.\nDopo \"L'ombra del dubbio\" Hitchcock diede il suo terzo contributo, gli altri due erano stati \"Il prigioniero di Amsterdam\" del 1940 e \"Sabotatori\" del 1942, alla propaganda contro il nazismo. Il regista era legato dal contratto al produttore David O. Selznick il quale lo aveva ceduto alla Twentieth Century-Fox per due film, il primo dei quali sarebbe stato \"Prigionieri dell'oceano\". L'incarico di produrre il film fu dato a Kenneth Macgowan.\nSoggetto.\nLa stesura del soggetto e della sceneggiatura furono complicate: il primo scrittore contattato fu John Steinbeck ma la sceneggiatura da lui presentata fu giudicata insoddisfacente; fu affidata successivamente a Mac Kinley Kantor il quale a sua volta fu messo in libert\u00e0 due settimane dopo. Venne chiamato infine Jo Swerling, esperto professionista che riusc\u00ec a dare al materiale gi\u00e0 raccolto una forma accettabile anche se poi Hitchcock ci lavor\u00f2 lui stesso prima di iniziare le riprese.\nRiprese.\nIl film fu girato tutto in studio: un canotto galleggiava in una enorme vasca e cielo e mare erano ottenuti con i trasparenti. Le riprese si completarono entro l'autunno del 1943.\nCast.\nCameo.\nHitchcock non poteva in questo film apparire sulla lancia come un passante o una qualsiasi comparsa. Ebbe un'idea originale: apparire in fotografia su una pagina di giornale sfogliato da uno dei naufraghi. Con l'umorismo pungente che esercitava anche su se stesso ironizza sulla sua obesit\u00e0: aveva appena fatto una dieta che gli aveva fatto perdere parecchi chili. Prese due sue fotografie prima e dopo la cura e le incluse in un annuncio pubblicitario di un miracoloso e fantomatico prodotto dimagrante \"Reduco\". Dopo aver visto il film molti spettatori gli scrissero per avere notizie di quel prodotto.\nDistribuzione.\nLa prima a Londra si ebbe il 28 gennaio 1944.\nColonna sonora.\nIl regista ha voluto che non ci fosse nessuna musica (lo stesso fece, vent'anni pi\u00f9 tardi, per \"Gli uccelli\"): di volta in volta sono lo stridore della sirena, il silenzio del mare, i rumori naturali dell'acqua, del vento, della pioggia, lo sciacquio delle onde ad accompagnare le parole che si scambiano i naufraghi. Il cameriere nero suona il flauto e anche Rittenhouse, il tedesco rema e canta.\nAccoglienza.\nCritica.\nIl film ebbe accoglienze discordi.\nHitchcock dichiar\u00f2 a Truffaut: \u00abLa ragione per la quale i critici americani si sono scagliati contro questo film in modo cos\u00ec veemente, sta nel fatto che avevo mostrato il tedesco superiore agli altri personaggi.\u00bb\nIl film ebbe un certo successo di pubblico a New York ma, a giudizio dello stesso regista, per le sue caratteristiche tecniche, non poteva essere commerciale. Il film infatti, sottolinea Truffaut, \"\u00e8 una scommessa, quella di girare un intero film su una lancia di salvataggio... \u00e8 l'esatto contrario di un thriller, \u00e8 un film di personaggi\". Il regista rispetta rigorosamente l'unit\u00e0 di tempo, di luogo, d'azione, la macchina da presa non riprende mai dall'esterno la lancia e non c'\u00e8 praticamente colonna sonora.\nTematiche trattate e analisi.\nIl regista attraverso questo film lancia un semplice, ma efficace, messaggio: i nemici (e si riferisce ai tedeschi della seconda guerra mondiale), sono preparati, determinati e forti, l'unica maniera per sconfiggerli \u00e8 che le forze democratiche dell'intero pianeta si alleino.\nCon umorismo crudele, il regista priva man mano la giornalista, abituata al successo nella professione e all'agiatezza nella condizione sociale, degli oggetti che le appartengono:\n\u00abPoco a poco mi vengono tolti tutti i miei beni terreni\u00bb, esclama sconsolata ma non vinta. La lotta per la sopravvivenza riduce gli esseri umani all'essenzialit\u00e0 e alla loro identit\u00e0 pi\u00f9 profonda.\nLa condizione di privazione coinvolge tutti i personaggi a bordo della lancia: la madre perde il figlio, Gus perde la gamba, tutti perdono l'orientamento e la rotta, perdute sono le provviste dopo la tempesta.\n\u00abIl senso della deriva conferisce al film uno strano tessuto allucinatorio, la sensazione di fluttuare in un incubo senza fine, senza riparo sicuro\u00bb.\nRiconoscimenti.\nNel 1944 il National Board of Review of Motion Pictures l'ha inserito all'ultimo posto nella lista dei migliori dieci film dell'anno."}
{"id": "1704362", "revid": "793215", "url": "https://it.wikipedia.org/wiki?curid=1704362", "title": "1977 (Ash)", "text": "1977 \u00e8 il secondo album della band nordirlandese Ash."}
{"id": "1704367", "revid": "228587", "url": "https://it.wikipedia.org/wiki?curid=1704367", "title": "Angelo Custode", "text": ""}
{"id": "1704369", "revid": "223320", "url": "https://it.wikipedia.org/wiki?curid=1704369", "title": "Avenging Angelo - Vendicando Angelo", "text": ""}
{"id": "1704371", "revid": "33751", "url": "https://it.wikipedia.org/wiki?curid=1704371", "title": "Campionato palestinese di calcio", "text": "Nello Stato di Palestina si disputano due distinti campionati di calcio, ambedue organizzati dalla PFA:"}
{"id": "1704373", "revid": "1573940", "url": "https://it.wikipedia.org/wiki?curid=1704373", "title": "Adriano di Tiro", "text": "Discepolo del famoso Erode Attico, insegn\u00f2 filosofia ad Atene, quando ancora il suo maestro era in vita. Il successo di Adriano non sembra aver compromesso il rispetto fra i due: Erode, infatti, dichiar\u00f2 che i discorsi non terminati dal discepolo erano \u00abframmenti di un colosso\u00bb; Adriano, dal canto suo, mostr\u00f2 tutta la sua gratitudine nei confronti del maestro nell'orazione funebre che pronunci\u00f2 sul suo sepolcro.\nFilostrato racconta che sub\u00ec un processo per aver ucciso un mendicante che lo aveva insultato, ma fu assolto. Marco Aurelio, conosciuto durante una visita di quest'ultimo ad Atene, lo invit\u00f2 a Roma e lo onor\u00f2 della sua amicizia. Dopo la morte di Marco Aurelio, egli divenne il segretario personale di Commodo.\nMor\u00ec a Roma non pi\u00f9 tardi del 192 d.C., se \u00e8 vero che Commodo (che fu assassinato proprio in quell'anno) gli invi\u00f2 una lettera quando era in fin di vita.\nDelle opere a lui attribuite da Suda restano solo tre declamazioni. Esse sono state edite da Leo Allatius negli \"Excerpta Varia Graecorum Sophistarum ac Rhetoricorum\", Romae 1641, e da Walz nel primo volume dei \"Rhetores Graeci\", nel 1832."}
{"id": "1704375", "revid": "1573940", "url": "https://it.wikipedia.org/wiki?curid=1704375", "title": "Krefeld Pinguine", "text": "I Krefeld Pinguine sono una squadra di hockey su ghiaccio che milita nella DEL. Gioca le partite casalinghe a Krefeld (Renania Settentrionale-Vestfalia, Germania) al K\u00f6nigPALAST. Venne fondata nel 1936 e nel 1995 divenne una societ\u00e0 a responsabilit\u00e0 limitata. I colori delle divise sono giallo e nero. Nel 1952 e nel 2003 la squadra si \u00e8 laureata campione di Germania."}
{"id": "1704376", "revid": "237256", "url": "https://it.wikipedia.org/wiki?curid=1704376", "title": "Talne", "text": ""}
{"id": "1704378", "revid": "1573940", "url": "https://it.wikipedia.org/wiki?curid=1704378", "title": "Otididae", "text": "Gli Otididi (Otididae ) sono una famiglia di uccelli per lungo tempo classificati tra i Gruiformi, di recente segregati in un ordine a s\u00e9 stante (Otidiformes )\nLa denominazione \u00abotarda\u00bb (da \"Otis tarda\", vale a dire \u00abuccello che si muove con lentezza\u00bb) venne in origine applicata all'esponente pi\u00f9 settentrionale e forse meno tipico della famiglia, l'otarda maggiore. In realt\u00e0 il termine \u00e8 appropriato per l'intera famiglia, essendo tutte le otarde di imprescindibili costumi terragnoli. Le specie pi\u00f9 grandi sono per le immense piane steppose africane ed eurasiatiche quello che le gru sono per le paludi di tutto il mondo: uccelli longevi, poco prolifici, di antico lignaggio, assai vicini ai limiti di stazza e peso compatibili con la capacit\u00e0 di volare - nell'universo avicolo, un simbolo dell'adattamento a un habitat stabile.\nDescrizione.\nA seconda delle specie, le otarde misurano 40\u2013120\u00a0cm di lunghezza, hanno un'apertura alare di 1-2,5 m e pesano 0,55\u201318\u00a0kg. In qualche specie i maschi sono pi\u00f9 grossi delle femmine. La livrea del dorso \u00e8 mimetica, ma testa e collo presentano disegni peculiari giocati su due o pi\u00f9 tonalit\u00e0 di grigio, castano, nero, bianco e rossiccio. I maschi di certe specie hanno colori pi\u00f9 vivaci delle femmine.\nLe specie di maggior mole sono in generale mute, mentre quelle di taglia piccola durante la stagione degli amori emettono particolari e persistenti richiami, di solito poco musicali.\nBiologia.\nLe otarde costituiscono una famiglia omogenea nell'ovvio contesto di differenze strutturali, cromatiche, dimensionali ed etologiche. Tutte sono di collo e zampe lunghe, con corpo atticciato e corto becco, e hanno perduto il dito rivolto all'indietro e la ghiandola uropigiale che caratterizzano la maggior parte degli uccelli. Queste assenze, insieme al perfetto mimetismo del dorso, sovente di squisito disegno, sono a quanto ci \u00e8 dato di capire adattamenti ai paesaggi aridi e aperti (gli artigli posteriori sono utili per appollaiarsi su alberi o cespugli e l'olio uropigiale ha in genere funzioni impermeabilizzanti). Due specie di piccole dimensioni, la gallina prataiola e l'otarda crestarossa, zampe e collo relativamente corti, volano, con rapidi battiti delle ali. Sul terreno le otarde si dimostrano camminatrici infaticabili seppure non molto veloci, sempre nervose e sul chi vive: al minimo accenno di pericolo si immobilizzano.\nNella ricerca del cibo procedono serpeggiando senza fretta tra l'erba o i cespugli. Si nutrono soprattutto di invertebrati, acchiappati con rapida mossa dal suolo o da una pianta, ma talora anche stanati con il poderoso becco. Anche qualche piccolo vertebrato finisce a volte nel loro stomaco, spesso dopo un breve inseguimento concluso da un balzo. Ad ogni modo le sostanze vegetali sono assai apprezzate, in particolare i germogli, certi fiori e frutti. Talune specie di grossa stazza, quelle del genere \"Ardeotis\" ad esempio, sono ghiotte della resina che trasuda dagli alberi di acacia. L'abbondanza di cibo pu\u00f2 indurre un uccello a trattenersi per qualche tempo nello stesso luogo. In Somalia sono stati osservati individui che saltavano per afferrare una bacca altrimenti fuori portata e nello Zimbabwe l'otarda di Denham gironzola nell'acqua bassa alla ricerca di ranocchie e allontana gli intrusi dai termitai che sta golosamente esplorando. Molte specie usano raccogliersi attorno ai cespugli in fiamme per catturare senza fatica insetti terrorizzati e storpiati. Le otarde non hanno ingluvie, ma il muscoloso ventriglio, il lungo \u00abintestino cieco\u00bb e l'accorgimento di inghiottire sassolini agevolano la digestione.\nNessuno ha mai osservato un maschio intento a covare le uova, un'emancipazione dai doveri parentali che sembra essere sfociata in una variet\u00e0 di sistemi di accoppiamento nell'ambito della famiglia, forse anche all'interno della stessa specie. Risulta ad esempio che l'otarda di Denham sia monogama nell'Alto Malawi e poligama nel Sudafrica, dove i maschi si distribuiscono a distanza di almeno 700 m e in spettacolare concorrenza cercano di attrarre le femmine di passaggio. Situazione analoga si riscontra nell'otarda maggiore, ma in questo caso i maschi in genere non sono territoriali e preferiscono vagabondare all'intorno, tenendosi a distanza di sicurezza l'uno dall'altro ed eseguendo di quando in quando le loro parate. In questa e altre due specie, che a detta degli esperti non formano legami di coppia, l'ubara e l'otarda australiana, la cerimonia che precede la copulazione \u00e8 interminabile e dev'essere sovente interrotta per scacciare un rivale insidioso.\nLe savane e le praterie dell'Africa australe accolgono numerosi rappresentanti del genere \"Eupodotis\", riconoscibili per il ventre nero, che si esibiscono in sorprendenti evoluzioni aeree e apparentemente difendono territori di gruppo entro i quali la coppia svolge le sue funzioni di allevamento. I piccoli nascono interamente ricoperti di piume e lasciano il nido assai precocemente, ma per un certo periodo vengono nutriti becco-a-becco dalla madre e restano in sua compagnia per vari mesi.\nDistribuzione e habitat.\nL'Africa \u00e8 la culla delle otarde, tanto che soltanto quattro specie nidificano altrove - l'otarda australiana, l'otarda maggiore indiana, l'otarda del Bengala e l'otarda minore indiana. Il Nordafrica ospita oggi soltanto popolazioni residuali di otarda maggiore e gallina prataiola, distribuite in modo irregolare nell'Europa centro-meridionale. L'ubara spazia dai semideserti del Nordafrica all'Asia Minore, sino alla Russia centrale e alla Mongolia. Queste specie boreali sono migratrici nelle parti pi\u00f9 fredde del loro areale. L'otarda araba si rinviene tuttora nel sud della penisola arabica e nel nord-ovest dell'Africa, ma tutte le altre specie di otarde sono esclusivamente africane, insediate essenzialmente nella fascia intertropicale.\nIn ambito africano si riconoscono due zone distinte dove si sono evolute specie diverse: dallo Zambesi a sud-ovest verso il Capo e dal Nilo al Corno d'Africa, rispettivamente con sette e quattro specie. L'otarda kori frequenta entrambe le regioni, cos\u00ec come l'otarda ventrebianco, sebbene quest'ultima conti qualche nucleo sparso nella fascia savanica saharo-saheliana. L'otarda araba, l'otarda nubiana e l'otarda di Savile occupano l'area saharo-saheliana spingendosi sino alle coste del Mar Rosso. Soltanto due specie, l'otarda di Denham e l'otarda ventrenero, sono diffuse nell'intera Africa, pur se la prima in molte zone \u00e8 ormai circoscritta in conseguenza delle attivit\u00e0 umane.\nTassonomia.\nLa famiglia degli Otididi comprende 26 specie, suddivise in 11 generi:\nConservazione.\nLe modeste conoscenze che abbiamo delle otarde sono essenzialmente imputabili alla difficolt\u00e0 di studiare animali apprensivi, ben mimetizzati, dai ritmi riproduttivi lenti, inclini, se spaventati, ad abbandonare il nido per non farvi pi\u00f9 ritorno. La suscettibilit\u00e0 a ogni lieve disturbo \u00e8 una delle cause primarie del loro declino, soprattutto nelle parti settentrionali dell'area di distribuzione della famiglia dove l'avanzata dell'agricoltura riduce sempre pi\u00f9 le distese erbose naturali. Le otarde maggiori sono meno vulnerabili alle alterazioni ambientali: non avrebbero potuto colonizzare l'Europa se l'uomo non avesse abbattuto le foreste, ma la meccanizzazione delle pratiche agricole e l'estendersi delle monocolture con impiego di erbicidi e fertilizzanti si sono rivelate disastrose. La trasformazione dei terreni steppici in poderi ben coltivati ha ridotto la popolazione russa, nel decennio 1970-80, da 8650 unit\u00e0 a meno di 3000. Non diverso il destino della gallina prataiola, ormai pressoch\u00e9 estinta quasi ovunque esclusa la penisola iberica in seguito alla scomparsa delle praterie.\nProprio questa perdita di territori vergini ha avuto un impatto dirompente su tutte e tre le specie indiane. Due specie sono in grave pericolo: l'otarda del Bengala sopravvive esclusivamente in una manciata di aree protette disseminate lungo i contrafforti himalayani, mentre l'otarda minore indiana pare ormai confinata a minuscoli appezzamenti erbosi nell'estremo occidente dell'India, mantenuti a riserva di pascolo ma senza alcun'altra misura di tutela. Sulle pendici himalayane le praterie hanno ceduto il posto alle piantagioni di t\u00e8, mentre nell'India occidentale sono state trasformate in terreni da pastura; in entrambi i casi le povere otarde non sono riuscite a superare lo shock.\nLe popolazioni dell'otarda maggiore indiana, nonostante una supposta migliore adattabilit\u00e0 alle attivit\u00e0 agrarie, sono in costante diminuzione da decenni. Ridotte a meno di 1000 esemplari, recentemente sono state oggetto di un risveglio di sentimenti popolari contro la caccia e nel Rajasthan mostrano confortanti segni di ripresa. Il progressivo deperire del suo parente pi\u00f9 prossimo, l'otarda australiana, viene comunemente attribuito al massacro indiscriminato portato innanzi sin dai primi giorni dell'insediamento europeo, ma sembra assodato che la causa principale delle sue difficolt\u00e0 sia da ricercare nella trasformazione della nicchia ecologica che le \u00e8 congeniale in terreno agricolo.\nIl declino dell'ubara \u00e8 invece indiscutibilmente legato alla caccia. Questa specie di otarda ha infatti la sfortuna di essere considerata la selvaggina pi\u00f9 appetibile nella tradizione araba della falconeria. Negli ultimi anni la tecnologia e la ricchezza scaturita dai giacimenti petroliferi hanno enormemente accresciuto la scala e l'efficienza di questo \u00absport\u00bb, e si teme che l'ubara sia scomparsa in gran parte della sua area di diffusione. Disgrazia vuole che questa barbara consuetudine si stia estendendo a macchia d'olio coinvolgendo in modo preoccupante anche altre forme come l'otarda nubiana. Si ritiene tuttavia che nessun'altra specie di otarda puramente africana sia in situazione di sofferenza. A conclusione, una nota pessimistica: da un capo all'altro dell'Africa si va facendo sempre pi\u00f9 inesorabile la richiesta di terra da coltivare e non trascorrer\u00e0 perci\u00f2 molto tempo prima che parecchi di questi pacifici animali si propongano come nuovi candidati all'estinzione."}
{"id": "1704386", "revid": "1798099", "url": "https://it.wikipedia.org/wiki?curid=1704386", "title": "Contea di Portucale", "text": "La contea di Portucale (in portoghese Contado Portucalense) era la denominazione di due diverse contee dell'attuale territorio del Portogallo nel periodo della Reconquista.\nStoria.\nNel 585, dopo che i Visigoti ebbero conquistato il regno dei Suebi, il nord dell'attuale Portogallo fece parte del regno dei Visigoti sino a che fu conquistato dagli eserciti arabi, nel 713-714, ed entr\u00f2 a far parte di al-Andalus, sino a che, durante la reconquista, attuata dal regno delle Asturie contro i musulmani, il re Alfonso II (759-842) terminata la conquista ed il ripopolamento della Galizia, grazie alle vittorie nel nord del Portogallo, inizi\u00f2 l'insediamento delle popolazioni cristiane anche a sud del fiume Minho.Poi il regno delle Asturie continu\u00f2 a consolidare le proprie posizioni in Galizia anche coi successori di Alfonso II, Ramiro I (791-850), Ordo\u00f1o I (821-866), e Alfonso III (849-910).Arrivati al fiume Duero, alla foce del fiume fu fondata, nell'868, una contea che prese il nome della cittadina, che si trovava alla foce del fiume, \"Portucale\" (Porto) affidata a V\u00edmara Peres, primo conte del Portogallo, vassalla del re delle Asturie, e poi i conti saranno vassalli del regno di Le\u00f3n, sino a che, nel 1071, dopo la morte del conte Nuno II Mendes, divenne parte integrante del regno di Galizia.\nLa contea del Portogallo fu costituita una seconda volta, nel 1093 circa e offerta a Enrico di Borgogna, marito di Teresa di Le\u00f3n (1080-1130), figlia illegittima del re di Le\u00f3n Alfonso VI (1040-1109), in sottordine al governatore della Galizia, Raimondo di Borgogna (1062-1107), marito di Urraca (ca. 1080-1126), figlia anche lei di Alfonso VI.Da notare che contea \u00e8 un termine generico perch\u00e9 i signori del dominio assunsero alternativamente i titoli \"Comite\" (conte), \"Dux\" (duca) o \"Princeps\" (Principe), ed inoltre da questa contea, che era pi\u00f9 estesa della precedente, in quanto comprendeva il territorio tra i fiumi Duero e Minho, inclusa la diocesi galiziana di Tui (Spagna), in meno di cinquant'anni, nacque il Regno del Portogallo.\nSino al IX secolo.\nComunque gi\u00e0 nell'antichit\u00e0 era definita \"terra portucalense\" o \"provincia portucalense\", la zona compresa tra le citt\u00e0 di Porto e Braga.Nel I secolo a.C., nel secondo libro delle \u201c\"Historiae\"\u201d di Sallustio (86-34 a.C.) \u00e8 citata una \u201cCales civitas\u201d localizzata in Gallaecia, che fu conquistata da un tal Perpena, durante le guerre di Silla (138x-78 a.C.); nel IV secolo, nell'itinerario antonino \u00e8 citata una provincia denominata Cale o Calem; nel V secolo, Id\u00e1cio de Chaves (400-469) scrisse di una \u201cPortucale castrum\u201d; inoltre nei registri di San Martino di Braga (518-579) riferendosi al periodo dell'occupazione romana erano citate due cittadine alla foce del Duero, \"\", sulla riva sinistra, e \"\", su quella destra.\nDurante il regno dei Suebi, a Potucale fu imprigionato il re svevo, Rechiaro, dopo essere stato sconfitto nella battaglia sul fiume \"\u00d3rbigo\", nel 456, dal re dei Visigoti, Teodorico II, che poi, nonostante fossero cognati, lo fece giustiziare. Poi vi fu la rivolta del suo governatore, Agiulfo, che pretendeva di essere acclamato re e, per questo fu giustiziato. Infine l'ultimo re dei Suebi, Andeca, con due sole battaglie, a Portucale ed a Bracara fu battuto e fatto prigioniero dal re dei Visigoti, Leovigildo, nel 585, poi fu deposto, costretto a sottoporsi alla tonsura, e rinchiuso in un monastero a Pax Julia.\nDurante il regno dei Visigoti, nella provincia di Gallaecia, vi era la diocesi Portucalense, creata negli ultimi anni del regno svevo, dipendente dal metropolita dell'arcidiocesi di Bracara.Dopo la conquista araba, del 713-714, la diocesi non sopravvisse e fu restaurata solo dopo la riconquista di Portucale, nell'868.\nLa prima contea.\nDopo la conquista di Portucale, alla foce del fiume Duero fu fondata, nell'868, una contea che prese il nome della cittadina di \"Portucale\" che fu affidata a V\u00edmara Peres, primo conte del Portogallo, vassallo del re delle Asturie. A poco a poco la contea fu ripopolata da popolazioni cristiane, si ampli\u00f2 acquisendo i territori circostanti, come Braga, Lamego, Viseu, Terras da Feira e Coimbra e fu ripristinata la diocesi.La citt\u00e0 di Coimbra, conquistata circa dieci anni dopo la costituzione della contea, per la sua posizione di cerniera tra il mondo cristiano e quello musulmano, fu creata in contea autonoma da Hermenegildo Mendes.Sul finire del secolo X, le campagne militari dell'hajib, Almanzor, fecero regredire le frontiere nuovamente al fiume Duero.Nella seconda met\u00e0 del secolo XI fu ricostituita la contea di Coimbra, dopo che il re Ferdinando I, nel 1064, aveva rioccupato le citt\u00e0 di Viseu e Coimbra, portando il confine, con al-Andalus, sino al fiume Mondego; la contea di Coimbra fu poi integrata nella contea del Portogallo.\nGarcia, nel 1071 si impossess\u00f2 della contea del Portogallo, che gli fu sottratta, assieme al regno di Galizia, dai fratelli, Sancho II e Alfonso VI, e, nel 1072, rientr\u00f2 in possesso sia del regno che della contea, solo per pochi mesi, che il fratello, Alfonso VI lo imprigion\u00f2, pur trattandolo, sino alla morte, col rango di re, ed inglob\u00f2 Galizia e Portogallo nel regno di Le\u00f3n.\nLa seconda contea.\nDopo la morte di Garcia, Alfonso VI affid\u00f2, nel 1093, il governo del regno di Galizia a Raimondo di Borgogna (1062-1107), marito della figlia Urraca (ca. 1080-1126), mentre il sud del regno di Galizia, la contea di Portogallo fu infeudata, subito dopo (soprattutto per dividere le responsabilit\u00e0 militari di fronte agli attacchi di al-Andalus, guidato dagli imperatori almoravidi), al cugino di questi, Enrico di Borgogna, marito della figlia illegittima Teresa di Le\u00f3n (1080-1130).Enrico govern\u00f2 la contea del Portogallo (a sud del fiume Minho), praticamente in autonomia dalla Galizia, difendendola, con successo, dagli attacchi dei Mori, mentre Raimondo governava il regno di Galizia e pensando di aver diritto a succedere ad Alfonso sul trono di Le\u00f3n e Castiglia, convenne col cugino Enrico, che in cambio del suo aiuto, al momento della successione avrebbe concesso a lui il regno di Galizia e Portogallo.Ma le cose andarono diversamente, Raimondo, che si era recato in Terra Santa, nel 1007, premor\u00ec ad Alfonso; il regno di Galizia and\u00f2 alla moglie Urraca che assunse il titolo di regina, e quando a sua volta, Alfonso VI, nel 1009 mor\u00ec, lasci\u00f2 unica erede la figlia Urraca, deludendo Enrico che si aspettava il regno di Galizia, incluso il Portogallo.Urraca era succeduta al padre come regina di Castiglia e Le\u00f3n, e i nobili castigliani spinsero la regina a risposarsi, in seconde nozze, nell'autunno del 1109, col re di Aragona e di Navarra, Alfonso I \"il Battagliero\". Furono proclamati entrambi re di Castiglia e di Le\u00f3n mentre al giovane erede, figlio di primo letto, Alfonso Raim\u00fandez (1105-1157), veniva assegnata la Galizia, mentre la contea del Portogallo, continuava ad essere governata in modo autonomo da Enrico di Borgogna, che, con l'appoggio della Congregazione cluniacense cerc\u00f2 di intromettersi nei litigi che dividevano Urraca e Alfonso I \"il Battagliero\", per poter ottenere almeno il titolo di re del Portogallo.Dopo la sua morte (1112) divenne contessa la moglie, Teresa di Le\u00f3n, che continu\u00f2 con la politica di Enrico di Borgogna.Nel 1114 Urraca e Alfonso I \"il Battagliero\" si separarono dando inizio a un periodo di profonda instabilit\u00e0 nel regno, in una situazione di confusa guerra civile tra i sostenitori della regina, di Alfonso di Aragona, di Alfonso di Galizia (appoggiato dal potente vescovo di Compostela Diego Gelm\u00edrez) e la contessa del Portogallo Teresa, con continui cambi di alleanza tra le varie fazioni ed il succedersi di ribellioni.Nel 1121, Diego Gelmirez, promosso arcivescovo di Santiago di Compostela da papa Callisto II, organizz\u00f2 un complotto con la complicit\u00e0 di Fernando Peres conte di Trava, a cui partecip\u00f2 anche Teresa (ritenuta l'amante del conte), per portare il nipote del papa, il re di Galizia, Alfonso Raimundez sul trono al posto della madre, che immediatamente attacc\u00f2 la sorellastra occupando la contea del Portogallo sino al Duero, facendo cos\u00ec fallire il complotto. Alfonso Raimundez per\u00f2 conserv\u00f2 il trono di Galizia e Teresa fece atto di sottomissione.La fase di instabilit\u00e0 perdur\u00f2 fino alla morte di Urraca, avvenuta nel 1126. Le successe il figlio Alfonso di Galizia con il nome di Alfonso VII di Castiglia.Teresa, alla morte della sorellastra, non ritenendosi pi\u00f9 vincolata ai patti del 1121, non riconobbe come suo superiore il nuovo re di Le\u00f3n e Castiglia, e nella primavera del 1127, Alfonso VII attacc\u00f2 il Portogallo ed in sei settimane obblig\u00f2 Teresa a riconoscere la sua supremazia.Comunque il figlio di Teresa, Alfonso Henr\u00edquez, che nel 1128 aveva sconfitto la madre a San Mamede, vicino a Guimar\u00e3es, si impossess\u00f2 della contea del Portogallo e non si riconobbe vassallo di Alfonso VII e, nel 1130, dopo la morte della madre, con l'appoggio di parte della nobilt\u00e0 galiziana, occup\u00f2 anche il sud della Galizia, che era feudo di Teresa.Nel 1137, Alfonso Henr\u00edquez, appoggi\u00f2 una rivolta galiziana e quando, dopo la vittoria di \"Cerneja\" sulle truppe leonesi, stava per annettersi la Galizia, i Mori attaccarono il sud della contea del Portogallo, sconfiggendolo a Tomar e conquistarono la fortezza di Leiria, appena costruita, nel 1135; allora il re di Le\u00f3n e Castiglia, Alfonso VII, che nel 1135 aveva assunto il titolo di \"Imperatore\", radunato un esercito a Tui, invase il Portogallo e, con la pace di Tui, indusse il cugino e tutti i suoi baroni alla sottomissione.\nIl regno del Portogallo.\nNel 1139, Alfonso Henr\u00edquez, dopo una vittoria sui Mori, inizi\u00f2 a considerarsi re del Portogallo, e nel 1140 invase ancora la Galizia e Alfonso VII, a \"Valdevez\", gli propose una tregua, che fu accettata e da quel giorno non annover\u00f2 pi\u00f9 il Portogallo tra i suoi possedimenti; e nel 1143, a Zamora, fu sancita la pace, e di fronte al legato del papa Innocenzo II, in cambio della signoria di Astorga, Alfonso VII riconobbe al cugino, Alfonso Henr\u00edquez, il titolo di re del Portogallo, che divenne cos\u00ec, Alfonso I del Portogallo.\nEtimologia.\nLa contea prese il nome da Portucale, nome col quale dal IX secolo si designava una citt\u00e0 situata alla foce del fiume Duero, detta, \"\" - \"Porto Cale\".\nIl nome \u00e8 un ibrido formato da un termine latino (\"\", \"porto\") e un altro greco (\u03ba\u03b1\u03bb\u03cc\u03c2 [kal\u00f3s], ossia, \"bello\"). Vi sono altre spiegazioni per la parola \"Cale\":\nConti del Portogallo.\nCasa di V\u00edmara Peres.\nFurono conti della casa di V\u00edmara Peres (non sempre in linea diretta):"}
{"id": "1704388", "revid": "767487", "url": "https://it.wikipedia.org/wiki?curid=1704388", "title": "Il mio viaggio in Italia", "text": "Il mio viaggio in Italia \u00e8 un film documentario del 1999 diretto da Martin Scorsese sul cinema italiano.\nIl film dura oltre quattro ore dove vengono mostrati e commentati dal regista spezzoni di film dei pi\u00f9 grandi autori italiani: Luchino Visconti, Vittorio De Sica, Federico Fellini, Roberto Rossellini.\nL'opera \u00e8 un omaggio a quel cinema che il cineasta ha amato sin da bambino e che lo influenzer\u00e0 moltissimo nella sua carriera da regista.\n\u00c8 stato presentato fuori concorso al Festival di Cannes 2001.\nElenco dei film commentati.\nRegia di Giovanni Pastrone\nRegia di Alessandro Blasetti\nRegia di Roberto Rossellini\nRegia di Vittorio De Sica\nRegia di Luchino Visconti\nRegia di Federico Fellini\nRegia di Michelangelo Antonioni"}
{"id": "1704391", "revid": "1705229", "url": "https://it.wikipedia.org/wiki?curid=1704391", "title": "World Boxing Union", "text": "La World Boxing Union (\"WBU\") \u00e8 uno degli organismi internazionali in grado di autorizzare incontri per il titolo mondiale di pugilato, insieme a World Boxing Council, World Boxing Association, International Boxing Federation e World Boxing Organization. \u00c8 da sottolineare per\u00f2 che la WBU, a differenza delle altre quattro sigle maggiori sopracitate, non \u00e8, Italia compresa, riconosciuta in tutto il mondo.\nCampioni WBU dei pesi massimi.\nCi sono stati sei campioni riconosciuti sin dall'introduzione del titolo dei pesi massimi WBU:\nI precedenti campioni WBU furono Enzo Maccarinelli, James Toney, Leva Kirakosyan, Johnny Nelson, Ricky Hatton, Agostino Cardamone, e Silvio Branco."}
{"id": "1704393", "revid": "287204", "url": "https://it.wikipedia.org/wiki?curid=1704393", "title": "Hector Tapia", "text": ""}
{"id": "1704395", "revid": "122242851", "url": "https://it.wikipedia.org/wiki?curid=1704395", "title": "Bordo", "text": ""}
{"id": "1704401", "revid": "1315817", "url": "https://it.wikipedia.org/wiki?curid=1704401", "title": "Giovanni Cantoni (senatore)", "text": "Fu senatore del Regno d'Italia nella XIII legislatura.\nBiografia.\nFiglio di Tobia Cantoni e di Carlotta Strambio, fratello di Elvezio e di Giacomo, come lui professore, era di famiglia ebraica.\nStudi\u00f2 all'Universit\u00e0 degli Studi di Pavia, Facolt\u00e0 Filosofico-matematica, laureandosi con lode in Ingegneria-architettura nel 1840.\nNella primavera del 1848 partecip\u00f2 alle Cinque giornate di Milano, entr\u00f2 in seguito nel Comitato di pubblica difesa che tent\u00f2 di fare nuovamente insorgere la citt\u00e0 contro gli Austriaci dopo il ritorno di Radetzky.\nMazziniano in giovent\u00f9, and\u00f2 in esilio per una decina d'anni nel Canton Ticino, dove nel 1853 venne nominato primo insegnante di fisica sperimentale e di fisica matematica nel nuovissimo Liceo di Lugano, di cui fu rettore dal 1852 al 1855. Nel 1860 fu chiamato ad insegnare Fisica nell'Universit\u00e0 di Pavia, di cui fu in seguito rettore (1862-1868) e (1880-1882) e preside della Facolt\u00e0 di Scienze fisiche, matematiche e naturali (1874-1879).\nFu Consigliere comunale di Milano (1860-1865) e di Pavia, membro del Comitato per l'istruzione universitaria (27 dicembre 1866-settembre 1867), membro straordinario del Consiglio superiore della pubblica istruzione (13 novembre 1870) e poi membro ordinario (23 settembre 1871-12 maggio 1881), membro della Giunta superiore della pubblica istruzione (13 maggio 1881-10 maggio 1883), segretario generale del Ministero della pubblica istruzione (17 marzo 1870-17 maggio 1872) e direttore del Servizio centrale di meteorologia (1874).\nIdentific\u00f2 per primo la causa del moto browniano nell'agitazione termica delle molecole.\nIl 16 marzo 1879 fu nominato senatore del Regno d'Italia.\nPositivista, fu presidente della Societ\u00e0 di cremazione di Pavia, presidente del Comitato centrale della Lega delle societ\u00e0 italiane di cremazione e presidente onorario della Commissione internazionale.\nMassone, fu membro del Grande Oriente d'Italia.\nAssociazioni.\nFu membro di varie associazioni:"}
{"id": "1704403", "revid": "44627", "url": "https://it.wikipedia.org/wiki?curid=1704403", "title": "Variet\u00e0 (matematica)", "text": ""}
{"id": "1704404", "revid": "767487", "url": "https://it.wikipedia.org/wiki?curid=1704404", "title": "Gioco sleale", "text": "Gioco sleale (\"Foul Play\") \u00e8 un film di Colin Higgins del 1978. Per questo ruolo Chevy Chase ricevette la sua prima nomination ai Golden Globe\nSerie televisiva.\nIl film gener\u00f2 una serie televisiva, \"Doppio gioco a San Francisco\", trasmessa sulla ABC nel 1981."}
{"id": "1704405", "revid": "169529", "url": "https://it.wikipedia.org/wiki?curid=1704405", "title": "Giuseppe Cencelli", "text": "Fu nominato senatore del regno d'Italia nel 1879.\nBiografia.\nGiuseppe Cencelli Perti nasce a Fabrica di Roma dal conte Carlo Cencelli Perti (1790-1856) e dalla nobile Anna Leali (1783-1827) in una famiglia di proprietari terrieri e agricoltori. Dopo la laurea in giurisprudenza e l'inizio della professione forense, nel 1848 volle partecipare alla Prima guerra di indipendenza italiana.\nArruolatosi nella Cavalleria Civica con il grado di sottotenente e passato il Po, partecip\u00f2 nel giugno 1848 alla battaglia di Treviso e successivamente a quella di Vicenza come aiutante di campo di Massimo d'Azeglio.\nNel 1849 si un\u00ec a Garibaldi nella difesa della Repubblica romana, nonostante l'invito scritto del Cardinale Gizi di portarsi in Gaeta, ove si era rifugiato papa Pio IX, con la promessa che con il perdono avrebbe ricevuto il grado di Colonnello dei Dragoni, che gi\u00e0 comandava con il grado di Capitano.\nCaduta la Repubblica Romana il 10 luglio 1849 e ristabilita l'autorit\u00e0 pontificia il successivo 14 luglio, fu confinato a Fabrica, ma non cess\u00f2 di interessarsi e di congiurare per l'Unit\u00e0 d'Italia.\nNel 1850 spos\u00f2 la nobile Albina Polidori, dalla quale nascer\u00e0 Alberto, anch'egli Senatore e Presidente della Deputazione Provinciale di Roma.\nNel confino di Fabrica si occup\u00f2 attivamente del patrimonio familiare, che era stato fortemente compromesso dal bisavo Conte Stefano e dal pro-zio Giulio Cesare Cencelli. Miglior\u00f2 fortemente la conduzione agricola delle propriet\u00e0 con piantagioni di castagni, nocciole e vigne, ma soprattutto bonificando la vasta tenuta delle Pantane.\nCon l'Unit\u00e0 d'Italia, nello stesso settembre 1870 fu eletto Deputato nel Collegio di Viterbo e fu nuovamente rieletto Deputato nella XII e XIII legislatura. Il 16 marzo 1879 fu nominato Senatore ed ebbe poi la carica di Segretario alla Presidenza.\nFu Presidente del Consiglio Provinciale di Roma dal 9 dicembre 1873 al 7 agosto 1881, sotto la sua presidenza fu fondata la Cattedra ambulante di agricoltura ed inaugurata la nuova sede della Deputazione e della Prefettura a Palazzo Valentini.\nMor\u00ec in Roma il 22 marzo 1899, ma la salma fu portata in Fabrica, dove il 26 marzo ebbe sepoltura."}
{"id": "1704406", "revid": "44627", "url": "https://it.wikipedia.org/wiki?curid=1704406", "title": "Teoria dell'integrazione", "text": ""}
{"id": "1704407", "revid": "1728", "url": "https://it.wikipedia.org/wiki?curid=1704407", "title": "Antonio Colocci", "text": "Biografia.\nSi spos\u00f2 con Enrichetta Vespucci, ultima discendente di Amerigo Vespucci. Da lei ebbe due figli: Amerigo Adriano Colocci, anche lui eletto deputato del Regno nella XVII legislatura e Cristina.\nFu eletto deputato all'Assemblea costituente della Repubblica Romana per il mandamento di Jesi.\nFu eletto deputato alla Camera del Regno nell'VIII e IX legislatura per il collegio di Jesi.\nFu nominato senatore del regno d'Italia il 16 marzo 1879 nella XIII legislatura."}
{"id": "1704408", "revid": "438678", "url": "https://it.wikipedia.org/wiki?curid=1704408", "title": "Il boxeur e la ballerina", "text": "Il boxeur e la ballerina (\"Movie Movie\") \u00e8 un film di Stanley Donen del 1978.\nTrama.\nIl film \u00e8 introdotto da George Burns, che dice agli spettatori che stavano per vedere un doppio lungometraggio vecchio stile. Ai vecchi tempi, spiega, i film erano in bianco e nero tranne che a volte \"quando cantavano usciva a colori\".\n\"Dynamite Hands\"\nJoey Popchik, un giovane di famiglia povera, sogna di diventare un giorno un avvocato. Sua sorella sta perdendo la vista, quindi diventa un pugile per raccogliere i soldi per farla guarire. Lungo la strada, viene sedotto dalla fama e dalla fortuna e si scontra con un manager di boxe disonesto. Alla fine, sua sorella \u00e8 guarita e Joey, in modo che \"la giustizia poetica possa essere servita\", corre attraverso la scuola di legge per diventare il pubblico ministero che mette il cattivo dietro le sbarre, pronunciando aforismi banali come \"un uomo pu\u00f2 spostare le montagne con il suo cuore nudo. \"\n\"Baxter's Beauties of 1933\"\nIl leggendario produttore teatrale Spats Baxter scopre che sta morendo. Per sostenere la figlia che non ha mai conosciuto dopo che se n'\u00e8 andato, ha in programma di creare un ultimo successo a Broadway. Kitty Simpson, una giovane ingenua che sogna di esibirsi a Broadway, arriva all'audizione. Il contabile di Baxter \u00e8 in fondo un geniale cantautore Dick Cummings. La star di Baxter, Isobel Stuart, \u00e8 un'attrice viziata che quasi distrugge l'intera produzione con la sua ubriachezza e la spericolata spesa dei soldi dello spettacolo. Alla fine, Kitty deve andare al posto di Isobel. Kitty diventa una star e scopre che Baxter \u00e8 suo padre perduto da tempo. Mentre cala il sipario, un Baxter morente le dice \"Un minuto sei in piedi dietro le quinte, il minuto dopo le indossi\"."}
{"id": "1704409", "revid": "486946", "url": "https://it.wikipedia.org/wiki?curid=1704409", "title": "Ternopil", "text": ""}
{"id": "1704412", "revid": "438678", "url": "https://it.wikipedia.org/wiki?curid=1704412", "title": "I Never Promised You a Rose Garden", "text": "I Never Promised You a Rose Garden \u00e8 un film di Anthony Page del 1977."}
{"id": "1704420", "revid": "438678", "url": "https://it.wikipedia.org/wiki?curid=1704420", "title": "La nave dei dannati", "text": "La nave dei dannati (\"Voyage of the Damned\") \u00e8 un film del 1976, diretto da Stuart Rosenberg.\nTrama.\nAmburgo, 13 maggio 1939, il transatlantico tedesco \"MS St. Louis\" lascia la Germania con a bordo 937 profughi ebrei diretto a L'Avana; il viaggio tuttavia \u00e8 stato organizzato, a scopo di propaganda, dal ministro nazista Joseph Goebbels e si tramuter\u00e0 in una spaventosa odissea."}
{"id": "1704421", "revid": "729019", "url": "https://it.wikipedia.org/wiki?curid=1704421", "title": "Armstrong Whitworth A.W.52", "text": "LArmstrong Whitworth A.W.52 era un aereo sperimentale, progettato nel 1944 dall'ingegnere John Lloyd su incarico del dipartimento dell'aeronautica britannica e realizzato dall'azienda britannica Armstrong Whitworth Aircraft in soli due esemplari tra il 1947 e il 1948.\nEra detto ala volante per la sua forma caratteristica, analogo all'americano Northrop YB-49 che ha volato circa un mese e mezzo prima, ed entrambi derivati dal tedesco Horten Ho 229.\nStoria del progetto.\nIl progetto vide la luce nel 1944 a partire da un aliante sperimentale denominato AW-54G.\nNonostante il via libera da parte del dipartimento dell'aeronautica inglese, il progetto non ebbe un seguito pratico, principalmente a causa del prezzo elevato derivato dalla sua innovativa struttura. Inoltre alcuni errori di progettazione, causati dalle scarse conoscenze dell'epoca in fatto di aerodinamica, rendevano difficile il controllo del velivolo alle alte velocit\u00e0, difetto questo comune alle vecchie \"ali volanti\" come il dimostratore tecnologico statunitense Northrop YB-49.\nProprio il problema di stabilit\u00e0 port\u00f2 all'incidente che distrusse il primo esemplare dell'A.W.52 il 30 maggio 1949. L'incidente, per fortuna privo di conseguenze per l'equipaggio, costrinse il pilota collaudatore John Lancaster a paracadutarsi dal velivolo utilizzando il primo seggiolino eiettabile mai costruito ed utilizzato in Inghilterra, il Martin-Baker Type 1.\nIl fatto per\u00f2 spinse le autorit\u00e0 inglesi ad accantonare definitivamente il progetto nel 1954, motivandone l'abbandono con l'inaffidabilit\u00e0 della struttura ad ala volante.\nTecnica.\nL'aereo, che era lungo 12 metri e alto 4,6 metri e aveva un'apertura alare di 30 metri, era spinto da due motori turboventola Rolls-Royce Nene capaci di 5\u00a0000 libbre di spinta, i quali gli consentivano di raggiungere una velocit\u00e0 massima di 805 km/h (500 mph, 434,5 kt) al livello del mare e una quota di 10\u00a0973 m (36\u00a0000 ft), con un'autonomia massima di 2\u00a0414 km (1\u00a0500 mi, 1\u00a0303 nmi).\nLa massa a vuoto era di 19\u00a0662 libbre, mentre quella a pieno carico era di 34\u00a0154 libbre.\nL'equipaggio era composto da due persone. I prototipi erano privi di armamento."}
{"id": "1704422", "revid": "228587", "url": "https://it.wikipedia.org/wiki?curid=1704422", "title": "Abuse", "text": "Abuse \u00e8 un videogioco a piattaforme e sparatutto fantascientifico, unico titolo sviluppato da Crack dot Com, e pubblicato prima autonomamente come shareware nel 1995 e poi in versione completa da Origin Systems nel 1996 per sistemi MS-DOS.\nModalit\u00e0 di gioco.\nIl personaggio, un uomo ingiustamente arrestato e incarcerato di nome Nick Vrenna, \u00e8 controllato tramite tastiera, mentre per mirare e sparare si utilizza il mouse, che pu\u00f2 spostare su tutto lo schermo un mirino indipendentemente dai movimenti di Nick. Si devono affrontare livelli bidimensionali a scorrimento multidirezionale pieni di mostri, frutto di mutazioni genetiche, e alcuni semplici enigmi (in genere attivare interruttori e aprire porte); le armi disponibili includono laser, lanciafiamme e bazooka; si possono trovare anche dei power-up come velocit\u00e0 extra, invisibilit\u00e0, ecc.\nStoria.\nLa prima versione shareware del gioco fu pubblicata nel 1995 e include 4 livelli e un editor di livelli, la versione completa pubblicata nel 1996 per MS-DOS ha il supporto IPX e molte altre caratteristiche.\nSuccessivamente ne furono distribuite versioni per Macintosh dalla Bungie, da Alive Mediasoft per Amiga, da R-Comp Interactive per Acorn Archimedes e da Red Hat per Linux.\nNel 1999 \u00e8 stato diffuso il codice sorgente, e tutti gli elementi della versione shareware (a parte il sonoro) sono stati distribuiti nel pubblico dominio quando Crack dot Com dovette dichiarare bancarotta durante lo sviluppo del loro secondo titolo mai completato, \"Golgotha\"."}
{"id": "1704425", "revid": "438678", "url": "https://it.wikipedia.org/wiki?curid=1704425", "title": "Il vizietto americano", "text": "Il vizietto americano (\"The Ritz\") \u00e8 un film del 1976 diretto da Richard Lester basato sull'opera teatrale \" The Ritz\" scritta da Terrence McNally.\nL'attrice Rita Moreno, che ha vinto un Tony Award per la sua parte di Googie Gomez nell'opera teatrale di Broadway del 1975, e molti altri attori del cast originale come Jack Weston, Jerry Stiller e F. Murray Abraham sono stati scelti anche per l'adattamento cinematografico in questione. Il film, Jack Weston e Rita Moreno hanno tutti ricevuto le nomination al Golden Globe come miglior film commedia. \nIl film non \u00e8 uscito nei cinema italiani. Era infatti inedito fino al 1987, allorch\u00e9 usc\u00ec doppiato e con un titolo italiano sugli schermi di Rete 4; il doppiaggio e la traduzione del titolo sono probabilmente postumi.\nTrama.\nGaetano Proclo \u00e8 un imprenditore di Cleveland nel campo dei rifiuti, la cui moglie appartiene alla famiglia mafiosa italoamericana dei Vespucci. Gaetano si reca a New York con la sua famiglia per far visita al suocero gravemente malato, il quale, appena prima di morire, ordina a suo figlio Carmine (ossia al cognato di Gaetano) di uccidere Gaetano. Subito dopo i funerali Gaetano, in cerca di un rifugio, chiede a un tassista di condurlo in un luogo in cui nessuno possa rintracciarlo. Il tassista, a sua insaputa, lo accompagna in una sauna gay chiamata \"The Ritz\", dove si verificheranno una serie di gag comiche e nella quale arriver\u00e0 anche il cognato, che cercher\u00e0 di ucciderlo.\nAlla fine Gaetano scopre che il vero motivo per cui vogliono ucciderlo \u00e8 la sua partecipazione alla societ\u00e0 di famiglia, che la sauna gay appartiene al cognato, cos\u00ec come la compagnia di taxi che l'aveva condotto in quel posto, e che era stato il cognato stesso a farlo finire nella sauna al fine di commettere un \"delitto di passione\". La trama fa da sfondo a tutta una serie di gag comiche e situazioni ridicole che sembrano essere il vero fulcro del film."}
{"id": "1704429", "revid": "2043462", "url": "https://it.wikipedia.org/wiki?curid=1704429", "title": "Fu'ad I d'Egitto", "text": "Biografia.\nFu\u02be\u0101d nacque al Palazzo Giza del Cairo, settimo figlio di Isma'il Pasci\u00e0, che lo ebbe da Fery\u0101l Hanem, e pronipote di Mehmet Ali, fondatore della casata di origini albanesi. Spos\u00f2 la principessa Shivakiar H\u0101num Effendi (1876-1947) al Cairo, per procura, il 30 maggio 1895 e, in presenza, il 14 febbraio 1896 al Palazzo \u02bfAbb\u0101siyya. La moglie era sua cugina e unica figlia del feldmaresciallo principe Ibrahim Fahmi Ahmad Pasci\u00e0 (suo cugino di primo grado). La coppia ebbe due figli, Ism\u0101\u02bf\u012bl Fu\u02be\u0101d, che mor\u00ec ancora infante, e una figlia, Fawkia. Il matrimonio fu per\u00f2 infelice e la coppia divorzi\u00f2 nel 1898. Nel corso di una disputa col cognato, Fu\u02be\u0101d venne colpito alla gola da un colpo di pistola, riusc\u00ec a sopravvivere, ma port\u00f2 il segno della cicatrice per il resto della vita.\nAmante dell'arte, il re Fu'\u0101d inviter\u00e0 il famoso pittore italiano Giuseppe Amisani per realizzare i bellissimi affreschi del Palazzo Ras el-Tin, da lui completamente ricostruito. Fu iniziato alla massoneria, promosso compagno ed elevato al grado di maestro il 23 dicembre 1912 nella loggia \"Propaganda Massonica\" di Roma, appartenente al Grande Oriente d'Italia.\nIl 26 maggio 1919, al Palazzo Bus\u1e6d\u0101n del Cairo Fu\u02be\u0101d spos\u00f2 in seconde nozze Nazli Sabri (1894-1978), figlia di Abd al-Rahim Pasci\u00e0 Sabri, ministro dell'agricoltura e governatore del Cairo, e di Tawf\u012bqa H\u0101num Shar\u012bf; la seconda moglie era inoltre nipote del maggiore-generale Muhammad Sharif Pasci\u00e0, primo ministro e ministro degli affari esteri, e pronipote per parte materna del sultano Sulayman Pasci\u00e0, ufficiale dell'armata napoleonica convertitosi all'Islam che riorganizz\u00f2 l'esercito egiziano. La coppia ebbe cinque figli: il futuro F\u0101r\u016bq I e quattro femmine, Fawziya (futura regina di Persia), Faiza, Faika e Fathiya.\nCome nel primo matrimonio, anche con la seconda unione le relazioni tra i coniugi furono disastrose. Fu\u02be\u0101d mor\u00ec al palazzo reale di Qubb\u00e8 Sarayi del Cairo e venne sepolto nel mausoleo alla moschea di al-Rifa'i.\nIl regno.\nFu'\u0101d dovette contrastare per tutto il suo regno il partito del Wafd. Nel 1930 egli tent\u00f2 di rafforzare il proprio potere abrogando la costituzione concessa nel 1923, sostituendola con una nuova, che limitava il ruolo del parlamento ad un semplice valore consultivo. L'insoddisfazione pubblica su vasta scala lo costrinse a ripristinare nel 1935 la vecchia costituzione."}
{"id": "1704430", "revid": "438678", "url": "https://it.wikipedia.org/wiki?curid=1704430", "title": "Shampoo (film)", "text": "Shampoo \u00e8 un film del 1975 diretto da Hal Ashby. Ha come protagonisti Warren Beatty, Julie Christie e Goldie Hawn mentre tra gli altri interpreti vi sono Lee Grant, Jack Warden, Tony Bill e, nella sua prima apparizione cinematografica, Carrie Fisher.\nTrama.\nNel 1968, George \u00e8 un parrucchiere di Beverly Hills. L'uomo ha molto successo sia sul lavoro che con le donne. Intrattiene infatti tre relazioni con tre donne differenti: la giovane Jill, con cui sostanzialmente convive e che \u00e8 ignara di tutte le scappatelle di George, l'avvenente Jackie Shawn, e la matura Felicia Carp. Queste ultime due sono, oltre che entrambe clienti di George, rispettivamente amante e moglie del miliardario Lester Carp. I guai cominciano quando George, per una serie di strane coincidenze, si ritrova alla stessa festa con Jackie, Jill ed i coniugi Carp. Qui viene sorpreso in atteggiamento intimo con Jackie, sia da Jill che da Lester. Dopo aver rotto con Jill e constatato il totale disinteresse per Felicia e le altre donne verso cui prova solo un interesse carnale, George si dichiara a Jackie, di cui si scopre innamorato. Ma \u00e8 troppo tardi: Jackie si \u00e8 gi\u00e0 promessa a Lester, che nel frattempo ha lasciato la moglie. Ferito, a George non rimane che abbandonarsi alle lacrime.\nCuriosit\u00e0.\nIl film circol\u00f2 nelle sale italiane con il divieto ai minori.\nWarren Beatty bas\u00f2 in parte il suo personaggio sul noto e sfortunato parrucchiere di Hollywood Jay Sebring, grande amico di Beatty che rimase ucciso la notte dell'8 agosto 1969 nel massacro di Bel Air ad opera della family di Charles Manson.\nRiconoscimenti.\nNel 2000 l'American Film Institute ha inserito il film al 47\u00ba posto della classifica delle cento migliori commedie americane di tutti i tempi."}
{"id": "1704431", "revid": "1305772", "url": "https://it.wikipedia.org/wiki?curid=1704431", "title": "Avito (disambigua)", "text": ""}
{"id": "1704432", "revid": "1781168", "url": "https://it.wikipedia.org/wiki?curid=1704432", "title": "Filippo De Filippi (1814-1867)", "text": "Biografia.\nDopo la laurea in Medicina all'Universit\u00e0 degli Studi di Pavia (1836) si dedic\u00f2 alla ricerca scientifica rimanendo come assistente di zoologia nella stessa universit\u00e0. Nel 1840 si trasfer\u00ec a Milano, presso il Museo civico di storia naturale. Nello stesso anno divent\u00f2 Socio dell'Accademia delle Scienze di Torino e inizi\u00f2 dopo pochi anni a pubblicare suoi articoli scientifici nelle \"Memorie\" accademiche. Nel 1848 ottenne la cattedra di Zoologia all'Universit\u00e0 degli Studi di Torino, succedendo a Giuseppe Gen\u00e9. \nGli interessi scientifici di De Filippi erano molto vasti, come testimonia l'elenco delle sue opere; in particolare sono state molto importanti le sue ricerche di embriologia e anatomia comparata. De Filippi \u00e8 stato, fra l'altro, un pioniere dell'itticoltura e uno dei primi seguaci del Darwinismo in Italia. \u00c8 ancora famosa una conferenza divulgativa delle teorie di Darwin, intitolata \"L'uomo e le scimie\", che tenne a Torino la sera dell'11 gennaio 1864 di cui riportiamo l'inizio: \"La infinitamente bella e grande variet\u00e0 di forme di piante e di animali che popolano ora la superficie della terra, non \u00e8 apparsa tutta insieme d\u2019un sol getto, ma \u00e8 stata preceduta da una successione di altre forme diverse, di altri mondi di viventi, che hanno lasciate, a documento della loro passata esistenza, spoglie pi\u00f9 o meno complete negli strati della corteccia terrestre.\"\nDe Filippi ha compiuto lunghi viaggi scientifici. Nel 1862 si rec\u00f2 in Persia. Nel 1865 si imbarc\u00f2 la pirocorvetta \"Magenta\" assieme a Enrico Giglioli per un lungo viaggio in Sud America e in Estremo Oriente da cui non fece ritorno: colpito da una grave patologia infettiva acuta, probabilmente colera, mor\u00ec ad Hong Kong all'et\u00e0 di 53 anni."}
{"id": "1704433", "revid": "438678", "url": "https://it.wikipedia.org/wiki?curid=1704433", "title": "Harry e Tonto", "text": "Harry e Tonto \u00e8 un film del 1974 diretto da Paul Mazursky.\nTrama.\nHarry Coombes \u00e8 un anziano vedovo settantenne ed insegnante in pensione che viene sfrattato dal suo appartamento nell'Upper West Side di New York perch\u00e9 l'edificio deve essere abbattuto per far posto ad un parcheggio. In principio pensa di vivere nei sobborghi con il figlio maggiore Burt e la famiglia di lui, per\u00f2 poi decide di intraprendere un viaggio attraverso tutto il Paese insieme al proprio gatto \"Tonto\".\nInizialmente progetta di andare in aereo a Chicago, poi, a causa di un problema con la sicurezza aeroportuale che controlla il trasportino del gatto, Harry decide di viaggiare in pullman, ed infine decide di acquistare un'autovettura usata. Durante il suo viaggio, Harry stringe amicizia con un'autostoppista che ama citare testi biblici e con Ginger, minorenne fuggita di casa. Dopo aver fatto visita ad una sua vecchia fiamma, Jessie Stone, che vive in una casa di riposo e soffre di demenza senile, Harry si reca dalla figlia Shirley, proprietaria di una libreria a Chicago. Ginger e il timido nipote di Harry (che avrebbe dovuto riportarlo a New York) finiscono per innamorarsi e se ne vanno con la macchina di Harry, lasciando cos\u00ec lui e Tonto di nuovo soli.\nContinuando a viaggiare verso ovest, Harry accetta un passaggio da un venditore di alimenti salutisti, fa conoscenza con una graziosa autostoppista in viaggio verso Las Vegas e passa poi una notte in prigione con un amichevole nativo americano. \nInfine giunge a Los Angeles, dove inizialmente va a vivere con il figlio minore Eddie, un venditore di beni immobili a corto di soldi, prima di trovarsi un posto dove vivere con Tonto, che, proprio come Harry, sta facendo il meglio che pu\u00f2 con le difficolt\u00e0 della vecchiaia.\nDopo la morte di Tonto, Harry si ritrova a vivere da solo sull'Oceano Pacifico, stringendo nuove amicizie e godendosi il clima. Alla fine del film, vede un giovane gatto che assomiglia a Tonto e lo segue fino alla spiaggia dove trova una bambina intenta a costruire un castello di sabbia. I due si scambiano un sorriso mentre il sole tramonta.\nDistribuzione.\nLa prima del film avvenne a New York il 12 agosto 1974; venne quindi distribuito nelle sale due giorni dopo. In Italia arriv\u00f2 al cinema alla fine del 1979; nel novembre 2014 venne proiettato al Torino Film Festival."}
{"id": "1704435", "revid": "729019", "url": "https://it.wikipedia.org/wiki?curid=1704435", "title": "Tu\u0161inskaja", "text": "Tu\u0161inskaja \u00e8 una stazione della Metropolitana di Mosca, situata sulla Linea Tagansko-Krasnopresnenskaja. Fu disegnata da I.G. Petukhova e V.P. Kachurinets e fu inaugurata il 30 dicembre 1975.\nLa stazione fu costruita secondo un design standard modificato, con pilastri in marmo grigio-blu e mura in marmo bianco con fregi a zig-zag. Tu\u0161inskaja \u00e8 una delle stazioni pi\u00f9 affollate della rete, in quanto ogni giorno vi transitano circa 111.000 passeggeri (studio del 1999).\nTu\u0161inskaja si trova presso la stazione Tu\u0161ino, sulla linea ferroviaria per Riga."}
{"id": "1704437", "revid": "124564367", "url": "https://it.wikipedia.org/wiki?curid=1704437", "title": "Pietro De Angelis", "text": "Fu senatore del regno d'Italia nella XIII legislatura.\nBiografia.\nDi orientamento liberale, partecip\u00f2 come volontario ai moti del 1848 in Veneto."}
{"id": "1704443", "revid": "1573940", "url": "https://it.wikipedia.org/wiki?curid=1704443", "title": "Houbaropsis bengalensis", "text": "Lotarda del Bengala (Houbaropsis bengalensis ()), unica specie del genere Houbaropsis , \u00e8 un rarissimo uccello della famiglia degli Otididi originario di Nepal meridionale, India nord-orientale e Vietnam meridionale.\nDescrizione.\nDimensioni.\nIl maschio misura 64 cm di lunghezza, per un peso di 1250-1700 g; la femmina misura 68 cm di lunghezza, per un peso di 1700-2250 g.\nAspetto.\nA prima vista, l'otarda del Bengala presenta lo stesso aspetto generale degli altri otididi, a causa delle lunghe zampe nude e della postura del corpo molto orizzontale. Il maschio ha il collo e la testa neri, con un ciuffetto sulla sommit\u00e0 di quest'ultima. Tutte le parti inferiori sembrano ricoperte di velluto nero scuro. Il dorso \u00e8 \"beige\"-marrone o \"beige\"-sabbia con abbondanti macchioline, vermicolature e chiazze nere a forma di scaglioni. Un ciuffo di lunghe piume nere forma una sorta di bavaglio sul davanti del petto. \u00c8 possibile distinguere una larga macchia bianca scintillante a livello delle copritrici. In volo, le grandi dimensioni, il collo disteso, le zampe incollate al corpo e l'insieme del piumaggio di colore bianco e nero costituiscono dei caratteri di riconoscimento indiscutibili.\nLe femmine e i maschi molto giovani presentano un piumaggio \"beige\"-rosso o \"beige\"-sabbia con macchie e scaglioni neri sul dorso. La larga macchia alare bianca \u00e8 assente. Il cappuccio \u00e8 marrone scuro con un'evidente striscia \"beige\" lucente sulla sommit\u00e0. Gli immaturi acquisiscono il piumaggio degli adulti con la prima muta di primavera, ma, piuttosto stranamente, ritornano al piumaggio giovanile durante la muta autunnale. Una volta che il piumaggio adulto \u00e8 completamente acquisito (cio\u00e8 con la seconda muta primaverile), conservano questa colorazione in tutte le stagioni.\nLe otarde del Bengala hanno l'iride gialla o marrone e il becco color corno con un po' di giallo sulla mandibola inferiore e a livello della bocca. Le zampe e i piedi sono di colore giallo paglierino, a volte con una leggera sfumatura verde o piombo.\nVoce.\nLe otarde del Bengala sono generalmente piuttosto silenziose al di fuori del periodo nuziale. Al momento delle parate, emettono dei gracidii e dei ronzii piuttosto strani. In caso di disturbo o di pericolo, producono dei \"chik-chik-chik\" stridenti e metallici. In altre occasioni, per comunicare o restare in contatto, possono lanciare dei richiami piuttosto simili, ma pi\u00f9 sommessi e lamentosi.\nBiologia.\nDiversamente dalle otarde del genere \"Otis\", le otarde del Bengala non sono molto gregarie. Molto spesso vivono da sole, anche se a volte \u00e8 possibile trovare da 4 a 8 esemplari in un spazio piuttosto limitato. Queste otarde vanno in cerca di cibo nelle praterie aperte ricoperte da erbe basse o in terreni che sono stati recentemente colpiti da un incendio. Svolgono le loro attivit\u00e0 al mattino presto e in serata, e preferiscono ritirarsi al riparo della vegetazione con il procedere della mattinata. Le otarde del Bengala praticano una sorta di segregazione sessuale, con maschi e femmine che si alimentano in luoghi separati. Sono estremamente prudenti e vigili, ma quando stanno nell'erba alta che le nasconde fuggono solo se l'intruso si avvicina a pochi metri di distanza. Le otarde del Bengala sono in grado di volare per distanze molto lunghe, ma possono anche correre velocemente, il che spesso consente loro di mettersi fuori dalla portata dei predatori. In volo, si spostano grazie ai potenti battiti delle loro larghe ali, con le zampe tenute incollate sotto l'addome e non lasciate penzolare come fanno le gru o le cicogne.\nAlimentazione.\nLe otarde del Bengala sono onnivore. Tuttavia, il loro menu \u00e8 costituito principalmente da sostanze vegetali come i fiori di senape o i semi di piante oleaginose. Mangiano anche erbe succulente, bacche, semi ordinari e cardamomo selvatico. Le otarde del Bengala integrano la loro dieta con qualche insetto: locuste, cavallette, coleotteri e formiche. Occasionalmente, catturano lucertole e piccoli serpenti. Ingeriscono anche una grande quantit\u00e0 di sabbia e di ghiaia.\nRiproduzione.\nNell'Assam il periodo di riproduzione va da marzo a giugno, in particolare dalla fine di marzo all'inizio di aprile. Nelle altre regioni ha luogo in giugno-luglio-agosto. Il nido \u00e8 una piccola depressione situata sul terreno di una vasta prateria ai piedi delle colline dell'Himalaya. \u00c8 spesso molto difficile da individuare, in quanto la femmina \u00e8 molto discreta quando si trova nelle sue vicinanze e si alza in volo solo quando la situazione \u00e8 veramente allarmante. La covata comprende generalmente due uova lisce e lucenti dalla forma ovale abbastanza regolare. Sono di colore verde oliva con piccole macchie marroni e violacee e dei segni grigiastri alla base. La femmina cova da sola per circa 30 giorni.\nCome la maggior parte delle otarde del subcontinente indiano, i maschi hanno costumi sessuali piuttosto dissoluti e cercano di sedurre numerose \"partner\" diverse con parate stravaganti. Durante questi rituali, ai limiti del caricaturale e del grottesco, eseguono salti di 8-10 metri al di sopra dell'erba alta, effettuando un volo stazionario tenendo le grandi ali allargate e scendendo perpendicolarmente al punto di partenza prima di rifare nuovamente la stessa manovra qualche secondo dopo. Questi salti acrobatici sono accompagnati da leggeri gracidii o da profondi ronzii o borbottii. Nella fase successiva i corteggiatori si avvicinano alla promessa sposa come fanno i tacchini, sollevando e dispiegando la coda a ventaglio, strascicando le ali a terra e producendo gli stessi ronzii di prima. Dopo l'accoppiamento, i maschi mostrano apparentemente una totale mancanza di interesse per l'allevamento della covata e ritornano alle loro attivit\u00e0 di seduzione cercando di attrarre una nuova \"partner\".\nDistribuzione e habitat.\nLe otarde del Bengala frequentano tutti i tipi di prateria delle regioni di pianura. Si trovano pi\u00f9 di frequente nelle distese aride che sono temporaneamente inondate dalle acque, in appezzamenti erbosi naturali o semi-naturali alternati a zone di boscaglia e di piccoli arbusti. Durante la stagione umida penetrano spesso nei boschi radi, come fanno ad esempio in Cambogia. Le popolazioni indiane sembrano essere sedentarie, mentre quelle del Sud-est asiatico sono pi\u00f9 soggette a movimenti locali. Durante la stagione riproduttiva i maschi preferiscono \"habitat\" in cui ogni genere di attivit\u00e0 umana \u00e8 pressoch\u00e9 nulla, spesso delle praterie che sono state colpite dagli incendi della boscaglia. Le femmine preferiscono piuttosto delle aree aperte che non hanno subito alcuna modificazione, n\u00e9 ad opera del fuoco n\u00e9 ad opera della conversione in terreni agricoli.\nLe otarde del Bengala vivono in due popolazioni ben distinte: una nel subcontinente indiano, l'altra nel Sud-est asiatico. L'areale della prima popolazione si estende dall'Uttar Pradesh fino all'Assam e all'Arunachal Pradesh, passando per il Nepal. La popolazione dell'Asia sud-orientale vive principalmente in Cambogia nell'area del lago Tonl\u00e9 Sap, ma il suo territorio pu\u00f2 estendersi fino al sud del Vietnam.\nTassonomia.\nQuesta specie \u00e8 suddivisa in due razze che coincidono perfettamente con la ripartizione geografica sopra descritta:\nConservazione.\nDall'inizio del secolo scorso la popolazione di otarda del Bengala \u00e8 diminuita drasticamente. Secondo una recente stima (2001) in Nepal sarebbero rimasti tra 32 e 60 esemplari. Per la popolazione cambogiana le stime oscillavano tra le 666 e le 1004 unit\u00e0, di cui circa 300 erano maschi in et\u00e0 riproduttiva. La ragione principale di questo declino va attribuita al degrado degli \"habitat\" e alla conversione delle praterie in terreni agricoli. Anche il pascolo eccessivo, il taglio inappropriato delle erbe e gli incendi volontari dei terreni possono essere considerati dei validi motivi. La caccia a scopo alimentare e per puro divertimento ha senza dubbio accentuato il fenomeno. La specie \u00e8 classificata dalla IUCN come \u00abin pericolo critico\u00bb (\"Critically Endangered\")."}
{"id": "1704444", "revid": "1566286", "url": "https://it.wikipedia.org/wiki?curid=1704444", "title": "Bill Conti", "text": "Biografia.\nDi origini italo-americane, dopo essersi laureato alla \"Louisiana State University\", lavora per qualche tempo in Italia, realizzando tra l'altro gli arrangiamenti per la versione cinematografica della prima opera rock italiana, \"Orfeo 9\", realizzata da Tito Schipa Jr. Ha collaborato, sempre in veste di arrangiatore, con Ornella Vanoni, Umberto Bindi, Patty Pravo, Peppino Gagliardi, Alberto Fortis.\nConti conquista la celebrit\u00e0 nel 1976 componendo la colonna sonora del film \"Rocky\", che ottiene una candidatura all'Oscar proprio per il leitmotiv della pellicola, \"Gonna Fly Now\", con la tromba solista di Maynard Ferguson. Dopo aver lavorato in numerosi film, tra i quali lo spettacolare \"Fuga per la vittoria\" (1981), nel 1984 ottiene l'Oscar per la colonna sonora del film \"Uomini veri\". Negli anni ottanta compone anche le colonne sonore per alcuni telefilm come \"Falcon Crest\" o \"Dynasty\". Ha lavorato in molti dei film di Sylvester Stallone.\nFilmografia parziale.\nDi seguito alcune delle pellicole pi\u00f9 importanti, per le quali Conti ha composto la colonna sonora."}
{"id": "1704445", "revid": "26415", "url": "https://it.wikipedia.org/wiki?curid=1704445", "title": "Precipitatori elettrostatici", "text": ""}
{"id": "1704448", "revid": "438678", "url": "https://it.wikipedia.org/wiki?curid=1704448", "title": "Il piccolo principe (film 1974)", "text": "Il piccolo principe (\"The Little Prince\") \u00e8 un film del 1974 diretto da Stanley Donen.\nIl soggetto \u00e8 tratto dal celebre romanzo \"Il piccolo principe\" di Antoine de Saint-Exup\u00e9ry.\nTrama.\nUn pilota aereo precipita nel deserto del Sahara e incontra un bambino. Questi \u00e8 il principe di un lontano pianeta e si mette a raccontare al pilota degli strani incontri che ha fatto con bizzarri animali, che simboleggiavano tutti qualcosa.\nProduzione.\nLe riprese del film si svolsero in Tunisia.\nNel 1973, Alan Jay Lerner e Frederick Loewe incisero la colonna sonora al Palm Springs Desert Museum, con Lerner alla voce e Loewe al pianoforte. Fu registrata anche la canzone \"Matters of Consequence\", che fu tagliata dal film."}
{"id": "1704450", "revid": "1305772", "url": "https://it.wikipedia.org/wiki?curid=1704450", "title": "Caucaso (disambigua)", "text": "Caucaso pu\u00f2 riferirsi a:"}
{"id": "1704451", "revid": "1610933", "url": "https://it.wikipedia.org/wiki?curid=1704451", "title": "Letteratura accadica", "text": "La letteratura accadica o letteratura assiro-babilonese, compilata in lingua accadica e scritta in caratteri cuneiformi, \u00e8 una delle pi\u00f9 antiche letterature del mondo. Basandosi sulle tradizioni della pi\u00f9 antica letteratura sumerica, la letteratura accadica comprende una vasta tradizione testuale di narrativa mitologica, testi di diritto, trattati scientifici, lettere e altre forme letterarie. \nUn esempio di opere della letteratura accadica comprende:"}
{"id": "1704454", "revid": "72811", "url": "https://it.wikipedia.org/wiki?curid=1704454", "title": "Uman", "text": ""}
{"id": "1704455", "revid": "75435", "url": "https://it.wikipedia.org/wiki?curid=1704455", "title": "Cardinale Ballestrero", "text": ""}
{"id": "1704456", "revid": "767487", "url": "https://it.wikipedia.org/wiki?curid=1704456", "title": "Sixteen Candles - Un compleanno da ricordare", "text": "Un compleanno da ricordare (\"Sixteen Candles\") \u00e8 un film del 1984 scritto e diretto da John Hughes, una commedia romantica adolescenziale degli anni ottanta che ha come protagonista Molly Ringwald.\nTrama.\nSamantha \"Sam\" Baker \u00e8 piena di speranza per il suo 16\u00ba compleanno: \u00e8 l'inizio di un nuovo grande anno, ma \u00e8 sconvolta quando i suoi familiari se lo dimenticano perch\u00e9 sua sorella Ginny, pi\u00f9 grande di lei, si sposa il giorno successivo. La sua frustrazione \u00e8 aggravata dal fatto che la sua cotta, il maturo Jake Ryan, non ha idea di come si sente.\nA scuola, rivela i suoi sentimenti per Jake in un \"quiz sessuale\" che cerca di dare alla sua amica Randi che, all'insaputa di Sam, Jake intercetta. Nel frattempo, Jake chiede al suo amico Rock cosa pensa di Sam, dopo aver notato che lei lo guardava durante la loro lezione di studio indipendente. Rock la considera una bambina immatura, ma Jake dice di essere frustrato dai modi festosi della sua ragazza Caroline.\nDurante il viaggio in autobus verso casa, la matricola \"Geek\" Ted, che ha una cotta per Sam, flirta ripetutamente con lei solo per essere respinta da Sam.\nA casa, la giornata di Sam peggiora quando scopre che deve dormire sul divano perch\u00e9 i suoi nonni e uno studente di scambio culturale di nome Long Duk Dong stanno tutti a casa per il matrimonio. Anche i suoi nonni hanno dimenticato il suo compleanno e hanno costretto Sam a portare Dong con lei a un ballo a scuola quella sera.\nAl ballo, Sam si strugge per Jake mentre balla un lento con Caroline mentre Dong non ci mette molto ad attirare l'attenzione dell'atleta dal seno grande, Marlene. Ted mette in imbarazzo Sam ballando con lei dopo essersi vantato con i suoi amici, Bryce e Cliff, che stanno uscendo insieme. Quando Sam scappa, scommettono con Ted una dozzina di floppy disk che non pu\u00f2 fare sesso con Sam. Ted accetta, ma Bryce e Cliff richiedono le mutande di Sam come prova del suo successo. Jake, dopo aver visto Ted e Sam ballare, chiede a Ted di Sam.\nTed trova Sam nel negozio di auto dove lei gli parla della sua famiglia che ha dimenticato il suo compleanno e i suoi sentimenti per Jake. Ted le dice che Jake ha chiesto di lei e Sam le chiede, eccitata, se dovrebbe parlare con Jake o aspettare che lui venga da lei. Ted, nonostante i suoi sentimenti per Sam, la incoraggia ad avvicinarsi a Jake. Prima di andarsene, Ted le racconta della sua scommessa e le chiede di prendere in prestito le sue mutandine. Pi\u00f9 tardi, nel bagno dei ragazzi, Bryce, Cliff e Ted fanno pagare agli altri fanatici 10 dollari per vedere le mutande di Sam.\nA casa di Jake, Caroline e le sue amiche hanno dato inizio a una festa selvaggia. Jake, arrabbiato con Caroline, si ritira nella sua camera da letto e cerca di chiamare Sam, ma i suoi nonni gli urlano per averli svegliati e gli dicono che Sam non \u00e8 interessata. Alla fine della festa, Jake \u00e8 furioso per il danno lasciato alle spalle. Trova Ted nascosto sotto un tavolino di vetro dopo aver fatto arrabbiare alcuni atleti facendo cadere la loro piramide di lattina di birra. Ted d\u00e0 la biancheria intima a Jake e gli dice che Sam \u00e8 interessata a lui. Jake dice che \u00e8 stanco della sua relazione con Caroline e si offre di lasciare che Ted accompagni una Caroline ubriaca a casa nella Rolls Royce di suo padre.\nLa mattina dopo, la madre di Sam si scusa con Sam per aver dimenticato il suo compleanno e tutti si dirigono in chiesa per il matrimonio. Jake arriva a casa di Sam, dove un Dong con i postumi di una sbornia comunica erroneamente che Sam \u00e8 in chiesa per sposarsi. Nel parcheggio della chiesa, Jake trova Caroline e Ted che si baciano sul retro della Rolls sbattuta di suo padre. Jake e Caroline accettano di rompere, ma rimangono amici. Jake poi si reca in chiesa giusto in tempo per incontrare un'incredula Sam dopo il matrimonio di sua sorella.\nQuella notte a casa di Jake, Jake d\u00e0 a Sam la sua biancheria intima e una torta di compleanno con 16 candeline sopra. Le dice di esprimere un desiderio, ma lei dice che il suo desiderio si \u00e8 gi\u00e0 avverato. Alla fine del film, i due si baciano.\nProduzione.\nIl titolo originale prende il titolo da un brano del 1958 dei Crests, in seguito ripreso dagli Stray Cats.\nIl ruolo della protagonista era conteso tra Molly Ringwald ed Ally Sheedy, alla fine la spunt\u00f2 la Ringwald. Del cast facevano parte anche i fratelli John e Joan Cusack, nei loro primi film."}
{"id": "1704458", "revid": "142504", "url": "https://it.wikipedia.org/wiki?curid=1704458", "title": "Ferreret", "text": ""}
{"id": "1704459", "revid": "61051", "url": "https://it.wikipedia.org/wiki?curid=1704459", "title": "Sypheotides indicus", "text": "L'otarda minore indiana (Sypheotides indicus ()), unica specie del genere Sypheotides , \u00e8 un raro uccello della famiglia degli Otididi originario dell'India.\nDescrizione.\nDimensioni.\nIl maschio misura 46 cm di lunghezza, per un peso di 450 g; la femmina misura 51 cm di lunghezza.\nAspetto.\nQuesti uccelli presentano una sagoma molto caratteristica, dovuta al lungo collo e alle lunghe zampe che conferiscono loro un aspetto non particolarmente elegante. Durante il periodo di riproduzione, le otarde minori indiane mostrano un dimorfismo sessuale ben marcato. Quando indossa la livrea nuziale, il maschio sviluppa sulla parte bassa della nuca una sorta di ciuffetto costituito da lunghe piume filiformi terminanti con piccole racchette. La testa, il collo, il petto e le parti inferiori formano un bell'insieme color nerofumo. Il dorso e le ali sono per lo pi\u00f9 di colore marrone lucente con i margini neri. Il collare appena al di sopra della mantellina e delle copritrici alari \u00e8 di colore bianco puro. Il becco e le zampe sono di colore verde-giallastro. Contrariamente agli altri membri della famiglia degli otididi, la femmina \u00e8 pi\u00f9 grande del maschio. Presenta un piumaggio prevalentemente \"beige\" o color sabbia. Piccole strisce scure ornano il cappuccio, il collo e le parti inferiori. Un largo sopracciglio scuro attraversa la parte superiore dell'occhio, dalla fronte alla parte posteriore dell'orbita.\nI giovani sono simili alle femmine. Al di fuori della stagione di nidificazione, il maschio \u00e8 assolutamente identico alla sua compagna.\nVoce.\nSono stati descritti ufficialmente due tipi diversi di richiamo: in primo luogo, dei gracidii simili a quelli delle rane che accompagnano i salti prodigiosi durante le parate. In secondo luogo, dei fischi brevi che questi otarde emettono quando sono spaventate e sono costrette ad alzarsi rapidamente in volo.\nBiologia.\nA partire dai mesi di ottobre e novembre, le otarde minori indiane intraprendono dei movimenti di migrazione che non sono sempre facili da comprendere. Il fatto che in questo periodo dell'anno siano rivestiti dalla loro livrea criptica rende il fenomeno ancora meno comprensibile e pi\u00f9 difficile da valutare. L'interpretazione pi\u00f9 comunemente accettata \u00e8 che la migrazione verso il sud-est del subcontinente potrebbe essere solo una reazione parziale e opportunistica alla mancanza di precipitazioni. L'otarda minore indiana si stabilisce infatti nelle regioni in cui il livello igrometrico \u00e8 pi\u00f9 adatto al suo insediamento. Cos\u00ec, nidifica talvolta nell'Andhra Pradesh, regione dove non \u00e8 solito farlo, quando le condizioni di umidit\u00e0 non sono sufficienti nelle zone situate pi\u00f9 a nord.\nPoco dopo la muta che permette loro di acquisire la bella livrea nuziale, i maschi si riuniscono in luoghi specifici chiamati \"lek\" o \u00abarene nuziali\u00bb per cercare di sedurre una o pi\u00f9 \"partner\". Ciascuno di loro occupa innanzitutto un'area di circa un chilometro quadrato, distante da quella dei vicini almeno 300 metri. La natura aperta del terreno facilita l'integrazione dei maschi ritardatari ed evita qualsiasi forma di conflitto per l'acquisizione di un territorio. Il maschio sceglie quindi un promontorio o una piccola cresta situata nella sua zona di influenza e comincia a esibirsi, cercando con le sue prodezze acrobatiche di competere con i rivali. I rituali sono particolarmente spettacolari: il maschio salta in aria fino a raggiungere i 2 metri di altezza grazie a dei vigorosi battiti d'ala, per poi lasciarsi cadere rapidamente sul terreno appiattendosi contro il suo corpo. Questa acrobazia \u00e8 accompagnata da gracidii piuttosto simili a quelli di una rana. In una giornata, il maschio pu\u00f2 ripetere questa azione quasi 500 volte. In caso di successo, il maschio si accoppia con una femmina, ma non assistiamo mai, per quanto riguarda questa specie di otarda, alla creazione di legami coniugali.\nAlimentazione.\nI primi osservatori del XIX secolo pensavano che questo uccello si nutrisse esclusivamente di ortotteri (grilli, cavallette). In realt\u00e0 l'otarda minore indiana ha una dieta onnivora: mangia infatti invertebrati di ogni tipo e diversi tipi di piante. Tra gli alimenti di origine animale figurano cavallette, coleotteri, formiche alate, bruchi pelosi, millepiedi, lombrichi, rane e piccole lucertole del genere \"Agama\". Tra i vegetali, figurano spesso germogli di piante coltivate, foglie e bacche.\nLe otarde minori indiane vanno in cerca di cibo camminando lentamente per una distanza di 5-10 metri, quindi si fermano un attimo per osservare tra l'erba. Alla fine, si gettano sulla preda, afferrandola o arpionandola alla maniera di una garzetta. In poche ore possono percorrere distanze considerevoli. Le otarde ingeriscono anche una quantit\u00e0 impressionante di formiche e sono molto attenti ai bruchi che si muovono sulle foglie, afferrandoli fintanto che rimangono nel loro raggio d'azione.\nRiproduzione.\nIn Gujarat e nell'India nord-occidentale, la stagione di riproduzione va da luglio a settembre, ma pi\u00f9 si procede verso sud, pi\u00f9 essa diviene tardiva. Nelle zone totalmente protette, essa ha luogo in precedenza. Infatti, il momento della nidificazione \u00e8 spesso determinato dall'altezza dell'erba. Dopo l'accoppiamento, le femmine lasciano il territorio dei maschi e depongono le uova in una semplice depressione creata raspando sul terreno. La covata comprende 4 o 5 uova che vengono covate dalla sola femmina per circa 21 giorni: il maschio si disinteressa completamente dell'incubazione e dell'allevamento dei piccoli. Le uova vengono deposte ad intervalli di 24 ore. I giovani rimangono in compagnia della madre fino ad almeno 30 giorni dopo la schiusa. La femmina rimane prudentemente vicino al nido per evitare che il gruppetto familiare sia rilevato dai predatori.\nDistribuzione e habitat.\nL'otarda minore indiana \u00e8 specie propria delle praterie e delle campagne aperte, al di sotto dei 250 metri di altitudine. Mostra una netta preferenza per le pianure secche e non adibite a pascolo, con erbe di altezza compresa tra 50 e 100 centimetri. Evita il pi\u00f9 possibile le zone umide o vicine agli specchi d'acqua. Queste distese erbose sono caratterizzate da una copertura molto variabile, da pochi alberi sparsi alle foreste di acacia piuttosto fitte. Tuttavia, in un \"habitat\" ideale, gli arbusti (acacie, pomi di Sodoma e giuggioli) di solito non superano il numero di 50 unit\u00e0 per ettaro. In questo tipo di prateria non viene condotto il bestiame al pascolo durante il monsone e l'erba viene raccolta come foraggio dopo che ha raggiunto la piena maturit\u00e0. Questa modalit\u00e0 di sfruttamento non provoca alcun disturbo al ciclo riproduttivo della specie, tanto che i maschi rimangono fedeli a questo tipo di siti e alcune aree vengono occupate per diverse decine di anni consecutivi. Nello stato di Andhra Pradesh e senza dubbio anche altrove, l'otarda minore indiana occupa anche i campi coltivati. La nidificazione a volte pu\u00f2 aver luogo nei campi di sorgo (\"Sorghum vulgare\"), di miglio, di mais e di senape. Al di fuori della stagione riproduttiva, questo uccello si insedia piuttosto di frequente in zone leggermente boscose, nei pascoli o nei boschetti ricchi di piccoli arbusti del genere \"Ziziphus\".\nL'otarda minore indiana \u00e8 endemica del subcontinente indiano. In passato la sua presenza veniva segnalata in tutte le regioni di pianura, ma ormai il suo areale \u00e8 limitato a determinate regioni situate soprattutto nel nord-ovest del paese. Le roccaforti pi\u00f9 frequentate sono situate nel Gujarat, nel Rajasthan sud-orientale, nel Maharashtra nord-occidentale e nel Madhya Pradesh occidentale. Al di fuori della stagione riproduttiva, la specie d\u00e0 luogo a movimenti verso le regioni sud-orientali del subcontinente, probabilmente legati all'abbondanza di precipitazioni.\nConservazione.\nIl declino dell'otarda minore indiana ha avuto inizio negli anni '30, ma bisogna premettere che la specie \u00e8 molto sensibile ai cambiamenti delle precipitazioni. Quando il subcontinente indiano \u00e8 stato colpito da lunghi periodi di siccit\u00e0, tra il 1982 e il 1989, il numero di esemplari croll\u00f2 da 4374 a meno di 1700, segnalando una perdita di quasi il 60%. Da allora, la popolazione \u00e8 nuovamente cresciuta fino a raggiungere le oltre 2200 unit\u00e0 attuali. Questo drammatico episodio indica chiaramente la fragilit\u00e0 della specie. Oltre all'assenza di precipitazioni, alla distruzione delle praterie e alla loro riconversione in terreni agricoli, la pressione ancora elevata della caccia, che colpisce principalmente i maschi, e l'inquinamento sono i principali rischi che gravano sulla sopravvivenza dell'otarda minore indiana. Bisogna inoltre aggiungere che la specie ha anche vari predatori naturali, come l'aquila del Bonelli (\"Aquila fasciata\") e il gufo reale (\"Bubo bubo\")."}
{"id": "1704460", "revid": "1305772", "url": "https://it.wikipedia.org/wiki?curid=1704460", "title": "Sixteen Candles", "text": "Sixteen Candles (\"sedici candele\" in lingua inglese) pu\u00f2 riferirsi a:"}
{"id": "1704461", "revid": "44735", "url": "https://it.wikipedia.org/wiki?curid=1704461", "title": "Pioggia d'Aprile", "text": ""}
{"id": "1704471", "revid": "729019", "url": "https://it.wikipedia.org/wiki?curid=1704471", "title": "Collina del Parlamento", "text": "La Collina del Parlamento (colloquialmente \"The Hill\" in inglese; in francese \"Colline du Parlement\") \u00e8 il sito dove sono collocati fisicamente gli edifici del Parlamento del Canada. La collina \u00e8 una prominenza panoramica sul versante meridionale delle rive del fiume Ottawa nel centro della citt\u00e0 di Ottawa, in Ontario.\nFra gli edifici presenti sulla collina il pi\u00f9 noto \u00e8 il \"Centre Block\" con la sua \"Peace Tower\", un simbolo nazionale. La Collina del Parlamento attrae circa 3 milioni di visitatori ogni anno.\nStoria.\nLa Collina del Parlamento \u00e8 uno sperone calcareo con una leggera pendenza superiore. Per migliaia di anni \u00e8 servita come punto di riferimento sul fiume Ottawa per le popolazioni First Nations, e pi\u00f9 tardi per i commercianti europei, avventurieri e industriali nel loro cammino verso l'interno del continente. All'epoca della fondazione di Ottawa, che allora si chiamava \"Bytown\", i costruttori del Canale Rideau utilizzarono la collina come sito per una base militare che venne chiamata \"Barrack Hill\". Era prevista la costruzione di una grande fortezza, ma il progetto non venne mai realizzato e dal 1858 la collina perse la sua importanza strategica.\nIn quello stesso anno la Regina Vittoria scelse Bytown come sede della capitale della Provincia del Canada, e Barrack Hill venne scelta come luogo dove edificare i nuovi edifici del parlamento, essendo il luogo gi\u00e0 di propriet\u00e0 della Corona. In meno di due anni, il 20 dicembre 1859 vennero fatti i primi sbancamenti sulla collina ed entro l'estate dell'anno successivo il Principe Edoardo, Principe di Galles, pose la prima pietra del nuovo parlamento. Divenne il pi\u00f9 grande progetto intrapreso nell'America del Nord. Il complesso non era ancora completato quando le prime province si unirono nella Confederazione del Canada.\nLe strutture della Collina del Parlamento vennero completate nel 1876 con la recinzione in ferro battuto della Queen's Gates.\nIl Centre Block venne distrutto da un incendio il 3 febbraio 1916. Undici anni pi\u00f9 tardi la nuova torre venne completata, e le venne assegnato il nome di Peace Tower in onore di quei canadesi che persero la vita durante la Prima guerra mondiale.\nGli edifici del Parlamento.\nL'intero distretto parlamentare misura 112.360 m\u00b2, delimitato a nord dal fiume Ottawa, a est dal Canale Rideau, a sud da Wellington Street e ad ovest da una strada di servizio vicino alla Corte Suprema.\nGli edifici principali sono: il \"Centre Block\", costruito tra il 1865 e il 1927 che contiene la Camera dei Comuni e il Senato, con la Peace Tower; \"l'East Block\" costruito tra il 1867 e il 1910, contenente gli uffici dei senatori; e il \"West Block\" costruito nel 1865, contenente gli uffici dei ministri e sale riunioni. I tre blocchi sono disposti attorno ad un ampio quadrilatero erboso, mentre il Centre Block \u00e8 circondato da prati e da una passeggiata con vista panoramica sul fiume Ottawa. La Biblioteca del Parlamento fu inaugurata nel 1876. La Legislatura della Provincia del Canada si \u00e8 riunita per la prima volta nel nuovo edificio l'8 giugno 1866, e il nuovo Parlamento del Dominion del Canada ha iniziato la sua prima sessione il 6 novembre 1867.\nLa struttura \u00e8 un misto di gotico vittoriano, giardini all\u2019inglese, e altri stili della fine del XIX secolo. Il Palazzo di Westminster era stato recentemente ricostruito nello stesso stile, e la scelta del gotico piuttosto dello stile neoclassico americano fu un simbolo canadese di continuit\u00e0 con la Gran Bretagna."}
{"id": "1704474", "revid": "767487", "url": "https://it.wikipedia.org/wiki?curid=1704474", "title": "Puta's Fever", "text": "Puta's Fever \u00e8 un album dei Mano Negra pubblicato nel 1989."}
{"id": "1704489", "revid": "123536784", "url": "https://it.wikipedia.org/wiki?curid=1704489", "title": "Giuseppe Cindolo", "text": "Biografia.\nAtleta olimpionico di origini irpine, fondista e mezzofondista, \u00e8 stato terzo nei 10000 m piani ai campionati europei di Roma del 1974, con oltre 30 titoli italiani, 48 volte in nazionale di cui due da capitano.\nNel 1971 ai Campionati Nazionali Universitari si aggiudica il titolo universitario dei 10000 m piani stabilendo, primo atleta italiano a scendere sotto la barriera dei 29 minuti, il nuovo record italiano della specialit\u00e0 (28'49\"6).\nIn carriera \u00e8 stato:\nA trent'anni decide di dedicarsi completamente alla maratona. Alla maratona di Fukuoka del 1975 \u00e8 quarto stabilendo con 2h11'45\" il miglior tempo italiano di sempre, record che rimarr\u00e0 imbattuto fino al 1981.\nAi Giochi olimpici di Montr\u00e9al del 1976 \u00e8 tra i favoriti per la vittoria finale ma, nonostante l'ottima partenza, al decimo chilometro si infortuna gravemente ed \u00e8 costretto a ritirarsi.\nNon si arrende e alla vigilia dei Giochi olimpici di Mosca \u00e8 ancora tra i favoriti. Ma la sfortuna non molla il campione avellinese: un cane lo assale mentre si allena e Pippo cade fratturandosi un braccio.\n\u00c8 attualmente presidente della Federazione Italiana Educatori Fisici e Sportivi (FIEFS) e vicepresidente vicario delle \"Associazioni Benemerite\" riconosciute dal CONI.\nInoltre \u00e8 docente ordinario di atletica leggera presso la facolt\u00e0 di Scienze Motorie dell'Universit\u00e0 di Urbino."}
{"id": "1704491", "revid": "46291", "url": "https://it.wikipedia.org/wiki?curid=1704491", "title": "Scilla peruviana", "text": "La scilla maggiore (Scilla peruviana ) \u00e8 una pianta della famiglia delle Asparagacee (sottofamiglia Scilloideae), diffusa nel bacino del Mediterraneo.\nDescrizione.\n\u00c8 una geofita bulbosa alta 20\u201330\u00a0cm, con foglie nastriformi lanceolate, larghe 1\u20132\u00a0cm, dal bordo cigliato.\nI fiori presentano 5 tepali di un delicato colore celeste e sono riuniti in una infiorescenza racemosa. Fiorisce in aprile-maggio.\nDistribuzione e habitat.\nLa specie \u00e8 diffusa nel bacino del Mediterraneo (penisola Iberica, Italia e Nord Africa).\nIn Italia cresce spontanea in Sicilia, Calabria, Puglia e Sardegna.\nCresce nelle boscaglie e sui pendii aridi, ad una altitudine compresa tra 400 e 800\u00a0m."}
{"id": "1704493", "revid": "30300", "url": "https://it.wikipedia.org/wiki?curid=1704493", "title": "Donna de paradiso", "text": ""}
{"id": "1704497", "revid": "486946", "url": "https://it.wikipedia.org/wiki?curid=1704497", "title": "GUE-NGL", "text": ""}
{"id": "1704500", "revid": "247222", "url": "https://it.wikipedia.org/wiki?curid=1704500", "title": "10 Anni Live - 1971-1981", "text": "10 Anni Live - 1971-1981 \u00e8 un cofanetto di album contenenti esibizioni dal vivo del gruppo musicale di rock progressivo italiano Premiata Forneria Marconi, pubblicato nel 1996.\nIl disco.\nIl cofanetto \u00e8 la testimonianza di quattro tour sostenuti dalla PFM nel periodo 1971-1981. Il primo disco propone il tour italiano avvenuto negli anni 1971-1972, il secondo immortala l'esperienza americana successiva all'uscita di \"The World Became the World\" degli anni 1973-1974, il terzo documenta il tour mondiale dell'album \"Chocolate Kings\" (anni 1975-1976), mentre l'ultimo contiene registrazioni dei \"Jet Lag\" tour e \"Passpart\u00f9\" tour, risalente al 1977-1978, tranne che per le ultime tre tracce che appartengono al \"Performance\" tour 1980-1981."}
{"id": "1704502", "revid": "1305772", "url": "https://it.wikipedia.org/wiki?curid=1704502", "title": "Tom Clancy's H.A.W.X.", "text": "Tom Clancy's H.A.W.X. (\"High Altitude Warfare eXperimental\") \u00e8 un videogioco di volo in stile arcade sviluppato dall'Ubisoft Romania disponibile per Xbox 360 e PlayStation 3 dal 5 marzo 2009. La versione per PC \u00e8 stata pubblicata il 19 marzo. Il gioco \u00e8 stato ufficialmente annunciato il 2 aprile 2008.\nPrima dell'annuncio ufficiale Ubisoft identifica il gioco con il titolo \"Tom Clancy's Air Combat\".\nModalit\u00e0 di gioco.\n\"H.A.W.X.\" include pi\u00f9 di 50 velivoli per la guerra aerea. \u00c8 ambientato nel 2021 in un mondo che dipende sempre pi\u00f9 dalla compagnie militari private. Queste organizzazioni non governative organizzano un conflitto globale che inizia con uno dei pi\u00f9 massicci attacchi che gli Stati Uniti d'America abbiano mai ricevuto. Questo gioco \u00e8 ambientato nell'universo di \"Tom Clancy's Ghost Recon Advanced Warfighter 2\", e Scott Mitchell nel trailer del gioco chiede il supporto aereo di un pilota \"H.A.W.X.\"\nIl gioco si avvale di \"Enhanced Reality System\" (ERS), che includono radar, rilevatori di missili, sistemi anti schianto, sistemi di controllo dei danni, mappe tattiche, sistemi informativi, sistemi di controllo della traiettoria degli armamenti. Il gioco permette di comandare una squadra gestita da un sistema di intelligenza artificiale.\nIl gioco supporta il gioco cooperativo con quattro giocatori durante le campagne. I giocatori si possono unire con altri giocatori durante il gioco per abbattere obiettivi comuni o possono giocare in diversi schieramenti.\nVolo.\nIl gioco controlla automaticamente la velocit\u00e0 dell'aereo, impedendo al giocatore di far stallare accidentalmente l'aereo. Tuttavia \u00e8 possibile in qualunque momento di gioco disinserire i sistemi di sicurezza (tasto Modalit\u00e0 OFF) ed avere cos\u00ec il controllo completo dell'aereo. Questa modalit\u00e0 permette di compiere manovre evasive pi\u00f9 efficaci, ma include il rischio di mandare in stallo il velivolo. Nella modalit\u00e0 di volo OFF si pu\u00f2 decidere se far controllare al computer le virate (modalit\u00e0 normale) o se deciderle in prima persona (modalit\u00e0 esperto).\nStoria.\nIl protagonista \u00e8 l'ex pilota dall'aviazione statunitense David Crenshaw il quale, a seguito dello scioglimento della squadra H.A.W.X. da parte dell'aviazione, entra a far parte della \"Artemis Global Security\", una azienda militare privata. Nel 2016 un'escalation militare tra il Brasile (alleato degli Stati Uniti) e las Trinidad, un gruppo di nazioni ostili, vede la Artemis Global Security inizialmente a fianco degli Stati Uniti e del Brasile contro las Trinidad. Improvvisamente la Artemis firma un contratto con las Trinidad e diventa ostile agli Stati Uniti. Il conflitto sfocia quando la squadriglia, incaricata di supportare la Lawrence (una portaerei americana) durante un assalto, attacca l'ammiraglia della Artemis distruggendola. Da quel momento il protagonista viene reintegrato nell'Aeronautica Statunitense combattendo contro la PMC. La Artemis decide di attaccare gli Stati Uniti, lanciando un assalto a sorpresa contro la maggior parte delle basi militari e delle installazioni missilistiche, oltre a disattivare tutti i satelliti di difesa nello spazio. Il gioco si conclude quando, sventata una esplosione nucleare a Los Angeles, Crenshaw viene incaricato di attaccare il rifugio di Adrian DeWinter e dei suoi collaboratori, responsabili dell'offensiva verso gli USA.\nVelivoli.\n\"Tom Clancy's HAWX\" include 54 velivoli in totale. Altri 15 sono inseribili tramite DLC. Di seguito l'elenco:\nModalit\u00e0 versus.\nLa modalit\u00e0 versus permette di creare o partecipare a partite di deathmatch a squadre con 2-8 giocatori.\nDurante la modalit\u00e0 versus, i giocatori che raggiungono un determinato punteggio, possono richiedere rinforzi.\nI rinforzi possono potenziare la propria squadra o sfavorire quella avversari:\n-Attacco EMP: L'attacco EMP manda in stallo tutti i velivoli della squadra avversaria. Uscire da questo tipo di stallo \u00e8 pi\u00f9 difficile del normale. L'attacco EMP viene annunciato agli avversari qualche secondo prima di diventare efficace\n-Supporto AWACS: Finch\u00e9 l'AWACS \u00e8 attivo, i missili della propria squadra inseguono con maggiore efficacia e infliggono pi\u00f9 danni.\nAndamento commerciale.\nNel maggio del 2009 l'editore ha annunciato che il videogioco ha superato il milione di copie vendute."}
{"id": "1704506", "revid": "287204", "url": "https://it.wikipedia.org/wiki?curid=1704506", "title": "Santuario di Nostra Signora di Roverano", "text": "Il santuario di Nostra Signora di Roverano \u00e8 un luogo di culto cattolico situato nella frazione di Termine di Roverano, in via Roverano, nel comune di Borghetto di Vara in provincia della Spezia. L'edificio religioso \u00e8 situato tra i comuni di Borghetto di Vara e Carrodano, tra uliveti e castagneti e fa parte della diocesi della Spezia-Sarzana-Brugnato.\nLa principale festivit\u00e0 ricorre il 7 settembre, anniversario dell'apparizione mariana verificatasi, secondo la tradizione, nel 1350. Nel pomeriggio si celebra la solenne processione, durante la quale, come attestato da documenti storici dei secoli passati e ben visibile anche negli ultimi anni, si verifica la prodigiosa fioritura fuori stagione di alcune piante di olivo. Le feste patronali continuano il giorno 8 settembre (Nativit\u00e0 di Maria) e la domenica successiva (Santissimo Nome di Maria).\nStoria.\nLa nascita del santuario \u00e8 legata a un'apparizione mariana occorsa, secondo la tradizione, tra il 1350 e il 1352 a due pastorelle nei pressi del monte Roverano. Secondo il racconto la Vergine Maria chiese a una di loro, muta dalla nascita, di chiamare sul luogo il locale parroco che, dopo essere stato informato dalla pastorella che aveva riavuto la voce, subito accorse sul monte assieme ai compaesani. Qui i fedeli trovarono su un ulivo un quadretto mariano, lasciato secondo il racconto dalla Madonna; da l\u00ec a poco iniziarono i primi lavori di edificazione del santuario. \nLa prima citazione che descrive la \"cappella di Roverano\" risale a un documento del 1518, in occasione della visita di monsignor Filippo Sauli, vescovo dell'allora diocesi di Brugnato.\nLo scrittore Mario Soldati, nel suo libro \"Regione regina\", descrisse la sua visita, avvenuta nel 1969, alla piccola osteria posta in prossimit\u00e0 del santuario.\nDescrizione.\nL'odierna struttura, a navata unica e con pianta absidale a croce latina, \u00e8 sobria nelle sue linee architettoniche. L'ampliamento del XIX secolo, realizzato con il contributo degli abitanti dell'Ago e dei borghi vicini, fu reso necessario dalla grande affluenza di devoti e pellegrini al santuario.\nLa bianca facciata presenta ai lati due piccoli campanili e il suo rifacimento risale al 1933. All'interno, decorato con stucchi e finto marmo, \u00e8 conservato sopra l'altare maggiore - dal 13 giugno del 1875 - il dipinto raffigurante la \"Madonna col Bambino\", opera databile al Cinquecento. Le due cappelle laterali sono dedicate a sant'Antonio abate e san Giuseppe."}
{"id": "1704507", "revid": "767487", "url": "https://it.wikipedia.org/wiki?curid=1704507", "title": "King of Bongo", "text": "King of Bongo \u00e8 un album dei Mano Negra pubblicato nel 1991."}
{"id": "1704509", "revid": "287204", "url": "https://it.wikipedia.org/wiki?curid=1704509", "title": "Adler Mannheim", "text": "L'Adler Mannheim \u00e8 una squadra di hockey su ghiaccio tedesca che milita nella DEL, il pi\u00f9 importante campionato della Germania. La societ\u00e0 ha sede a Mannheim, nel nord del Baden-W\u00fcrttemberg.\nAttualmente la squadra gioca alla SAP Arena, dove si \u00e8 stabilita nella stagione 2005/2006 dopo aver giocato all'Eisstadion am Friedrichspark per quasi settant'anni dal 1938 al 2005.\nStoria.\nLa prima incarnazione dell'Adler Mannheim fu la MERC (\"Mannheimer Eislauf und Rollschuhclub\"), societ\u00e0 nata il 19 maggio 1938. Alla conclusione della Seconda guerra mondiale, ricominci\u00f2 ad operare nel 1948.\nSuccessi.\nGli Adler Mannheim hanno vinto la Bundesliga (che ha preceduto la Deutsche Eishockey-Liga) nel 1980. Dopo la nascita della DEL nel 1994, la squadra \u00e8 riuscita a vincere il campionato nel 1997, 1998, 1999, 2001 e nel 2007. Inoltre nel 2003 e nel 2007 ha vinto la Coppa di Germania, mentre nel 2006 \u00e8 arrivata seconda.\nRosa 2008/2009.\nAllenatori.\nAllenatore: Dave King\nVice allenatore: Teal Fowler\nMannheimer ERC WildCats (femminile).\nLa squadra femminile del Mannheimer ERC prende il nome di \"Wild Cats\". Il periodo pi\u00f9 ricco di successi per la squadra fu tra il 1988 e il 1994: in questi anni vinse per tre volte il titolo di campione di Germania e per tre volte si laure\u00f2 vicecampione. Nella stagione 2005-06 la squadra non gioc\u00f2 dopo che quattro giocatrici terminarono il loro contratto. Per questo momentaneamente la societ\u00e0 \u00e8 obbligata ad essere assente dalla lega maggiore."}
{"id": "1704511", "revid": "307923", "url": "https://it.wikipedia.org/wiki?curid=1704511", "title": "Santuario della Madonna di Valverde", "text": ""}
{"id": "1704513", "revid": "474175", "url": "https://it.wikipedia.org/wiki?curid=1704513", "title": "Mercedes (Uruguay)", "text": "Mercedes \u00e8 una cittadina uruguaiana capoluogo del dipartimento di Soriano.\nGeografia.\n\u00c8 situata sulle rive del R\u00edo Negro, a circa 35 km a monte della confluenza di questo nell'Uruguay. Mercedes sorge a circa 280 km a nord-ovest della capitale Montevideo.\nStoria.\nFu fondata nel 1788 con il nome di \"Capilla Nueva de las Mercedes\" dal canonico Manuel Antonio de Castro y Careaga. Il 28 febbraio 1811, nei pressi della citt\u00e0 di verific\u00f2 il cosiddetto \"Grito de Asencio\", ossia la decisione dei creoli della Banda Oriental si aderire alla giunta ribelle di Buenos Aires e di ribellarsi alle autorit\u00e0 coloniali spagnole di Montevideo. Fu dichiarata capoluogo del dipartimento a posto di Villa Soriano il 6 luglio 1857. Nel 1868 la citt\u00e0 fu duramente colpita da un'epidemia di colera.\nNella seconda met\u00e0 del XIX secolo, con lo sviluppo dell'economia uruguaiana, anche Mercedes fu interessata dall'arrivo di alcune migliaia di immigrati, in larga maggioranza italiani che andarono a trasformare il tessuto socio-culturale della citt\u00e0.\nInfrastrutture e trasporti.\nLa citt\u00e0 di Mercedes \u00e8 un importante snodo stradale dell'Uruguay sud-occidentale. \u00c8 infatti situata all'incrocio delle strade nazionali 2, 14, 21 e 95."}
{"id": "1704522", "revid": "1573940", "url": "https://it.wikipedia.org/wiki?curid=1704522", "title": "Lonchura striata", "text": "Il passero striato (\"Lonchura striata\" ) \u00e8 un uccello passeriforme appartenente alla famiglia degli estrildidi.\nTassonomia.\nSe ne riconoscono sei sottospecie:\nA queste viene spesso aggiunto il passero del Giappone col nome di \"Lonchura striata domestica\", il quale tuttavia pare in realt\u00e0 pi\u00f9 una variet\u00e0 locale frutto di meticciamento fra le varie sottospecie ed altre specie di munia piuttosto che una sottospecie a s\u00e9 stante.\nDistribuzione ed \"habitat\".\nLa specie \u00e8 diffusa dal Gujarat ad ovest a est fino alla Cina sud-orientale e a Taiwan, e a sud fino alla penisola malese ed all'isola di Sumatra, attraverso tutto il subcontinente indiano (dal Nepal allo Sri Lanka) e l'Indocina. Il passero del Giappone, invece, come intuibile dal nome comune si \u00e8 naturalizzato in Giappone.\nQuesta specie abita le praterie, i campi coltivati e le risaie con presenza di aree cespugliose e boscose; predilige le aree pianeggianti, tuttavia le popolazioni diffuse nelle aree pedemontane dell'Himalaya vivono fino ad oltre 2000 m d'altezza.\nDescrizione.\nDimensioni.\nMisura fino a 11\u00a0cm, compresa la coda.\nAspetto.\nSi tratta di un uccello dall'aspetto robusto, con una caratteristica coda allungata ed un becco tozzo e forte, di forma conica: a parit\u00e0 d'et\u00e0 i maschi tendono a possedere testa e becco pi\u00f9 massicci rispetto alle femmine, ma ci\u00f2 non \u00e8 sempre vero ed i sessi sono piuttosto difficili da identificare alla vista.\nLa livrea \u00e8 bruna su testa, dorso, sottocoda, ali e coda, con tendenza a scurirsi su queste ultime due parti fino a divenire di colore bruno-nerastro: una mascherina pi\u00f9 scura \u00e8 inoltre osservabile su faccia, gola e parte superiore del petto, mentre il ventre \u00e8 di colore bianco-crema, cos\u00ec come dello stesso colore \u00e8 una caratteristica banda che percorre latitudinalmente il codione. Gli occhi sono di colore bruno scuro, le zampe sono carnicino-grigiastre, il becco \u00e8 grigio-bluastro.\nBiologia.\n\u00c8 un uccello gregario, che durante l'anno vive in stormi anche consistenti, spesso accompagnandosi con altre specie (in particolare il Domino ed uccelli tessitori), mentre durante il periodo riproduttivo tende a isolarsi in piccoli gruppi o in coppie. Questi uccelli hanno abitudini diurne e passano la maggior parte del giorno al suolo alla ricerca di cibo, cercando poi riparo fra gli alberi sul far della sera.\nAlimentazione.\nI passeri striati, come le altre munie, sono animali essenzialmente granivori, che si nutrono di semi di graminacee selvatiche e riso, prediligendo quelli ancora immaturi o quelli appena germinati: essi integrano la propria dieta anche con altri cibi di origine vegetale (come bacche, frutti e germogli, ma anche alghe come \"Spirogyra\"), mentre \u00e8 assai raro che mostrino interesse verso fonti di proteine animali, come insetti e larve.\nRiproduzione.\nNon esiste una stagione riproduttiva vera e propria, in quanto questi uccelli sono in grado di riprodursi durante tutto l'anno: tuttavia, si registrano picchi di schiuse in corrispondenza con la fase finale della stagione delle piogge, dimodoch\u00e9 i nascituri possano beneficiare della crescita vegetale conseguente questo evento in termini di maggiore quantit\u00e0 di cibo disponibile.\nIl maschio corteggia la femmina rimanendo impettito, drizzando le penne della testa ed emettendo un flebile canto fischiato, e periodicamente girandole attorno con percorsi zigzaganti tenendo nel becco un filo d'erba; se la femmina \u00e8 pronta all'accoppiamento, essa si accovaccia spostando lateralmente la coda e segnalando in tal modo la propria disponibilit\u00e0.\nIl nido consiste in una struttura tondeggiante formata da rametti e fili d'erba intrecciati a formare una camera di cova interna foderata di penne e piume, all'interno della quale la femmina depone da 3 ad 8 uova biancastre: entrambi i \"partner\" si occupano della costruzione del nido e della cova delle uova, che schiudono dopo 13-15 giorni. I nidiacei, ciechi ed implumi alla schiusa, vengono imbeccati ed accuditi da ambedue i genitori e sono pronti per l'involo attorno alla terza settimana di vita: tuttavia, non \u00e8 raro che essi restino nei pressi del nido, tornandovi per dormire durante la notte e continuando sempre meno frequentemente a chiedere l'imbeccata ai genitori, fino al mese e mezzo d'et\u00e0."}
{"id": "1704523", "revid": "767487", "url": "https://it.wikipedia.org/wiki?curid=1704523", "title": "I liga 1976-1977", "text": "L'edizione 1976-77 della I liga vide la vittoria finale dello \u015al\u0105sk Wroc\u0142aw.\nCapocannoniere del torneo fu W\u0142odzimierz Mazur (Zag\u0142\u0119bie Sosnowiec), con 17 reti."}
{"id": "1704525", "revid": "260752", "url": "https://it.wikipedia.org/wiki?curid=1704525", "title": "Passero striato", "text": ""}
{"id": "1704528", "revid": "767487", "url": "https://it.wikipedia.org/wiki?curid=1704528", "title": "Black Snake Moan", "text": "Black Snake Moan \u00e8 un film drammatico del 2007 scritto e diretto da Craig Brewer, interpretato da Samuel L. Jackson e Christina Ricci.\nLa trama \u00e8 vagamente ispirata al romanzo \"Silas Marner\" (1861) di George Eliot. Molteplici i riferimenti al genere blues a partire dal titolo, tratto da una canzone del chitarrista e cantante Blind Lemon Jefferson, e dalla colonna sonora.\nTrama.\nLa giovanissima Rae soffre di disturbi del comportamento sessuale, che si manifestano in un desiderio bruciante che la divora e che deve soddisfare, il che la rende un vero e proprio bersaglio per ogni uomo di un piccolo sobborgo agrario di Memphis, Tennessee, dove vive. A salvarla da un giro di vizio e depravazione ci penser\u00e0 l'anziano Laz, solitario contadino di colore nonch\u00e9 bluesman, abbandonato dalla moglie, che trova Rae abbandonata e delirante vicino a casa. La raccoglie e la nasconde a casa sua, cercando di curarla dal suo male fisico ed interiore. Il suo intento non \u00e8 solo di sottrarla ad abusi pi\u00f9 o meno consensuali, ma di renderla conscia delle proprie libert\u00e0 e dignit\u00e0 di persona, cercando cos\u00ec di darle una possibilit\u00e0 di riscatto e salvezza. Alla fine sposer\u00e0 un suo vecchio amore (ex militare pieno di problemi psicologici e comportamentali), ma insieme riusciranno a superare i problemi della vita.\nIl film ha due momenti musicali molto importanti, legati al blues. Durante un temporale, Lazarus impugna dopo anni la sua vecchia chitarra ed interpreta un 'Black Snake Moan' stupendo, aiutando Rae a superare le sue paure e le sue ossessioni. Poi vanno a divertirsi in un tipico locale del sud, dove Lazarus suona due brani con autentici musicisti blues. Uno di questi due brani \u00e8 'Alice Mae' scritto dal bluesman R. L. Burnside, dedicato espressamente alla ragazza, alla nuova Rae che sta nascendo, che canalizza i suoi turbamenti in un ballo.\nGli incassi.\nPrimo weekend Usa: $ 4.016.000; incasso totale Usa: $ 9.288.000; incasso totale nel mondo: 10.9 milioni.\nIn Italia.\nIl film \u00e8 rimasto inedito nelle sale italiane ed \u00e8 stato pubblicato solo per l'home video.\nColonna Sonora.\nBlack Snake Moan \u00e8 stata realizzata il 30 gennaio 2007 da New West Records e presenta vari artisti blues, oltre a quattro registrazioni di Samuel L. Jackson stesso. I 17 brani sono un esempio di blues rurale contemporaneo."}
{"id": "1704531", "revid": "24823", "url": "https://it.wikipedia.org/wiki?curid=1704531", "title": "Difesa Vecchia Benoni", "text": ""}
{"id": "1704535", "revid": "767487", "url": "https://it.wikipedia.org/wiki?curid=1704535", "title": "I liga 1977-1978", "text": "L'edizione 1977-78 della I liga vide la vittoria finale del Wis\u0142a Cracovia.\nCapocannoniere del torneo fu Kazimierz Kmiecik (Wis\u0142a Cracovia), con 15 reti."}
{"id": "1704537", "revid": "93556", "url": "https://it.wikipedia.org/wiki?curid=1704537", "title": "Monti Sicani", "text": "I Monti Sicani sono una catena montuosa che insiste nell'area centro-meridionale della Sicilia, tra il libero consorzio comunale di Agrigento e la citt\u00e0 metropolitana di Palermo. Con la denominazione di Monti Sicani, inoltre, si indica un insieme di comuni posti in questa vasta area dell'Isola, situata a met\u00e0 strada tra le citt\u00e0 di Palermo ed Agrigento da nord a sud e tra le citt\u00e0 di Trapani e Caltanissetta da ovest ad est. Il territorio \u00e8 caratterizzato da una zona collinare di natura argillosa o arenacea adibita a pascolo ed una zona montana, oltre i 900\u00a0m, costituita da rocce calcaree pelagiche del mesozoico. Numerose sono le vette oltre i 1000\u00a0m che culminano con Rocca Busambra e Monte Cammarata, entrambi oltre i 1500\u00a0m s.l.m.\nArcheologia.\nCon molta probabilit\u00e0, i Monti Sicani sono stati abitati in epoca preistorica dai \"Sicani\" che occupavano la Sicilia centro-meridionale circa 13.000 anni fa come risulta dai reperti della Grotta dell'Acqua Fitusa sita nel territorio di San Giovanni Gemini. A partire dal VI secolo a.C. alle popolazioni indigene seguirono varie dominazioni da parte di greci, romani, arabi, ecc.\nL\u2019intero comprensorio sin da epoca preistorica \u00e8 stato interessato da attivit\u00e0 agro-silvo-pastorali che hanno fortemente inciso sull\u2019attuale fisionomia e struttura del paesaggio. Gran parte delle cenosi forestali, pertanto, sono scomparse e gli aspetti residuali, talora di notevole pregio, si presentano spesso degradati. I segni pi\u00f9 evidenti della presenza antropica sono visibili nella parte meridionale e centro-orientale, mentre nella porzione centro-occidentale sono frequenti ecosistemi di rilevante valore naturalistico.\nTra i toponimi pi\u00f9 frequentemente citati nell\u2019antichit\u00e0, per il territorio vi \u00e8 quello di Cammarata, attribuito sia al paese sia alla Montagna che lo sovrasta. Parlando dell\u2019Etna, Plinio (Naturalis historia III, VIII) scrive: \u201c\"Mons Aetna nocturnis mirus incendiis. Crater eius patet ambitu stadiorum XX. Favilla Tauromenium et Catanam usque pervenit fervens, fragor verso ad Maronem et Gemellos colles\"\u201d. L\u2019identificazione del Monte di Cammarata come uno dei Colli gemelli viene accreditata da diversi storici. Infatti, grazie alla sua peculiare collocazione geografica, Monte Cammarata costituisce uno dei punti panoramici pi\u00f9 suggestivi della Sicilia. Di massimo grado \u00e8 l\u2019indice di intervisibilit\u00e0 costiera che conferma pertanto quanto citato da Plinio relativamente al fragore emanato dall\u2019Etna, durante le eruzioni, visibile anche dai Colli gemelli. Dalla sommit\u00e0 del rilievo, nelle giornate serene, \u00e8 possibile scorgere il Canale di Sicilia, la catena dei Sicani fino a Rocca Busambra, alcuni Monti di Palermo, il Mar Tirreno, le Madonie, i Nebrodi, l\u2019Etna e la collina centrale della Sicilia, fino a Caltanissetta ed Enna.\nUna recente ricerca archeologica ha identificato 12 siti con concentrazioni di ceramica che vanno dalla Et\u00e0 del Rame medio e del Bronzo al Periodo classico, Medioevo fino al Periodo tardo moderno con strutture in pietra a secco legate soprattutto ad attivit\u00e0 pastorali.\nDi notevole interesse sono alcuni elementi caratteristici dell'antica popolazione rurale: il \"pagliaio\" (esempio di abitazione destinata agli allevatori nomadi), il \"baglio\" (struttura abitativa pi\u00f9 complessa, utilizzata dai contadini stanziali).\nLineamenti fisiografici.\nGeologia.\nIl complesso montuoso dei Sicani \u00e8 costituito da una base di Calcari selciferi stratificati depositatisi nel Mesozoico, di colore grigio avorio e con noduli di selce, ai quali seguono, verso il basso, calcari cristallini a volte dolomitici attribuibili al Trias. Queste tipologie sono evidenti sul Monte Cammarata, Monte Rose e in contrada La Montagnola. Su questa base nel Cretaceo-Eocene si \u00e8 depositato uno strato di calcare marnoso, sottilmente stratificato, con intercalazioni di selce, di colore rosa chiaro tendente al bianco nella parte superiore. Tale tipologia si riscontra alla base di Monte Cammarata. Al Miocene inferiore risale lo strato di Flysh Numidico e arenarie glauconitiche. Al Tortoniano sono attribuibili conglomerati, arenarie, marne, argille grigio azzurre e sabbie che si rinvengono a ridosso del vallone Granchiara. Al Pliocene-Messiniano i trubi e la serie gessoso solfifera, al Pliocene argille, marne, calcareniti e sabbie. Di recente deposizione sono i detriti nei vari versanti montuosi e il materiale alluvionale lungo il fiume Platani.\nOrografia.\nLa zona montana, oltre gli 800 m s.l.m., \u00e8 caratterizzata da rilievi carbonatici dalle morfologie aguzze, modellate da processi che operano una progressiva riduzione e disfacimento. Dove le rocce sono fittamente stratificate i rilievi montuosi appaiono levigati e conformati a dosso.\nElenco dei maggiori rilievi:\nIdrografia.\nI principali corsi d'acqua dell'area sicana sono il Fiume Platani, il Fiume Sosio-Verdura e il Fiume Frattina-Belice sinistro. Il Fiume Platani costituisce il limite geografico orientale e meridionale dei Monti Sicani. Il Fiume Sosio ha sorgenti presso Filaga e attraversando i Monti Sicani forma una profonda valle con gole: La Valle del Sosio. Il Fiume Frattina ha sorgenti tra la Rocca Busambra ed il Bosco della Ficuzza.\nBiodiversit\u00e0.\nVegetazione.\nLe attuali formazioni forestali, localizzate in aree submontane e montane, a quote comprese tra 600 e 1500 metri, mostrano una marcata contrazione spaziale e, in alcuni casi, alterazioni a livello strutturale e nella composizione floristica. Esse comprendono boschi e boscaglie a prevalenza di querce caducifoglie termofile e mesofile e/o di leccio che, in relazione alle condizioni geopedologiche e stazionali dei versanti, presentano spesso compenetrazioni. Tra le specie pi\u00f9 espressive dal punto di vista forestale si ricordano quelle afferenti al ciclo di \"Quercus pubescens\" s.l., come \"Quercus virgiliana, Quercus amplifolia\" e \"Quercus dalechampii \u2013\" specie a temperamento pi\u00f9 termofilo, diffuse fino a circa 1300 m \u2013 mentre \"Quercus congesta\" \u00e8 pi\u00f9 rara e tipica del piano submontano e montano. Oltre a queste entit\u00e0, altre specie fisionomizzanti gli aspetti forestali climacici sono \"Fraxinus ornus\", \"Sorbus torminalis, Acer campestre, Acer pseudoplatanus,\" ed ibridi del genere \"Ulmus\" come \"Ulmus canescens\" e, meno frequentemente, \"Ulmus minor\" x \"Ulmus glabra\" e \"Ulmus canescens\" x \"Ulmus minor\". Numerose sono, inoltre, le entit\u00e0 che compongono lo strato arbustivo ed erbaceo. Ben rappresentata \u00e8 anche la componente floristica di origine terziaria, comprendente diverse unit\u00e0 tipiche delle formazioni forestali pi\u00f9 mesofile, come il leccio (\"Quercus ilex\"), il ciavardello (\"Sorbus torminalis\") ed il sorbo montano (\"Sorbus aria\"), riscontrabili fino alla sommit\u00e0 di Monte Cammarata. Molto singolare \u00e8 la formazione a Sorbus busambarensis presente esclusivamente su Rocca Busambra.\nSono presenti diversi popolamenti forestali artificiali costituiti in prevalenza da specie non native e/o esotiche, prevalentemente Pinaceae (\"Pinus halepensis\") e Cupressacee (\"Cupressus glauca\", \"C. arizonica\", ecc.), mirtacee (\"Eucalyptus\") e pioppi.\nAlquanto consistente \u00e8 la vegetazione pascoliva, rupestre, dei detriti di falda, dei substrati argillosi, dei corsi d\u2019acqua e palustre, oltre alla vegetazione infestante dei seminativi e delle colture arboree specializzate.\nLe sommit\u00e0 dei rilievi, spesso prive di vegetazione arborea, presentano pascoli con eccezionali fioriture primaverili di Orchidaceae e Liliaceae. Lungo i corsi d'acqua si sviluppa una interessante vegetazione ripariale con salici, oleandri e tamerici.\nIl Bosco della Ficuzza, gi\u00e0 riserva di caccia dei Borbone, \u00e8 la superficie boscata pi\u00f9 estesa dei Monti Sicani seguita dal Bosco di Sant'Adriano nei pressi del Fiume Sosio.\nFlora.\nSulla base delle recenti esplorazioni botaniche, la flora dei Monti Sicani ammonta a circa 1000 taxa specifici ed intraspecifici. Le famiglie pi\u00f9 ricche di taxa sono le \"Asteraceae\", \"Poaceae\", \"Fabaceae\", \"Apiaceae\", \"Brassicaceae\", \"Lamiaceae\", \"Liliaceae\", \"Orchidaceae\", \"Caryophyllaceae\" e le \"Scrophulariaceae\". Tra i generi pi\u00f9 ricchi di specie, \"Trifolium\" \u00e8 quello pi\u00f9 rappresentativo seguito da \"Ophrys\", \"Medicago\", \"Ranunculus\", \"Silene\", \"Allium,\" \"Bromus\", \"Carex\" e \"Lathyrus\", \"Euphorbia\", \"Sedum\", \"Galium\" e \"Vicia\", \"Orchis\", \"Geranium\" e \"Brassica\". Sotto l\u2019aspetto biologico, le terofite, le emicriptofite e le geofite sono quelle che hanno maggiore incidenza percentuale. Il contingente corologico pi\u00f9 consistente \u00e8 quello stenomediterraneo, rilevante \u00e8 l\u2019incidenza di quello eurimediterraneo e dei corotipi mediterraneo-montano ed eurasiatico. L\u2019endemismo incide per circa il 10% rispetto al totale della flora presente nell'area; buona parte di tale contingente \u00e8 strettamente connesso ai principali rilievi montuosi..\nFauna.\nIl territorio dei Monti Sicani offre diversi habitat alla fauna selvatica che risulta molto ricca di vertebrati ed invertebrati. \nTra gli uccelli, si riscontrano diverse specie di rapaci rare quali il Nibbio bruno, l'Aquila reale e il Capovaccaio (sono presenti qui gli unici siti riproduttivi della Sicilia), ed altre pi\u00f9 diffuse come il Falco pellegrino, lo Sparviero, il Gheppio, la Poiana, l'Albanella, il Barbagianni, la Civetta e l'Allocco. Sono inoltre presenti il Gruccione, il Cuculo, il Codirosso spazzacamino, il Picchio rosso maggiore, l'Upupa e la Tordela, mentre tra gole e strapiombi \u00e8 talvolta presente il rarissimo Codirossone, la Rondine montana e il Rondone maggiore.\nI rettili pi\u00f9 comuni sono la Vipera, la Natrice, il Saettone, il Ramarro e la Tartaruga terrestre.\nTra i mammiferi si citano la Martora, l'Istrice, il Gatto selvatico, la Volpe, l'Arvicola del Savi e la Donnola.\nSentieri.\nUna rete di sentieri segnati con segnavia bianco-rosso collega tra loro i paesi dei sicani, i principali rilievi montuosi e le riserve naturali.\nClima.\nl clima dei Monti Sicani \u00e8 diversificato in funzione dell\u2019altitudine, dell\u2019esposizione dei versanti e dell\u2019orografia. Le precipitazioni medie variano da 600 a 1050\u00a0mm annui e le temperature medie annue da 14,6 a 18,5\u00a0\u00b0C; i termotipi variano dal supramediterraneo inferiore per le vette pi\u00f9 alte al mesomediterraneo superiore ed inferiore alle quote intermedie sino al termomediterraneo superiore alle quote pi\u00f9 basse. Le precipitazioni nevose hanno una durata media di 4-5 giorni/anno e di 7-8 giorni di permanenza al suolo, per le fasce comprese tra 600 e 1000 m s.l.m. Sulla base degli eventi registrati in anni particolari (1942, 1949, 1956, 1962, 1963, 1971, 1981, 1986, 1988, 1999, 2005, 2009, 2012, 2014, 2017), nei rilievi maggiori si riscontrano episodi di notevole intensit\u00e0 con permanenze al suolo della neve di circa che talvolta raggiunge 1-2 mesi. In alcune aree del territorio le precipitazioni (pioggia, neve, grandine) sono incrementate dalla nebbia. Tale fenomeno \u00e8 frequente nell\u2019area centro-occidentale del territorio, fino alle zone sommitali dei rilievi e lungo l\u2019asta del Fiume Platani fino a circa 400 m di quota.\nSul territorio dei Sicani sono presenti le stazioni meteorologiche di Bivona, di Corleone, di Lercara Friddi e di Prizzi.\nAree naturali.\nRiserve naturali.\nIn questo complesso montuoso sono state costituite le seguenti riserve naturali allo scopo di tutelare la natura:\nRete Natura.\nL'ambito territoriale dei Monti Sicani costituisce una fitta rete di Zone di Protezione Speciale.\nIl Parco dei Monti Sicani.\nIl Parco \u00e8 stato istituito dall'assessorato regionale al Territorio e Ambiente con decreto pubblicato sulla Gazzetta ufficiale della Regione siciliana n.40 del 21 settembre 2012. Con l'istituzione del parco le seguenti riserve: Riserva naturale orientata Monte Cammarata, Riserva naturale orientata Monte Genuardo e Santa Maria del Bosco, Riserva naturale orientata Monte Carcaci, Riserva naturale orientata Monti di Palazzo Adriano e Valle del Sosio, sono state soppresse perch\u00e9 ricomprese nel territorio del Parco."}
{"id": "1704539", "revid": "122445093", "url": "https://it.wikipedia.org/wiki?curid=1704539", "title": "Industrieverband Fahrzeugbau", "text": "La Industrieverband Fahrzeugbau (dal tedesco, \"Associazione Industriale per la Costruzione di Veicoli\") era un gruppo industriale tedesco attivo tra il 1947 ed il 1956 anche come marchio, mentre fino al 1990 rimase dietro le quinte a gestire le attivit\u00e0 delle varie fabbriche, ognuna recante un proprio marchio ed ognuna dedita a compiti di produzione industriale di veicoli di vario genere.\nStoria e profilo.\nAl termine della Seconda guerra mondiale l'autorit\u00e0 sovietica occup\u00f2 alcune regioni della Germania orientale, le quali sarebbero poi state riunite a formare la Repubblica Democratica Tedesca.\nIn particolare, sotto il controllo dell'autorit\u00e0 sovietica pass\u00f2 lo stabilimento di Zwickau, in Sassonia, dove prima del conflitto venivano assemblate le Audi, le DKW e le Horch. Mentre la DKW fu trasferita frettolosamente ad Ingolstadt, nella Germania Occidentale, le fabbriche Audi ed Horch vennero rilevate dal regime militare dell'immediato dopoguerra. Una volta accatastate da parte le macerie ed i rottami causati dai bombardamenti bellici, l'autorit\u00e0 militare sovietica decise di ridare nuova vita a questo impianto. Fu cos\u00ec che nel 1947 venne fondata la \"Industrieverband Fahrzeugbau\" (pi\u00f9 comunemente abbreviato in IFA), pi\u00f9 che una Casa automobilistica, un gruppo industriale con sede a Chemnitz. La ex-fabbrica Audi fu ribattezzata come \"VEB Kraftfahrzeugwerk Audi\": da l\u00ec cominciarono ad uscire i modelli IFA F8 ed F9. Nonostante il prezzo relativamente contenuto, le due vetture rimasero decisamente al di sopra delle possibilit\u00e0 del cliente medio tedesco orientale, mentre erano decisamente economiche per i tedeschi occidentali. Il motivo del prezzo basso (anche se comunque troppo alto per i tedeschi orientali) stava nel fatto che queste vetture erano di concezione antiquata, poich\u00e9 antiquati erano i progetti. La \"F8\", in particolare, era assai antiquata anche esteticamente.\nIl complesso industriale della IFA, grazie alle annessioni effettuate, pot\u00e9 contare su un ventaglio assai ampio per quanto riguardava i settori del trasporto, poich\u00e9 poteva spaziare dagli scooter (tra i primi nella storia motociclistica) alle automobili, agli autocarri, tutti prodotti con marchio IFA. I marchi detenuti dal gruppo industriale dell'IFA davano praticamente solo il nome ad ogni stabilimento appartenente al gruppo stesso.\nNel 1953 la produzione automobilistica IFA fu suddivisa tra due stabilimenti, in particolare quella della \"F9\", che da Zwickau venne trasferita proprio ad Eisenach, mentre la \"F8\" continu\u00f2 ad essere prodotta a Zwickau.\nMa gi\u00e0 nel 1956, il marchio IFA scomparve: nel settore automobilistico si sdoppi\u00f2 in due marchi identificati dalla sigla dello stabilimento, e quindi i modelli prodotti ad Eisenach assunsero il marchio AWE, mentre quelli prodotti a Zwickau assunsero il marchio AWZ. Per quanto riguardava il settore motociclistico, i vari marchi detenuti fino a quel momento dalla IFA, ossia Simson (scooter) ed altri ancora, poterono tornare a produrre con il loro marchio di origine. In particolare, la produzione motociclistica, che gi\u00e0 dalla nascita dell'IFA era in pratica totalmente basata sulla gamma di moto DKW d'anteguerra, riprese con il marchio MZ.\nCome gi\u00e0 detto, lo stabilimento di Zwickau fu destinato alla \"AWZ\", che di l\u00ec a poco avrebbe cambiato nuovamente ragione sociale in \"VEB Sachsenring Automobilwerk Zwickau\" dopo la fusione definitiva con il marchio \"VEB Sachsenring Kraftfahrzeug- und Motorenwerk\", a sua volta nato dal cambio di ragione sociale della \"Horch\", ed infine avrebbe dato vita ad un'auto storicamente importantissima come la Trabant. \nQuanto alla \"IFA\", essa non scomparve realmente, ma continu\u00f2 a fornire le direttive ai vari stabilimenti dediti alla produzione di autocarri pi\u00f9 o meno pesanti, autovetture, motocicli, ecc. La \"IFA\" cess\u00f2 di esistere nel 1990, dopo la riunificazione delle due Germanie."}
{"id": "1704540", "revid": "1632387", "url": "https://it.wikipedia.org/wiki?curid=1704540", "title": "Blutengel", "text": "I Blutengel sono un gruppo musicale tedesco che si serve di un'estetica fortemente ispirata a quella del movimento gotico. Sono stati fondati dal cantante Chris Pohl (che fa parte anche di altri gruppi come \"Terminal Choice, Tumor\" e \"Pain of Progress\" ed \u00e8 proprietario dell'etichetta discografica Fear Section) dopo la sua separazione dai Seelenkrank causata da problemi di natura legale e contrattuale.\nStoria.\nDopo la separazione dai \"Seelenkrank\", il cantante Chris Pohl lasci\u00f2 trascorrere un po' di tempo prima di riproporre un progetto musicale molto simile ma con una nuova casa discografica ed un nuovo nome: Blutengel. I testi dei loro brani sono scritti principalmente in tedesco ed in inglese e all'interno dei brani si affiancano voci maschili e femminili che cantano su una base sonora di tipo elettronico. Affrontano tematiche che spaziano su tutti gli aspetti dell'amore, da tragici e romantici amori senza speranza, agli aspetti pi\u00f9 carnali del desiderio sessuale, a cui uniscono un look ispirato a suggestioni di tipo vampirico.\nLe parti vocali femminili erano originariamente affidate a Kati Roloff e Nina Bendigkeit, che cantarono nel primo album del gruppo, \"Child of Glass\", pubblicato nel 1999. Nonostante il discreto successo riscosso da questo primo lavoro, il gruppo non diede pi\u00f9 segnali di s\u00e9 per i due anni successivi, che dedicarono alla realizzazione dell'album successivo, \"Seelenschmerz\".\nNel frattempo la formazione della band era cambiata: nel 2000 Nina Bendigkeit, fino ad allora la voce principale, riusc\u00ec ad affermarsi come fotografa professionista e lasci\u00f2 il gruppo, venendo quindi sostituita da Kati Roloff come prima voce femminile, mentre come seconda voce fu ingaggiata Gini Martin. Brani come \"Children of the Night\", \"Der Spiegel\", \"Soul of Ice\" resero \"Seelenschmerz\" un album di successo, che manc\u00f2 di poco l'ingresso nella classifica dei 100 album pi\u00f9 venduti in Germania. Il gruppo inoltre si esib\u00ec per la prima volta dal vivo al Wave Gotik Treffen di Lipsia.\nAlla fine del 2001 hanno pubblicato il singolo \"Black Roses\", con Constance Rudert come cantante che ha anche affiancato il gruppo in un'esibizione dal vivo al Dark Storm Festival: si tratt\u00f2 dell'ultima volta in cui il gruppo si \u00e8 presentato al pubblico con la sua formazione originale poich\u00e9 Kati e Gini poco dopo abbandonarono per motivi personali, fondando un proprio progetto musicale, \"Tristesse de la Lune\". Le due sono state quindi sostituite appunto dalla Rudert e da Eva P\u00f6lzing.\nCon la nuova formazione, il successivo album del gruppo, \"Angel Dust\" si piazz\u00f2 al 58\u00ba posto della classifica tedesca alla prima settimana e successi come \"Angel of the Night\" e \"Vampire Romance\" contribuirono ad aumentare la loro popolarit\u00e0.\nNel 2004 hanno pubblicato il loro quarto album, \"Demon Kiss\", seguito dal DVD \"Live Lines\" nel 2005. Nell'ottobre dello stesso anno per\u00f2 anche Eva P\u00f6lzing decise di lasciare per dedicarsi a stusi e progetti personali, venendo sostituita da Ulrike Goldmann (ex-Say-Y) prima della pubblicazione degli EP \"The Oxidising Angel\" e \"My Saviour\"\nDiscografia.\nAlbum.\n\"Seelenschmerz, Angel Dust, Demon Kiss\" e \"Labyrinth\" sono stati pubblicati anche in edizione limitata con scatola rigida comprendente un CD extra, un booklet speciale, adesivi e cartoline."}
{"id": "1704542", "revid": "767487", "url": "https://it.wikipedia.org/wiki?curid=1704542", "title": "I liga 1978-1979", "text": "L'edizione 1978-79 del Campionato polacco di calcio vide la vittoria finale del Ruch Chorz\u00f3w.\nCapocannoniere del torneo fu Kazimierz Kmiecik (Wis\u0142a Cracovia), con 17 reti."}
{"id": "1704544", "revid": "110216179", "url": "https://it.wikipedia.org/wiki?curid=1704544", "title": "Telemattina", "text": "Telemattina fu la prima trasmissione televisiva d'Europa ad andare in onda nella fascia mattutina. Ideata da Ettore Andenna, and\u00f2 in onda nel 1979, dal luned\u00ec al venerd\u00ec, dalle 10 alle 12,30, sull'emittente regionale Antenna 3 Lombardia.\nTra i conduttori vi furono, oltre allo stesso Andenna, Milly Carlucci, M. Giovanna Massironi, Monica Limido, Angela Barcella, Diana Scapolan, Elio Andenna. A ogni nome era affidata una rubrica o un gioco. Nel 1980 il programma pass\u00f2, per una sola edizione, su Telemontecarlo. Nel trasloco all'emittente monegasca si aggiunsero ad Andenna quali autori Jacques Antoine e Noel Coutisson. \n\"Telemattina\" non venne pi\u00f9 ripresa fino al 2004, quando lo stesso Andenna la riport\u00f2 su Antenna 3, anche se in una versione pi\u00f9 ridotta. Privata dell'originario autore e conduttore, la trasmissione fu poi condotta per alcune edizioni da Chiara Taormina fino a scomparire definitivamente dal palinsesto di Antenna 3."}
{"id": "1704552", "revid": "986213", "url": "https://it.wikipedia.org/wiki?curid=1704552", "title": "Ruperto del Palatinato", "text": "Era il pi\u00f9 giovane figlio dell'elettore palatino Federico V e di Elisabetta Stuart, fratello maggiore dell'elettrice Sofia nonch\u00e9 nipote prediletto di Carlo I d'Inghilterra che lo cre\u00f2 duca di Cumberland e conte di Holderness.\nBiografia.\nLa carriera di Ruperto fu piuttosto varia: in giovane et\u00e0 combatt\u00e9 contro la Spagna nei Paesi Bassi, terra d'esilio della sua famiglia. A ventitr\u00e9 anni fu nominato comandante della cavalleria dell'esercito realista dallo zio materno, re Carlo I Stuart nell'ambito della rivoluzione inglese. Sconfitto nella battaglia di Naseby, fu bandito dalle isole britanniche e segu\u00ec la famiglia reale inglese in esilio. In seguito esercit\u00f2 la professione di bucaniere nei Caraibi. Dopo la restaurazione del cugino Carlo II Stuart nel 1660, pot\u00e9 fare ritorno in Inghilterra, dove si occup\u00f2 di comando navale, divenendo il primo Governatore della Hudson's Bay Company. Si spense nel 1682, all'et\u00e0 di sessantadue anni.\nPrimi anni.\nRuperto nacque a Praga nel 1619, figlio dell'elettore palatino Federico V e di sua moglie, la principessa inglese Elisabetta Stuart; Elisabetta era infatti figlia del re d'Inghilterra Giacomo I Stuart. Un anno prima della nascita di Ruperto, nel 1618, si era verificato l'episodio della defenestrazione di Praga, che aveva dato inizio al conflitto decennale noto come Guerra dei Trent'anni. A qualche mese dalla sua nascita, il padre Federico V, di fede calvinista, era stato incoronato re di Boemia grazie all'appoggio di Inghilterra e Paesi Bassi.\nBen presto le truppe protestanti del Palatinato dovettero affrontare in campo aperto le forze cattoliche dell'imperatore Ferdinando II d'Asburgo, affidate al comando del Principe Elettore di Baviera Massimiliano. Nel 1620 i due schieramenti si affrontarono nella battaglia della Montagna Bianca, che si rivel\u00f2 un disastro per le truppe protestanti. Federico V fu costretto alla fuga assieme alla famiglia e venne spogliato del titolo di re di Boemia e di Elettore Palatino: la storia lo ricorda per questo come il \"Re d'inverno\".\nA poco pi\u00f9 di un anno, quindi, Ruperto dovette seguire i genitori in esilio presso la corte olandese di Maurizio di Nassau. All'et\u00e0 di quattordici anni Ruperto segu\u00ec il principe Federico Enrico d'Orange in guerra, partecipando all'assedio di Rheinberg nel 1633 e a quello di Breda contro gli spagnoli al comando del generale genovese Ambrogio Spinola, il tutto nell'ambito della Guerra degli ottant'anni.\nA diciannove anni combatt\u00e9 al fianco delle forze protestanti e della Francia durante l'invasione della Vestfalia; si distinse in particolare nella battaglia di Vlotho (17 ottobre 1638). Durante il corso del conflitto venne catturato e portato come prigioniero nella citt\u00e0 di Linz, in Austria; nel corso della prigionia approfond\u00ec lo studio di tecniche militari. Venne poi liberato sulla parola nel 1641 con la promessa che non avrebbe mai pi\u00f9 preso le armi contro il Sacro Romano Impero.\nL'infanzia del principe non fu facile: la sua famiglia era stata spogliata di tutto, e possedeva solamente esigue rendite di mantenimento, e Ruperto era molto giovane quando morirono il suo fratello maggiore e suo padre. Nonostante questo fu un ottimo studente, specialmente nell'apprendimento delle scienze matematiche e delle lingue. Le fonti sono inoltre testimoni dell'aspetto fisico di Ruperto, che arriv\u00f2 a misurare 6.4 piedi di altezza (pi\u00f9 di 195 centimetri).\nLa rivoluzione inglese.\nNegli anni che seguirono, Ruperto venne affidato al fratello maggiore Carlo Luigi, che aveva ereditato il titolo del padre. I due principi si recarono alla corte dello zio Carlo I Stuart, a Londra. Qui speravano di poter trovare aiuti economici per riprendere la guerra contro i nemici del Palatinato e per poter tornare a regnare a Praga. Ma Carlo I non fu in grado di fornire il suo aiuto ai giovani nipoti, coinvolto com'era nella tempesta politica che precedette la guerra civile inglese. Nel 1642, scoppiata la guerra, Ruperto segu\u00ec lo zio nella sua fuga da Londra, mentre Carlo Luigi stringeva amicizia con i parlamentari. Di l\u00ec a poco, ventitreenne, Ruperto ottenne la nomina a comandante in capo della cavalleria reale e conferm\u00f2 la sua fama di ottimo condottiero: prese Bristol ai parlamentari nel 1643 e fece togliere l'assedio a Newark a e York, prendendo possesso del suo castello, nel 1644. Nello stesso anno 1644 il re lo aveva insignito del titolo di duca di Cumberland, riservato ai principi del sangue appartenenti alla famiglia reale. Ruperto aveva ottenuto una vittoria anche nella battaglia di Powick Bridge e nella battaglia di Edgehill, che ebbe esito incerto, aveva guidato una formidabile carica della cavalleria.\nNel 1644 affront\u00f2 in campo aperto le truppe del Parlamento nella battaglia di Marston Moor durante la quale le truppe realiste subirono una pesante sconfitta. L'anno seguente, con la carica di \"General of the Royalist army\", generale dell'esercito regio, riusc\u00ec a catturare la citt\u00e0 di Leicester ma venne duramente sconfitto nella battaglia di Naseby. Dopo Naseby, cerc\u00f2 di convincere lo zio a fermare la guerra e a concludere la pace con il Parlamento. Ma Carlo I rifiut\u00f2 le condizione proposte dal nipote e lo sollev\u00f2 da ogni incarico militare. Nel 1647 Ruperto fu costretto a lasciare l'Inghilterra, su decreto del Parlamento.\nLa carriera navale.\nDopo essere stato cacciato dall'Inghilterra Ruperto entr\u00f2 a far parte dell'esercito francese, sino a quando non si riappacific\u00f2 con lo zio Carlo I. Il re gli affid\u00f2 il comando della flotta realista, che aveva lo scopo di contrastare le forze parlamentari sul mare e di impedire l'arrivo di eventuali rinforzi dal continente. Al comando della flotta, Ruperto forz\u00f2 il blocco navale del Parlamento e si port\u00f2 nel Mediterraneo, dove assalt\u00f2 navi spagnole e genovesi. Nel 1650 si scontr\u00f2 con la flotta rivoluzionaria comandata da Robert Blake, subendo una decisiva sconfitta. Il principe dovette cos\u00ec fuggire nei Caraibi, dove si dedic\u00f2 ad attivit\u00e0 piratesche. Si port\u00f2 poi in Francia e in Germania, dove tent\u00f2, invano, di vederesi riconoscere i diritti sul Palatinato, che era tornato in possesso di suo fratello Carlo I Luigi.\nLa restaurazione.\nDopo la restaurazione di Carlo II, il nuovo re permise a Ruperto di tornare in Inghilterra, dove il principe entr\u00f2 a far parte del Consiglio Privato reale. Non prese pi\u00f9 parte a battaglie terrestri ma, come George Monck e Robert Blake, gioc\u00f2 un ruolo di primo piano nella conduzione delle guerre navali contro i Paesi Bassi. Durante la seconda guerra anglo-olandese Carlo II Stuart lo nomin\u00f2 comandante supremo della flotta inglese e nel giugno 1666 Ruperto consegu\u00ec una vittoria nella battaglia di St James's Day. Un anno prima, nel 1665, aveva sconfitto gli olandesi nella battaglia di Lowestoft. Infine, nella terza guerra anglo-olandese riusc\u00ec ad impedire la completa distruzione delle flotte inglese e francese dopo la disfatta della battaglia di Sole Bay del 1672.\nNel 1670 Ruperto divenne il primo Governatore della Hudson's Bay Company (HBC), dopo che aveva finanziato le spedizioni esplorative di Pierre-Esprit Radisson e di M\u00e9dard Chouart des Groseilliers. Grazie a questa carica ottenne il comando della vasta area nota in seguito come Terra di Rupert, nel Nord America. Infine, per i suoi meriti, fu nominato Lord High Admiral, carica che tenne sino al 1679, anno in cui si ritir\u00f2 a vita privata.\nGli ultimi anni.\nDurante gli ultimi anni della sua vita, dopo essersi ritirato a vita privata, Ruperto pot\u00e9 dedicarsi alle sue passioni: le scienze matematiche e la pittura. In particolare \u00e8 ricordato per essere colui che ha utilizzato per la prima volta in Inghilterra la tecnica della maniera nera, un tipo di stampa. Ad inventarla e ad utilizzarla la prima volta in assoluto era stato nel 1642 Ludwig von Siegen, un ufficiale tedesco artista dilettante. Malgrado Ruperto non abbia mai incontrato von Siegen, \u00e8 probabile che abbia appreso questa tecnica tramite suo cugino Guglielmo VI d'Assia-Kassel, Langravio d'Assia e protettore di von Siegen. \u00c8 infatti giunti sino a noi il carteggio fra Ruperto e Guglielmo nel quale i due cugini si scambiano notizie su tecniche pittoriche. Fu sepolto a Westminster, nella cripta posta sotto il monumento della sua bisnonna Maria Stuart, dove \u00e8 sepolta anche sua madre, Elisabetta Stuart."}
{"id": "1704554", "revid": "935281", "url": "https://it.wikipedia.org/wiki?curid=1704554", "title": "Nazifascismo", "text": "Nazifascismo \u00e8 un termine politico e storiografico con il quale vengono designati il fascismo italiano e il nazionalsocialismo tedesco. \nIl fascismo italiano nacque nel 1919 per poi diffondersi e consolidarsi al potere agli inizi degli anni venti in Italia, mentre il nazionalsocialismo tedesco, noto anche come nazismo ed emulo sotto molti aspetti del primo, nacque in Germania nel 1920, ma vi si diffuse solo nel decennio successivo, giungendo al potere nel 1933. I due fondatori ideologici, che hanno poi governato i rispettivi Paesi, furono Benito Mussolini per il fascismo e Adolf Hitler per il nazismo. \nIl termine pu\u00f2 designare il periodo dell'alleanza italo-tedesca (1936\u20131943) oppure, come pi\u00f9 spesso accade, l'ultima fase della seconda guerra mondiale, cio\u00e8 il periodo della dell'occupazione nazista (1943\u20131945) e della Repubblica Sociale Italiana. Il concetto \u00e8 stato largamente utilizzato, soprattutto da parte delle forze politiche della Resistenza italiana e dagli ambienti culturali che a essa si riallacciano.\nLa sua validit\u00e0 come categoria storica \u00e8 tuttavia contestata da una corrente storiografica risalente a Renzo De Felice, che la riteneva \"un\u2019invenzione da tempo di guerra, inventata dagli Americani come strumento di propaganda e legittimata poi dai partigiani\".\nConnotazioni comuni e origine del termine.\nSe il fascismo pot\u00e9 iniziare a realizzarsi compiutamente solo dopo la presa del potere da parte di Mussolini e del PNF nel 1922, il nazismo dovette attendere il 1933 ed il conferimento del cancellierato a Hitler per arrivare al potere. Sulla scia del fascismo italiano e/o del nazismo tedesco, sorsero in tutte le nazioni europee movimenti e regimi che, sotto varie forme ed in vario modo, si ispirarono ad essi. Pur essendo questo termine contestato da pi\u00f9 parti, esso trova tuttora un ampio e consolidato utilizzo, soprattutto sotto il profilo storico-politico e mediatico. Infatti, sia il fascismo sia il nazionalsocialismo ed i regimi cui dettero vita presentano alcune importanti connotazioni comuni:\nA causa di ci\u00f2 si parla di nazifascismo, che include queste similarit\u00e0 e che indica l'unione sul piano ideologico e politico del fascismo italiano e del nazismo tedesco.\nFascismo.\nIl fascismo diede vita a un tipo di Stato definito a seconda degli storici o totalitario o totalitarismo imperfetto che caratterizz\u00f2 l'Italia dal 1925 fino al 1945. L'avvento al potere avvenne infatti nel 1922, anche se il fascismo assunse caratteristiche propriamente dittatoriali solo nel 1925 con la promulgazione delle cosiddette leggi fascistissime e si concluse definitivamente solo nel 1945 con la caduta della Repubblica Sociale Italiana.\nL'Italia fascista mantenne l'istituto monarchico con un rispetto formale delle prerogative della casa reale e un'esautorazione di fatto della stessa e del Parlamento. Nella realt\u00e0 il potere venne infatti detenuto in massima parte da Benito Mussolini e su suo mandato da un ristretto numero di gerarchi. Il Duce, come veniva chiamato il fondatore del fascismo, si fece promotore di una politica estera imperialista che port\u00f2 l'Italia alla conquista dell'Etiopia e dell'Albania e successivamente alla seconda guerra mondiale.\nIn politica interna si ebbe una graduale affermazione dell'autarchia, del corporativismo e del sindacalismo nazionale. Questi e pi\u00f9 in generale la politica economica fascista avevano l'obiettivo di eliminare i conflitti e la lotta di classe in ottica di collaborazione interclassista, realizzando tra le varie categorie produttrici le sinergie necessarie a uno sviluppo organico dell'economia.\nNazionalsocialismo.\nIl nazismo (contrazione del termine nazionalsocialismo) sorse nella prima met\u00e0 degli anni venti e raggiunse il potere in Germania grazie alla figura di Adolf Hitler, suo fondatore e capo carismatico, il quale, con il suo Partito Nazionalsocialista Tedesco dei Lavoratori, govern\u00f2 il popolo tedesco dal 1933 al 1945 fino alla conclusione della seconda guerra mondiale in Europa.\nIl totalitarismo nazista si ispir\u00f2 al fascismo per poi esercitare a sua volta (a partire dal 1938 circa) una notevole influenza sul regime mussoliniano, soprattutto in riferimento a temi afferenti le legislazioni razziali e l'antisemitismo.\nIl nazismo fu caratterizzato da una politica estera particolarmente aggressiva ed espansionista che dopo i successi iniziali (la conquista di Francia, Paesi Bassi, Balcani e tutta l'Europa centrale e orientale) ebbe come epilogo la distruzione e lo smembramento della Germania al termine della seconda guerra mondiale. In politica interna il regime fu caratterizzato da un appoggio prestato al grande capitale che a sua volta aveva finanziato l'ascesa di Hitler al potere.\nLa politica economica del regime fu caratterizzata da soluzioni improntate su forti investimenti nelle infrastrutture pubbliche (la costruzione dell'Autobahn) e del Reinhardt Program, nazionalizzazione dei grandi complessi bancari e finanziari, introduzione di una moneta parallela (Metallurgische Forschungsgesellschaft) al marco basata sulle ore di lavoro realizzate e non sulle riserve d'oro e forti finanziamenti per l'abbattimento della disoccupazione (sei milioni di disoccupati nel 1933 vennero azzerati nel 1938).\nSia in Germania sia nelle zone conquistate vennero introdotte politiche basate sul razzismo biologico nei confronti di popoli considerati inferiori e/o inassimilabili (come ebrei e zingari) e di fasce sociali ben definite considerate dal nazismo dannose (come omosessuali e affetti da malattie mentali).\nFascismo, nazionalsocialismo e nazifascismo.\nFino alla vigilia della seconda guerra mondiale (1937\u20131938 circa), almeno in patria, il fascismo italiano aveva dato vita ad un tipo di regime pi\u00f9 tollerante di quello nazista in Germania sia nei confronti delle minoranze etniche e religiose sia verso i propri avversari politici, generalmente sottoposti a sorveglianza o inviati al confino e solo nei casi pi\u00f9 gravi incarcerati o fatti assassinare. Nel Corno d'Africa (futura Africa Orientale Italiana) e precedentemente in Libia vennero invece commessi numerosi crimini di guerra con uso diffuso di aggressivi chimici sui civili a partire dal 1928, nonch\u00e9 istituzione di campi di concentramento in cui morirono molti libici a causa delle tremende condizioni di vita.\nA partire dalla seconda met\u00e0 degli anni trenta ed ancora pi\u00f9 a partire dagli inizi del decennio successivo - con l'entrata dell'Italia in guerra (1940) e la costituzione della Repubblica Sociale Italiana (1943) - le atrocit\u00e0 commesse nei territori occupati, in particolare nei Balcani, un antisemitismo particolarmente virulento, la partecipazione attiva insieme all'alleato germanico ad azioni di efferata crudelt\u00e0 e la stessa conclamata amicizia tra Mussolini e Hitler finirono con l'accomunare sempre pi\u00f9 le due dittature anche nell'immaginario collettivo, giustificando in tal modo la nascita e la diffusione del termine stesso di nazifascismo."}
{"id": "1704555", "revid": "15756", "url": "https://it.wikipedia.org/wiki?curid=1704555", "title": "Isabella di Francia", "text": "Fu l'unica superstite dei figli di Filippo IV di Francia e Giovanna I di Navarra. La regina Isabella fu nota all'epoca per la sua bellezza, l'abilit\u00e0 diplomatica e l'intelligenza.\nIsabella arriv\u00f2 in Inghilterra all'et\u00e0 di dodici anni durante un periodo di conflitto crescente tra il re e le potenti fazioni baronali. Il suo nuovo marito era famoso per il patronato che aveva profuso per il suo favorito, Pietro Gaveston, ma la regina sostenne comunque il marito Edoardo nel corso di questi primi anni, creando un rapporto di lavoro con il favorito e sfrutt\u00f2 la sua parentela con la monarchia francese per sostenere la propria autorit\u00e0 e il proprio potere. Dopo la morte di Gaveston per mano dei baroni nel 1312, Edoardo si rivolse ad un nuovo favorito, Ugo Despenser il giovane, e tent\u00f2 di vendicarsi dei baroni, con la conseguente \"guerra Despenser\" e un periodo di politica di repressione interna. Isabella non potendo tollerare Ugo Despenser, entr\u00f2 in conflitto con il marito e dal 1325 il suo matrimonio entr\u00f2 in crisi.\nMentre viaggiava in Francia, con la scusa di una missione diplomatica, Isabella inizi\u00f2 una relazione con Roger Mortimer: i due amanti decisero di deporre Edoardo II e cacciare la famiglia Despenser. La regina ritorn\u00f2 in Inghilterra con un piccolo esercito mercenario nel 1326: grazie ad esso il re venne abbandonato dal suo esercito e, tramite un colpo di stato, Isabella depose Edoardo, diventando reggente per conto di suo figlio, Edoardo III. Molti hanno creduto che Isabella abbia organizzato in seguito l'omicidio del marito. Il regime di Isabella e di Mortimer inizi\u00f2 a sgretolarsi, sia a causa delle spese sontuose della sovrana, sia per la riuscita, ma impopolare, risoluzione di problemi di lunga durata come le guerre con la Scozia.\nNel 1330, Edoardo III depose Mortimer, riprendendo la sua autorit\u00e0, e facendolo in seguito giustiziare. La regina non venne punita e visse per molti anni nel lusso, seppur non alla corte del figlio, fino alla sua morte nel 1358. Isabella \u00e8 divenuta una popolare \"femme fatale\" nei giochi e nella letteratura nel corso dei secoli, raffigurata solitamente come una bellissima e crudele manipolatrice.\nBiografia.\nGiovinezza e matrimonio (1295-1308).\nIsabella nacque a Parigi in una data incerta - sulla base dei cronisti e dalla data finale del suo matrimonio, probabilmente nacque tra il maggio e il novembre 1295. Negli annali di Wigmore \u00e8 scritto che nacque nel 1292, e anche Peter Langtoft \u00e8 d'accordo, sostenendo che avesse sette anni nel 1299. I cronisti francesi Guillaume de Nangis e Thomas Walsingham la descrivono come dodicenne al momento del suo matrimonio nel gennaio 1308, ponendo la sua nascita tra il gennaio del 1295 e del 1296.\nLa dispensa papale da Clemente V nel novembre 1305 consent\u00ec il matrimonio per procura immediato, nonostante il fatto che probabilmente avesse solo 10 anni. Dal momento che doveva raggiungere l'et\u00e0 canonica di sette anni prima del suo fidanzamento nel maggio 1303 e quella di dodici anni prima del matrimonio nel gennaio 1308, le prove suggeriscono che sia nata tra maggio e novembre 1295. I suoi genitori erano il re Filippo IV di Francia e la regina Giovanna I di Navarra, i fratelli Luigi, Filippo e Carlo divennero re di Francia.\nIsabella nacque nella famiglia reale che governava lo stato pi\u00f9 potente dell'Europa occidentale. Suo padre, il re Filippo, noto come \"il Bello\" a causa del suo aspetto avvenente, era un uomo stranamente impassibile, tanto che i contemporanei lo hanno descritto come \u00abn\u00e9 un uomo, n\u00e9 una bestia, ma una statua\u00bb. Storici moderni hanno notato che abbia \u00abcoltivato una reputazione per la regalit\u00e0 cristiana e [abbia] mostrato alcune debolezze della carne\u00bb. Filippo cerc\u00f2 di centralizzare il potere reale in Francia, impegnandosi in una sequenza di conflitti per ampliare o consolidare l'autorit\u00e0 francese in tutta la regione, ma rimase continuamente a corto di denaro durante il suo regno. Apparve quasi ossessionato nella ricerca di ricchezza e terre, cosa di cui fu in seguito accusata anche la figlia. La madre di Isabella mor\u00ec quando la bambina era ancora molto piccola: alcuni contemporanei sospettarono Filippo IV dell'omicidio della moglie Giovanna I, anche se probabilmente in modo errato.\nIsabella crebbe al Louvre e al \"Palais de la Cit\u00e9\" di Parigi, affidata a Teofania de Saint-Pierre, la sua balia, da cui ricevette una buona istruzione e che le insegn\u00f2 a leggere, in seguito svilupp\u00f2 un amore per i libri. Come era consueto per il periodo, tutti i figli di Filippo furono fatti sposare da giovani per il beneficio politico. Isabella fu promessa in sposa dal padre al re Edoardo II d'Inghilterra, mentre era ancora un bambino, con l'intenzione di risolvere i conflitti tra Francia e Inghilterra, riguardo ai possedimenti continentali inglesi in Guascogna, Angi\u00f2, Normandia e Aquitania. Papa Bonifacio VIII aveva sollecitato il matrimonio, gi\u00e0 nel 1298 ma venne ritardato da dispute sui termini del contratto di matrimonio. Il re inglese Edoardo I tent\u00f2 di rompere il fidanzamento pi\u00f9 volte per ottenere un vantaggio politico, e solo dopo la sua morte nel 1307 il matrimonio ebbe luogo.\nIsabella ed Edoardo si sposarono a Boulogne-sur-Mer il 25 gennaio 1308. Il guardaroba di Isabella pu\u00f2 dare alcune indicazioni della sua ricchezza e stile: aveva abiti di seta, velluto, taffet\u00e0 e stoffa, numerose pellicce, oltre 72 acconciature e cuffie; inoltre port\u00f2 con s\u00e9 due corone d'oro, stoviglie d'oro e d'argento e 419 metri di tela. All'epoca delle nozze Isabella venne descritta da Goffredo di Parigi come \u00abla bellezza delle bellezze [...] del regno, se non di tutta Europa\u00bb. Questa descrizione non era probabilmente solo adulazione di un cronista, dato che sia il padre che i fratelli di Isabella erano considerati uomini molto belli dai contemporanei ed era stato suo marito a soprannominarla \"Isabella la Bella\".\nIsabella fu descritta come somigliante al padre e non alla madre, la regina regnante di Navarra, donna comune e paffuta. Ci\u00f2 indica che Isabella era esile e diafana, anche se i canoni di bellezza del tempo favorivano le donne bionde e dal viso leggermente pieno: Isabella potrebbe avere seguito invece questo stereotipo. Durante la sua vita, Isabella venne descritta come affascinante e diplomatica, con una particolare abilit\u00e0 a convincere le persone a seguire le sue idee; in pi\u00f9, cosa insolita nel Medioevo, i contemporanei parlarono anche della sua grande intelligenza.\nRegina consorte.\nCome regina e moglie di Edoardo II, la giovane Isabella affront\u00f2 numerose sfide. Edoardo II era bello, ma non \"convenzionale\", avendo probabilmente tresche romantiche con Pietro Gaveston e poi con Ugo Despenser il giovane. Edoardo si era trovato in disaccordo con i baroni e, in particolare, anche con Thomas di Lancaster, pur continuando la guerra contro gli scozzesi che aveva ereditato da Edoardo I. Usando i suoi stessi sostenitori a corte, e con il patrocinio della sua famiglia francese, Isabella tent\u00f2 di attuare un percorso politico attraverso queste sfide: con successo si alle\u00f2 al Gaveston, ma dopo la sua morte per mano dei baroni la sua posizione divenne sempre pi\u00f9 precaria. Edoardo cominci\u00f2 a vendicarsi dei suoi nemici con un'alleanza sempre pi\u00f9 brutale con la famiglia Despenser, in particolare col suo nuovo favorito, Ugo Despenser il giovane. Nel 1326 Isabella si trov\u00f2 in maggior contrasto sia con Edoardo che con Ugo, vedendosi cos\u00ec costretta ad offrirsi per prendere il potere e regnare in Inghilterra.\nLa caduta di Gaveston (1308-1312).\nIl marito di Isabella era un personaggio inusuale nel Medioevo in cui si trov\u00f2 a vivere. Egli incarnava l'archetipo del re Plantageneto alla perfezione: era alto, atletico e, all'inizio del regno, popolare fra i suoi sudditi. Edoardo per\u00f2 rifiut\u00f2 di perseguire le occupazioni ritenute tipiche per un sovrano dell'epoca quali le giostre, la caccia e la guerra; si interessava invece di musica, poesia e lavori manuali. A questo si aggiunge la questione dell'orientamento sessuale di Edoardo: si pu\u00f2 credere che egli fosse bisessuale, in un periodo in cui l'omosessualit\u00e0 era considerata un crimine grave, tuttavia non esistono testimonianze dirette ed attendibili circa il suo orientamento. I contemporanei lo condannarono per la sequela di favoriti maschi di cui si circond\u00f2, accusandolo di amarli oltre ogni misura e altri si spinsero oltre parlando di relazioni peccaminose intercorse fra loro. Isabella ebbe da lui, in ogni caso, quattro figli e l'opinione che si sta facendo strada fra gli storici moderni \u00e8 che con essi Edoardo avrebbe intrattenuto relazioni meramente platoniche.\nQuando Isabella arriv\u00f2 in Inghilterra Edoardo era gi\u00e0 coinvolto in un profondo legame sentimentale con Pietro Gaveston, un soldato definito \"pomposo ed arrogante\", un uomo avventato ed ostinato dotato di una personalit\u00e0 che, evidentemente, attraeva Edoardo. Durante la cerimonia nuziale il re scelse di sedere accanto all'amico/amante invece che accanto alla sposa tredicenne offendendo oltremodo i suoi zii Luigi d'\u00c9vreux e Carlo di Valois che in risposta rifiutarono di dare alla nipote le terre che le spettavano. In aggiunta Edoardo don\u00f2 a Pietro i gioielli della moglie che li indoss\u00f2 in pubblico. La relazione fra Isabella e Pietro era estremamente complessa. L'opposizione dei baroni capitanata da Tommaso Plantageneto stava aumentando e Filippo IV di Francia li andava foraggiando usando Isabella e il suo seguito quali intermediari.\nEdoardo fu forzato a confinare Pietro in esilio in Irlanda e cominci\u00f2 a dimostrare a Isabella maggior rispetto donandole anche delle terre, in cambio Filippo cess\u00f2 di finanziare i baroni. Pietro torn\u00f2 presto dall'Irlanda e dal 1309 al 1311 i tre parvero trovare un equilibrio che permise quella sorta di strana convivenza che si instaur\u00f2. Intanto Tommaso, nemico principale di Pietro, cominciava a considerare la regina come un'alleata di quest'ultimo mentre lei, dal canto suo, iniziava a costruirsi una propria rete di sostenitori a corte trovando appoggio principalmente nei Beaumont, opposti ai Lancaster di cui Tommaso faceva parte. I Beaumont erano francesi come lei e il membro pi\u00f9 anziano della famiglia, Isabella de Vesci, era stata una delle pi\u00f9 intime confidenti di Eleonora di Castiglia e ora, supportata dal fratello Enrico di Beaumont, divenne intima con Isabella.\nNel 1311 Edoardo condusse una fallimentare campagna contro gli scozzesi nel corso della quale lui e la moglie riuscirono a salvarsi a fatica dalla cattura, subito dopo i baroni insorsero ancora costringendo il re a firmare le Ordinanze del 1311. In base a queste non solo Gaveston, ma che la De Vesci e suo fratello vennero espulsi dalla corte. Il 1312 vide l'esplodere di una guerra civile fra il re e i baroni a causa di Pietro, in quest'occasione Isabella rimase al fianco del marito e scrisse lettere furiose agli zii chiedendo supporto. Il re lasci\u00f2 la moglie presso il priorato di Tynemouth per andare a sconfiggere i baroni, ma l'impresa non gli riusc\u00ec, egli dovette darsi alla fuga e l'intera faccenda si risolse in un disastro. Edoardo scapp\u00f2 e cos\u00ec Pietro che si rifugi\u00f2 al Castello di Scarborough dove i baroni lo circondarono e lo catturarono e Tommaso insieme a Guy de Beauchamp, X conte di Warwick furono fra coloro che si assicurarono di giustiziarlo. Il rivale di Isabella per l'affetto del marito era morto, ma la situazione in Inghilterra restava altamente instabile.\nTensione crescente (1312-1321).\nIn tutto il decennio successivo la tensione non fece che crescere. Nel 1312 Isabella diede alla luce il suo primogenito Edoardo, ma entro la fine dell'anno l'atmosfera a corte cambi\u00f2 di nuovo. Edoardo faceva molto assegnamento sui parenti della moglie tanto che uno dei suoi zii, Luigi, era venuto da Parigi per assisterlo, ma Hugh le Despenser, I conte di Winchester faceva ormai parte del circolo privato del re dando il via all'era del dominio dei Despenser sulla corte. I Despenser erano nemici dei Lancaster e dei loro alleati nelle Marche gallesi ed ebbero vita facile nel trovare un'alleanza con Edoardo che cercava vendetta per la morte di Pietro.\nNel 1313 Isabella and\u00f2 in Francia per assicurarsi supporto dalla famiglia e il viaggio culmin\u00f2 in quello che \u00e8 ricordato come lo Scandalo della Tour de Nesle, il viaggio fu piacevole e con molte feste a dispetto delle ferite che ella riport\u00f2 quando la sua tenda prese fuoco. Durante la visitia gli zii avevano organizzato uno spettacolo di Teatro dei burattini e dopo la rappresentazione Isabella e il marito avevano donato nuovi portamonete ricamati ai suoi fratelli e alle sue cognate. I due tornarono a casa con la promessa dell'aiuto dei francesi in tasca contro i baroni inglesi, pi\u00f9 tardi in quello stesso anno il re e la moglie diedero un banchetto per celebrare il loro ritorno a casa ed Isabella not\u00f2 che due dei portamonete che aveva regalato alle cognate erano ora portati da due cavalieri Normanni Gautier e Philippe d'Aunay. Isabella ne argu\u00ec che le due stavano portando avanti delle relazioni illecite e quando torn\u00f2 in Francia poco dopo, nel 1314, avvert\u00ec il padre dando luogo, appunto, allo scandalo della Tour de Nesle che port\u00f2 conseguenze legali per tre delle sue cognate.\nBianca di Borgogna e Marguerite di Borgogna vennero imprigionate a vita per adulterio, mentre Giovanna II di Borgogna fu imprigionata per un anno, in quanto colpevole solo di aver nascoste le relazioni illecite delle precedenti. La reputazione di Isabella in Francia ne risent\u00ec, ma a nord le cose stavano andando anche peggio. Edoardo tent\u00f2 ancora di annientare gli scozzesi con una nuova campagna militare che si risolse nella disastrosa sconfitta alla Battaglia di Bannockburn e i baroni lo colpevolizzarono. Tommaso reag\u00ec alla disfatta aumentando il proprio potere in Inghilterra e tagliando i fondi alla regina, a peggiorare ancora di pi\u00f9 le cose fu la Grande carestia del 1315-1317 che fece non solo perdere molto denaro, ma, peggio ancora, molte vite.\nNel 1316 Isabella partor\u00ec John, ma nonostante due figli maschi la posizione di Edoardo restava precaria. Due anni dopo ad Oxford fece la sua comparsa tale John Deydras che afferm\u00f2 di essere il vero figlio di Edoardo I d'Inghilterra scambiato in culla con Edoardo. Millantare di essere il vero re condusse Deydras al patibolo in quello stesso anno, ma la crescente impopolarit\u00e0 del sovrano fece s\u00ec che la voce si spargesse largamente e pare che Isabella fosse rimasta molto turbata dall'accaduto. La regina rispose alla crisi avvicinandosi sempre pi\u00f9 ad Enrico di Beaumont in opposizione ai Lancaster e sua sorella torn\u00f2 ad essere la sua consigliera e si ritagli\u00f2 un sempre maggior ruolo nel governo del paese come il presenziare alle riunioni del consiglio.\nJames Douglas, uno dei generali di Roberto I di Scozia fece dei piani per catturare Isabella nel 1319 e solo per un soffio ella riusc\u00ec a scappare. I sospetti per l'accaduto caddero sui Lancaster e uno dei cavalieri del re, Edmund Darel, venne arrestato con l'accusa di aver rivelato il luogo in cui era la regina nonostante le accuse contro di lui fossero tutt'altro che provate. Nel 1320 Isabella si rec\u00f2 con il marito in Francia per convincere il fratello Filippo V di Francia a fornire ulteriore supporto per sconfiggere i baroni.\nNel frattempo Ugo Despenser il giovane divent\u00f2 il nuovo favorito di Edoardo e a quei tempi venne ampiamente creduto che i due intrattenessero una relazione sessuale. I due erano della stessa et\u00e0 e Despenser padre aveva supportato il re e Gaveston pochi anni prima, a questo si deve aggiungere che essi erano nemici dei Lancaster e con il sostegno di Edoardo iniziarono a fortificare la loro base di potere nelle Marche gallesi finendo per farsi nemico sia Roger Mortimer di Chirk che suo nipote Ruggero Mortimer, I conte di March, entrambi loro rivali per il controllo delle marche.\nSe Isabella era stata in grado di trovare un modo per convivere con Gaveston presto fu altrettanto chiaro che non sarebbe stato possibile fare lo stesso con Ugo, per sua sfortuna ella era ancora in pessimi rapporti con i Lancaster e questo chiudeva molte delle sue possibilit\u00e0 di manovra. Nel 1321 i Lancaster chiesero l'esilio dei Despenser inviando a Londra un contingente di truppe, Aymer de Valence, II conte di Pembroke, un nobile con forti legami con la Francia chiese alla regina di intervenire in modo da evitare una guerra, ed ella s'inginocchi\u00f2 pubblicamente perch\u00e9 il marito acconsentisse al loro esilio fornendogli nel contempo una scusa che gli salvasse la faccia. Il re disse di s\u00ec, ma programm\u00f2 di farli tornare appena possibile.\nIl ritorno dei Despenser (1321-1326).\nA dispetto della dilazione fornita dall'intervento della regina la tensione fra tutte le fazioni che circondavano Edoardo, la moglie, i Despenser e i baroni, rimase estremamente alta e diverse forze militari erano ancora in movimento per il paese. In quel periodo Isabella and\u00f2 in pellegrinaggio a Canterbury, ma nel viaggio devi\u00f2 dal percorso abituale fermandosi al Castello di Leeds capitanato da Bartholomew de Badlesmere (1275 circa-14 aprile 1322), egli era stato fra gli attendenti della corte di Edoardo, ma dal 1321 si era unito a coloro che gli si opponevano. In quel momento egli era assente e diversi storici ritengono che la sosta di Isabella fosse calcolata in modo da dare al marito un Casus belli. Nel castello c'era solo sua moglie Margaret de Clare che ne era anche a capo e quando ella rifiut\u00f2 l'accesso alla regina senza il consenso del marito ne nacque una scaramuccia poich\u00e9 sulla scorta della regina era caduta una pioggia di frecce, era l'inizio della Guerra dei Despenser.\nEdoardo mobilit\u00f2 il proprio esercito e mentre metteva sotto assedio il castello di Leeds a Isabella venne assegnata la guida della Court of Chancery, Leeds cadde il 31 ottobre e Margaret insieme ai figli venne spedita alla Torre di Londra, mentre 13 uomini della guarnigione vennero impiccati. Nel mese di gennaio i Mortimer vennero costretti alla resa grazie anche alle forze fornite dai Despenser tornati in patria e in marzo Tommaso Plantageneto ed altri nobili vennero sconfitti alla Battaglia di Boroughbridge, Tommaso venne giustiziato, Edoardo e i Despenser avevano vinto. Ugo era di nuovo il favorito del re e nei quattro anni che seguirono essi imposero un duro governo sopra la nazione, una sorta di vendetta consistente nella confisca di terreni, imprigionamenti su larga scala, esecuzioni e punizioni estese a tutti i membri dell famiglie, comprese le donne e gli anziani. Queste azioni vennero condannate dai cronacotecari dell'epoca e la stessa Isabella dovette esserne preoccupata, perch\u00e9 alcune delle vedove perseguitate erano sue amiche.\nI rapporti fra lei e Ugo andarono peggiorando, i Despenser rifiutarono di pagarle del denaro dovutole o di restituirle i castelli di Marlborough e di Devizes. Alcuni autori hanno peraltro suggerito che potrebbero esservi le prove che Ugo avesse in un qualche modo tentato di assalire fisicamente Isabella, sicuramente dopo Boroughbridge Edoardo inizi\u00f2 ad essere meno generoso nei suoi doni alla moglie e nulla del bottino raccolto in battaglia and\u00f2 a lei. Per giunta in quello stesso periodo ella corse un grave rischio nel corso di un'altra fallimentare campagna di Edoardo contro gli scozzesi in un modo che avvelen\u00f2 per sempre i rapporti con il marito e i Despenser. Isabella e il marito avevano viaggiato insieme verso nord all'inizio della campagna autunalle e prima della disastrosa Battaglia di Old Byland Edoardo era tornato a sud, apparentemente per radunare altri uomini, ed Isabella era stata mandata al priorato di Tynemouth.\nCon l'esercito scozzese in marcia ella s'era giustamente preoccupata per la propria sicurezza e aveva chiesto l'intervento del marito, egli aveva quindi proposto di inviarle degli uomini dei Despenser, ma Isabella aveva rifiutato chiedendo l'intervento di uomini di pi\u00f9 provata fiducia. Mentre si ritirava verso sud con i Despenser Edoardo non cap\u00ec la portata della situazione con il risultato che la moglie si trov\u00f2 tagliata fuori da ogni aiuto con gli scozzesi da un lato e le coste pattugliate dalle navi fiamminghe alleate degli scozzesi. A quel punto ella fu costretta a impiegare alcuni uomini del proprio seguito perch\u00e9 mantenessero gli scozzesi a distanza mentre alcuni altri cavalieri requisivano una nave, alla fine tutti riuscirono a mettersi in salvo su un vascello, ma due delle sue dame di compagnia persero la vita. Una volta in mare riuscirono a evitare i fiamminghi attraccando pi\u00f9 a sud e dirigendosi verso York. Isabella era furiosa con il marito, che dal suo punto di vista l'aveva lasciata in mano al nemico, e con i Despenser per averlo convinto a ritirarsi invece di mandarle aiuto.\nDa quel momento ella si separ\u00f2 quasi formalmente dal marito permettendogli di vivere con Ugo, alla fine del 1322 Isabella lasci\u00f2 la corte per un viaggio di dieci mesi nel paese che comp\u00ec da sola, l'anno seguente vide brevemente il marito, ma rifiut\u00f2 di prestare un giuramento di fedelt\u00e0 ai Despenser e venne privata del diritto di dare protezione regale a chi la chiedeva. Alla fine del 1324 i rapporti fra Francia e Inghilterra s'andarono inasprendo e il marito e i Despenser reagirono confiscando le terre di Isabella, subentrarono nella direzione del suo seguito ed arrestarono il personale di origine francese. La pi\u00f9 giovane delle sue figlie, Joan, nata tre anni prima fu presa dalla sua custodia e messa nelle mani dei Despenser, \u00e8 possibile che fu in quel momento che Isabella avesse compreso che il suo matrimonio era finito e che fosse ora di considerare soluzioni pi\u00f9 radicali.\nL'invasione dell'Inghilterra.\nDal 1325 il matrimonio fra Isabella ed Edoardo aveva subito la rottura definitiva ed ella doveva confrontarsi con il fatto che suo marito era sempre pi\u00f9 nella presa di Ugo, il suo favorito. Con la confisca delle sue terre e l'arresto di parte del suo seguito ella dovette valutare altre opzioni e quando suo fratello Carlo IV di Francia confisc\u00f2 alcuni possedimenti del cognato ella si rec\u00f2 in Francia inizialmente con l'incarico di ristabilire la pace fra i due paesi. La sua presenza laggi\u00f9 divenne tuttavia un rischio per tutti gli oppositori di Edoardo ed ella mise insieme un esercito da opporre al marito insieme a Ruggero Mortimer, I conte di March che divenne poi il suo amante. Isabella e Ruggero tornarono in Inghilterra con un esercito di mercenari e il paese venne in breve sottomesso, Ugo e suo padre vennero arrestati e giustiziati ed Edoardo venne costretto ad abdicare, se egli fosse stato poi pi\u00f9 o meno assassinato \u00e8 ancora oggetto di dibattito. Isabella govern\u00f2 per il figlio Edoardo fino al 1330 quando questi depose Mortimer e govern\u00f2 autonomamente.\nTensioni in Guascogna (1321-1325).\nFra i titoli di Edoardo c'era anche quello di duca d'Aquitania e per questo doveva rendere omaggio al re di Francia per le proprie terre in Guascogna. Tre dei fratelli di Isabella avevano regnato brevemente, Edoardo aveva evitato di dare omaggio a Luigi X di Francia e si arrese a farlo quando ascese Filippo V di Francia sotto il peso di grandi pressioni. Quando gli successe Carlo IV Edoardo tent\u00f2 di nuovo di evitarlo ottenendo solo di aumentare le tensioni gi\u00e0 esistenti, uno degli elementi di disputa erano i confini della provincia guascona di Agenais. La tensione sal\u00ec nel novembre 1323 in seguito alla costruzione di una bastide, una citt\u00e0 fortificata, a Saint Sardos da parte di un vassallo francese. Le forze di Guascogna la distrussero e in cambio Carlo attacc\u00f2, senza successo, il villaggio di Montpezat, ne segu\u00ec la guerra di Saint-Sardos nella quale lo zio di Isabella, Carlo di Valois, prese l'Aquitania dal controllo inglese, nel 1324 Carlo IV ne occup\u00f2 la gran parte, tranne le aree costiere.\nEdoardo non voleva andare in Francia, la tensione in patria era pesante e nel 1324 c'era stato un tentativo di assassinare lui e Ugo, mentre l'anno seguente si vocifer\u00f2 che qualcuno avesse assunto il mago John di Nottingham perch\u00e9 li uccidesse con la necromanzia. Nel frattempo bande militari occupavano aree dell'Inghilterra e il re temeva che se egli si fosse allontanato, anche per poco, i nobili ne avrebbero approfittato per insorgere e vendicarsi dei Despenser. Carlo mand\u00f2 quindi un messaggio al cognato tramite Papa Giovanni XXII dicendogli che era disposto a rivedere la confisca dei suoi possedimenti se gli cedeva l'Agenais e gli rendeva omaggio per le restanti terre e il papa propose che Isabella facesse da ambasciatrice ed ella accett\u00f2.\nElla promise di tornare in Inghilterra per l'estate e nel marzo 1325 era a Parigi dove negozi\u00f2 rapidamente una tregua sulla Guascogna, suo figlio Edoardo sarebbe dovuto andare presso lo zio e rendergli omaggio in vece del padre. Edoardo arriv\u00f2 in Francia e in settembre rese omaggio a Carlo, Isabella a quel punto sarebbe dovuta tornare a casa, ma rimase presso i parenti insieme al figlio. Edoardo scrisse pi\u00f9 volte al papa e al cognato preoccupato per l'assenza della moglie senza nessun profitto. Carlo dal canto suo rispose che Isabella era venuta liberamente e altrettanto liberamente poteva andarsene, dal canto suo lui si rifiutava di espellerla. Nel frattempo i messaggi portati da Walter de Stapledon (1\u00ba febbraio 1261-15 ottobre 1326) ed altri agenti del re non erano incoraggianti, Isabella aveva pubblicamente umiliato Stapledon e attorno a lei si raccoglievano i nemici del re, Isabella si vestiva come una vedova asserendo che Ugo aveva distrutto il suo matrimonio ed ella stava mettendo insieme una corte di esiliati, fra cui Edmondo di Woodstock e Giovanni di Bretagna, fu in quel periodo probabilmente che ella inizi\u00f2 la propria relazione con Ruggero Mortimer.\nRoger Mortimer (1325-1326).\nRuggero Mortimer, I conte di March era un potente signore delle Marche sposato con Giovanna de Geneville, II baronessa di Geneville da cui aveva avuto dodici figli, egli era stato imprigionato alla Torre a seguito della fine della Guerra dei Despenser e se suo zio Roger Mortimer di Chirk vi era morto nello stesso anno egli era riuscito a fuggire nel 1323. Ruggero era riuscito a fare un buco nel muro della cella, da l\u00ec era salito al tetto ed era disceso con l'aiuto di una fune fornitagli da un complice, aveva raggiunto il Tamigi e poi la Francia. Storici di epoca vittoriana suggeriscono che fu Isabella ad aiutarlo nella fuga perch\u00e9 la loro relazione era gi\u00e0 iniziata, tuttavia la maggior parte degli storici crede che non vi siano sostanziali prove a carico di questa teoria e che i due non condividessero un rapporto di una certa rilevanza prima del loro incontro a Parigi. Isabella e Ruggero si erano incontrati grazie a sua cugina Jeanne di Valois che aveva avvicinato Isabella proponendo un'alleanza fra le loro due famiglie che sarebbe avvenuta con il matrimonio fra il principe Edoardo e la figlia di Jeanne Filippa di Hainaut.\nLa relazione fra Isabella e Ruggero dovrebbe essere iniziata attorno al mese di dicembre 1325, ella facendolo si assunse un certo rischio, nella societ\u00e0 del tempo l'infedelt\u00e0 femminile era severamente punita e le conseguenze potevano essere fatali come dimostra il destino delle cognate di Isabella di cui s'\u00e8 scritto poco sopra. Quel che li spinse ad avvicinarsi \u00e8 ancora oggetto di dibattito, molti storici ritengono che, al di l\u00e0 dell'attrazione fisica i due condividessero l'interesse per le leggende su Re Art\u00f9 e l'amore per la raffinatezza, oltre ovviamente all'odio per i Despenser. Portando il figlio con s\u00e9 Isabella e Ruggero si recarono presso la corte di Guglielmo I di Hainaut nell'estate del 1326 e l\u00ec il principe venne fidanzato a Filippa in cambio di una sostanziosa dote. Ella us\u00f2 quel denaro oltre ad una somma fornitale dal fratello per radunare un esercito di mercenari cui si aggiunse un piccolo contingente dell'Hainaut. Quale parte dell'accordo matrimoniale vennero fornite anche delle Man-of-war e altri vascelli, ora Edoardo aveva motivo di temere un'invasione e nel mese di settembre Isabella e Ruggero salparono per l'Inghilterra.\nLa presa di potere (1326).\nEssendo riusciti a evitare le flotte di Edoardo, Isabella e Ruggero attraccarono il 24 settembre nei pressi dell'fiume Orwell, sulla costa orientale. Il loro esercito era piccolo, forse 2.000 di uomini e dopo aver tentennato per cercare di capire dov'erano approdati, Isabella ordin\u00f2 di muoversi verso l'entroterra. Anche lei, vestita da vedova, segu\u00ec l'esercito. Le milizie locali assoldate per fermarli si unirono a lei e il giorno dopo arriv\u00f2 a Bury St Edmunds e poco dopo giunse a Cambridge, dove suo cognato Tommaso di Brotherton la raggiunse cos\u00ec come fece Enrico Plantageneto, zio di Edoardo. Gi\u00e0 il 27 voci di un'imminente invasione avevano raggiunto il re e i Despenser, quindi il sovrano ordin\u00f2 agli sceriffi locali di mobilitare un'opposizione in grado di fermarli, ma presto anche la capitale divenne poco sicura data l'inquietudine dei cittadini ed Edoardo decise di lasciare la citt\u00e0. Il 2 ottobre Isabella era a Oxford dove trov\u00f2 di nuovo una calorosa accoglienza, nello stesso giorno Edoardo lasci\u00f2 Londra per il Galles e Isabella, che ormai aveva in mano un'effettiva alleanza con i Lancaster, poteva contare sull'appoggio di tutti gli oppositori del marito.\nDa l\u00ec ella si diresse verso la capitale, il 7 ottobre fece tappa a Dunstable. Intanto Londra era nelle mani della folla e Walter Stapledon, non realizzando quanto ormai il potere reale fosse al collasso, intervenne per salvare le proprie propriet\u00e0 dai rivoltosi. La gente, che non l'aveva mai amato, lo assal\u00ec uccidendolo e la sua testa venne quindi spedita a Isabella. Il 9 Edoardo era a Gloucester e Isabella si diresse rapidamente verso ovest nel tentativo di isolarlo, ma giunse una settimana dopo lo stesso giorno in cui egli varc\u00f2 i confini del Galles.\nIntanto Despenser padre tenne Bristol in modo da poter tentare di arginare l'avanzata di Isabella, e lei e Ruggero misero la citt\u00e0 sotto assedio dal 18 al 26 ottobre e quando questa cadde ella riusc\u00ec a riprendere le figlie Joan ed Eleonora di Woodstock che erano sotto la tutela dei Despenser. Abbandonato dalla corte e sempre pi\u00f9 solo Edoardo tent\u00f2 di fuggire con Ugo sull'isola di Lundy, ma il cattivo tempo li respinse pi\u00f9 volte contro le coste gallesi. Intanto Isabella che ormai aveva preso Bristol fece base a Hereford, presso i confini, ed ordin\u00f2 a Henry Plantageneto di trovare suo marito ed arrestarlo. Dopo una quindicina di giorni spesi a scappare Edoardo e Ugo vennero presi nei pressi del villaggio di Llantrisant il 16 novembre.\nLe vendette iniziarono subito: Hugh Despenser padre venne arrestato subito e nonostante i tentativi di Isabella di proteggerlo, venne giustiziato dai Lancaster che diedero il corpo in pasto ai cani. Altre teste caddero, Edmund FitzAlan, IX conte di Arundel, che aveva avuto molte delle terre confiscate ai Mortimer nel 1322 venne giustiziato il 17 novembre mentre lo stesso Ugo Despenser venne ucciso il 24 e una grande folla si radun\u00f2 in attesa dell'esecuzione. La folla lo prese dal suo cavallo, lo spogli\u00f2 e gli scarabocchi\u00f2 addosso versetti biblici sulla corruzione, quindi venne portato in citt\u00e0 e presentato di fronte a Isabella, Ruggero e i Lancaster. Egli venne condannato all'impiccagione come i ladri e alla castrazione, quindi venne fatto a pezzi come un traditore e i brandelli vennero spediti in giro per l'Inghilterra. Una volta che il nocciolo degli alleati dei Despenser venne distrutto Isabella e Ruggero iniziarono a mostrare maggiore freno: alcuni nobili vennero perdonati e molti degli ufficiali di corte di vecchia nomina vennero riconfermati. Ovviamente c'era ancora una questione, Edoardo era il marito di Isabella, era vivo ed era il legittimo re.\nLa morte di Edoardo (1327).\nEdoardo era stato posto sotto la custodia dello zio Henry Plantageneto, ma Isabella era preoccupata che attorno a lui si costituisse un nucleo di supporto e in novembre ella entr\u00f2 alla Torre, nomin\u00f2 sindaco uno dei suoi sostenitori e convoc\u00f2 un consesso di nobili a Wallingford per discutere del destino di Edoardo. Tale concilio concluse che egli doveva essere deposto e considerato agli arresti per il resto della vita, decisione che venne ratificata dal Parlamento d'Inghilterra presieduto dai seguaci di Isabella e Ruggero. La sessione inizi\u00f2 nel gennaio 1327 e il caso venne sostenuto da Adam Orleton (morto 1345), sostenitore di Isabella. Il principe Edoardo venne dichiarato re con il nome di Edoardo III d'Inghilterra e, vista la sua minore et\u00e0, sua madre sarebbe stata reggente. Tuttavia la situazione era tutto meno che chiara: alcuni legislatori del regno consideravano Edoardo come il legittimo sovrano a dispetto di ogni decisione del parlamento e tutti sapevano che egli poteva essere molto vendicativo.\nQuel che fu di Edoardo, e il ruolo che Isabella rivest\u00ec nella vicenda, sono ancora oggi oggetto di acceso dibattito. Il poco su cui si \u00e8 concordi \u00e8 che la regina e Ruggero spostarono Edoardo dal Castello di Kenilworth a quello pi\u00f9 sicuro di Berkeley, dove fu posto sotto la custodia di Thomas de Berkeley, III barone Berkeley (1293 o 1296 \u2013 27 ottobre 1361). Il 23 settembre 1327 Isabella e Ruggero vennero informati che Edoardo era morto durante la prigionia per un incidente; egli venne sepolto alla Cattedrale di Gloucester e il suo cuore venne mandato alla vedova. Dopo i funerali per molti anni si vocifer\u00f2 che Edoardo fosse vivo, ma esiliato, in Europa: tale teoria emerge chiaramente dalla cosiddetta \"lettera di Fieschi\" senza che per\u00f2 nessuna prova concreta sia mai stata portata a supporto di tali supposizioni. Secondo le leggende, Isabella e Ruggero idearono il suo omicidio in modo che la colpa non ricadesse su di loro, spedendo il famoso ordine \"Eduardum occidere nolite timere bonum est\", la cui interpretazione \u00e8 opposta a seconda di dove si metta la virgola: \"non temete di uccidere Edoardo, \u00e8 cosa buona\", oppure \"non uccidete Edoardo, \u00e8 bene aver paura\". In realt\u00e0 ci sono poche prove che attestino che qualcuno abbia ordinato il suo omicidio o che una qualunque disposizione sia stata scritta in proposito. Anche la tradizione che vuole Edoardo ucciso con un attizzatoio non ha fonti coeve a supporto.\nLa storiografia del XX secolo ritiene che Edoardo sia morto al castello di Berkeley o per ordine della regina o per una malattia derivata dalla prigionia, e che le voci di una sua sopravvivenza all'estero non siano altro che teorie fantasiose, del tipo di quelle circolate su Giovanna d'Arco al tempo della sua morte. Tre storici contemporanei tuttavia offrono altre interpretazioni. L'ipotesi formulata da Paul Doherty, basandosi principalmente sulla lettera di Fieschi, vuole che Edoardo scappasse da Berkeley con l'aiuto di un uomo chiamato William Ockle: questi in seguito avrebbe assunto il nome di \"William il gallese\" girando l'Europa e spacciandosi per il re spodestato con lo scopo di attirare su di s\u00e9 i sospetti e di allontanarli dal vero Edoardo. Il re sarebbe quindi vissuto nascosto sul continente, e, ovviamente, a Gloucester sarebbe stato seppellito sepolto qualcuno che gli somigliava.\nSecondo la seconda di queste ipotesi storiografiche, formulata da Ian Mortimer e focalizzata su alcuni documenti coevi, sarebbe invece stato Ruggero a organizzare una finta fuga per poi portare segretamente Edoardo in Irlanda. Qui, il deposto re avrebbe alla fine riacquistato la libert\u00e0, ma, siccome non era bene accetto nemmeno dopo la caduta di Ruggero ed Isabella, sarebbe dovuto riparare in Europa e, solo in seguito, suo figlio lo avrebbe fatto seppellire davvero a Gloucester.\nSecondo Alison Weir, infine, partendo ancora dalla lettera di Fieschi, Edoardo sarebbe sfuggito ai propri carcerieri, uccidendone uno nella fuga e scegliendo quindi di vivere da eremita. Colui che venne seppellito al suo posto sarebbe stato proprio il carceriere ucciso.\nTutte queste ipotesi revisionistiche concordano che Isabella e Ruggero proclamarono pubblicamente la morte del re pur sapendo che questa non corrispondeva alla verit\u00e0, ed esse non appaiono comunque condivise dalla storiografia prevalente.\nGli ultimi anni.\nIsabella e Ruggero governarono insieme per quattro anni e il periodo in cui Isabella ag\u00ec da reggente fu contrassegnato dall'acquisizione di ingenti somme di denaro e di terre. Quando l'alleanza con i Lancaster cominci\u00f2 a disintegrarsi ella rimase comunque fedele a Ruggero e Isabella perse tutto il suo potere quando il figlio Edoardo III d'Inghilterra depose Ruggero con un abile colpo di mano prendendo nelle proprie mani le sorti del regno. A differenza dell'amante, Isabella sopravvisse al cambiamento di potere rimanendo un ricco e influente membro della corte sebbene non ritorn\u00f2 mai pi\u00f9 ad esercitare un ruolo politico attivo.\nLa reggenza (1326-1330).\nIl regno congiunto di Isabella e Ruggero resse per quattro anni prima che la fragile alleanza politica che li aveva portati al potere cadesse. Nel 1328 suo figlio Edoardo III d'Inghilterra spos\u00f2 Filippa di Hainaut come stabilito prima che l'Inghilterra venisse invasa. La cerimonia fu lussuosa e i londinesi acclamarono l'evento. Isabella e Ruggero intanto avevano iniziato una tendenza che portarono avanti fino alla fine: accumulare ricchezze. Gi\u00e0 con le terre di sua propriet\u00e0, che le erano state ridate, Isabella era enormemente ricca, ma ne and\u00f2 accumulando anche di pi\u00f9. Isabella si don\u00f2 la somma di 12.000\u00a3 e suo figlio gliene don\u00f2 altri 20.000\u00a3 per pagare alcuni debiti. Quando Edoardo venne incoronato, sua madre estese i propri possedimenti terrieri fino a raggiungere la rendita annua di 13.333\u00a3, facendo di lei una delle pi\u00f9 ricche proprietarie terriere del regno. Per altro dopo il matrimonio di Edoardo con Filippa ella rifiut\u00f2 di renderle la propria Controdote com'era d'uso a quei tempi. Anche Ruggero, come suo amante e come effettivo primo ministro, dopo un inizio in sordina cominci\u00f2 ad accumulare ricchezze e titoli molto rapidamente, specialmente nelle Marche.\nIl loro nuovo regime dovette fronteggiare anche alcuni problemi di politica estera che Isabella fronteggi\u00f2 con una sorta di realismo politico. Il primo di questi era il fatto che le numerose e infruttuose guerre di Edoardo II contro gli scozzesi avevano dato luogo a spese ingentissime e Isabella decise di porvi fine attraverso la diplomazia. Edoardo all'inizio si oppose e solo dopo che ebbe ceduto si procedette alla firma del Trattato di Edimburgo-Northampton che venne ratificato dal matrimonio fra Davide II di Scozia con Joan Plantageneto ed Edoardo dovette rinunciare ad ogni pretesa sul trono di Scozia, in cambio gli scozzesi promisero aiuto militare in ogni occasione eccetto che contro i francesi oltre a 20.000\u00a3 quale compenso per le razzie nell'Inghilterra del nord. Nessun compenso and\u00f2 ai nobili che avevano perso i loro possedimenti scozzesi che finirono invece nelle tasche di Isabella. Per quanto il trattato avesse posto, per ora, fine a una guerra lunga e dissanguante non venne ben accettato dal popolo e contribu\u00ec ad innalzare un senso di scontento crescente nei confronti di Isabella. Il secondo nodo fu la situazione in Guascogna: Isabella riapr\u00ec i negoziati con Parigi ottenendo un trattato per il quale il grosso della provincia, meno che l'Agenais, sarebbe tornato all'Inghilterra in cambio del pagamento di 50.000\u00a3 di multa. Anche questo in Inghilterra non riscosse successo a causa della clausola sull'Agenais.\nHenry Plantageneto fu tra i primi a rompere con la regina e Ruggero, fin dal 1327 era irritato per il loro comportamento al governo e Isabella rispose cominciando a estrometterlo dalle attivit\u00e0 di governo. Quando poi venne siglato il trattato di Northampton il Plantageneto s'infuri\u00f2 e oltre a rifiutarsi di presenziare a corte inizi\u00f2 a raccogliere supporto fra i cittadini di Londra. Isabella rispose con una mossa volta a garantirsi le simpatie dei sudditi perseguendo ed appoggiando la rivendicazione di Edoardo sul trono di Francia e sped\u00ec i propri consiglieri in Francia per chiedere un riconoscimento ufficiale della propria campagna. Tuttavia la nobilt\u00e0 francese fu tutt'altro che impressionata e giacch\u00e9 Isabella mancava dei fondi per dare vita a una campagna militare ella inizi\u00f2 a corteggiare i vicini dei francesi arrivando a proporre il matrimonio del proprio figlio Giovanni Plantageneto con una principessa del Regno di Castiglia.\nDalla fine del 1328 il paese parve ancora sull'orlo della guerra civile con i Lancaster che mobilitarono il proprio esercito contro Isabella e Ruggero, nel gennaio 1329 le forze della regina sotto il comando dell'amante presero la roccaforte lancaster di Leicester seguita dalla citt\u00e0 di Bedford. Isabella, in sella a un cavallo da guerra e con tanto di armatura, insieme al figlio marci\u00f2 rapidamente verso nord e alla fine sottomise i Lancaster. il Plantageneto scapp\u00f2 dalla morte a stento, ma l'ammenda che venne condannato a pagare ne min\u00f2 il potere per sempre. Isabella fu misericordiosa con coloro che si erano alleati con lui anche se taluni, come il suo vecchio sostenitore Enrico di Beaumont con cui s'era guastata a seguito delle ingenti perdite di terre in Scozia, fuggirono in Francia.\nA dispetto della sconfitta dei Lancaster il malcontento continu\u00f2 a crescere. Edmondo di Woodstock, che nel 1326 si era schierato con la regina, aveva cominciato a ripensare alla propria decisione e stava meditando di tornare sui propri passi. Edmondo era in contatto con altri nobili che la pensavano come lui inclusi Enrico di Beaumont e sua sorella Isabella de Vesci e nel 1330 si trov\u00f2 coinvolto in una cospirazione volta a restaurare Edoardo II che, a suo parere, era ancora vivo. Isabella e Ruggero scoprirono la cospirazione e arrestarono coloro che erano coinvolti incluso Edmondo e altri fra cui Simon Mepeham, Arcivescovo di Canterbury (morto nel 1333). Edmondo contava di essere perdonato e suo nipote Edoardo era di certo di quell'avviso (Edmondo era fratellastro di Edoardo II), ma Isabella insistette per la sua esecuzione ed egli venne giustiziato nel marzo di quell'anno. L'esecuzione stessa fu un fiasco, il boia si rifiut\u00f2 di ucciderlo e fu assunto per la bisogna un piccolo criminale locale che era stato condannato a morte egli stesso, ma che era stato perdonato a patto che portasse a termine l'esecuzione. Isabella de Vesci riusc\u00ec ad evitare ogni pena, anche se era coinvolta nella cospirazione.\nLa caduta di Mortimer (1330).\nA partire dalla met\u00e0 del 1330 il regime di Isabella e Ruggero divenne via via pi\u00f9 insicuro ed Edoardo III era sempre pi\u00f9 frustrato per la presa che Ruggero aveva sul potere di governo. Alcuni storici, con pi\u00f9 o meno sicurezza, hanno affermato che attorno al 1329 Isabella poteva essere incinta; un figlio di Ruggero con sangue reale non solo avrebbe rappresentato un problema politico per la regina ma sarebbe stato una sfida per il trono dello stesso Edoardo. Edoardo in silenzio mise insieme un certo supporto attingendo sia dalla Chiesa che dai laici e in quel mentre Isabella e Ruggero si rifugiarono nel Castello di Nottingham circondandosi di truppe leali.\nIn autunno Ruggero stava investigando su un'altra cospirazione quando sfid\u00f2 un giovane nobile, tale Montague, durante un interrogatorio e in quell'occasione Ruggero disse che la sua parola valeva pi\u00f9 di quella del re. Un'affermazione pericolosa che Montague riport\u00f2 a Edoardo il quale cap\u00ec che era il momento di agire e il 19 ottobre Montague condusse 23 soldati attraverso un passaggio segreto che portava al castello. Intanto nel Mastio Isabella, Ruggero e altri nobili che parteggiavano per loro stavano discutendo su come e quando arrestare Montague quando egli stesso apparve insieme ai propri uomini, ne nacque un combattimento e Ruggero venne sopraffatto mentre si trovava nelle proprie stanze.\nIsabella si gett\u00f2 ai piedi del figlio dicendo le famose parole: \"Gentile figlio, abbi piet\u00e0 del dolce Mortimer\". Le truppe lancasteriane presero rapidamente il controllo del castello lasciando il controllo del governo a Edoardo, il parlamento venne convocato il mese dopo e Ruggero venne accusato di tradimento mentre Isabella fu presentata come la vittima innocente e nessun riferimento alla sua relazione con Ruggero venne resa pubblica. Poco dopo Ruggero venne giustiziato a Tyburn ed Edoardo, con clemenza, concesse che egli non venisse sottoposto n\u00e9 a squartamento, n\u00e9 a sventramento.\nIl ritiro (1330-1358).\nSubito dopo Isabella venne portata al Castello di Berkhamsted e poi fu posta agli arresti presso il Castello di Windsor fino al 1332 quando torn\u00f2 al proprio Castello di Rising nel Norfolk. La storica vittoriana Agnes Strickland teorizz\u00f2 che durante la sua prigionia ella soffrisse di qualche eccesso di pazzia, sebbene gli storici moderni propendano pi\u00f9 per un collasso nervoso a seguito della morte dell'amante. Isabella rimase estremamente ricca nonostante le fosse stato chiesto di rendere gran parte delle sue terre, nel 1331 le venne assegnata una rendita annua di 3.000\u00a3 che sal\u00ec a 4.000 nel 1337. Nel Norfolk ella visse nel lusso circondata da menestrelli, cacciatori, gentiluomini di corte e altri lussi e pot\u00e9 viaggiare per l'Inghilterra.\nNel 1342 venne addirittura suggerito che ella si recasse a Parigi per partecipare a dei negoziati di pace, ma anche se il piano venne abbandonato, fu coinvolta nelle negoziazioni del 1348 e in quelle con Carlo II di Navarra nel 1358.\nCon il passare degli anni Isabella s'avvicin\u00f2 molto alla figlia Joan specialmente dopo che questa lasci\u00f2 il suo infedele marito Davide II di Scozia e fu lei ad assistere la madre mentre stava morendo. Isabella s'affezion\u00f2 moltissimo ai nipoti soprattutto a Edoardo il Principe Nero e invecchiando s'interess\u00f2 alla religione e visit\u00f2 moltissime reliquie e rimase sempre un membro della corte ricevendo un gran numero di visite. Fra le sue amicizie pi\u00f9 strette figuravano Agnes Mortimer, Contessa di Pembroke (1317-25 luglio 1368), una delle figlie di Ruggero, e Ruggero Mortimer, II conte di March, nipote del suo perduto amante. Anche Edoardo e i figli la visitavano regolarmente.\nA Isabella rimase la passione per le leggende arturiane e i gioielli e nel giorno di San Giorgio del 1358 apparve riccamente vestita al castello di Windsor. Verso la fine della vita s'interess\u00f2 anche di astrologia e geometria. Prima di morire il 22 agosto 1358 Isabella prese l'abito delle Monache clarisse e venne sepolta nella chiesa francescana di Newgate con una cerimonia officiata da Simon Islip. Isabella venne sepolta, come da sue volont\u00e0, con l'abito nuziale e il cuore del marito venne interrato insieme a lei. Il grosso delle sue propriet\u00e0 venne lasciato al Principe Nero, il nipote prediletto e altri effetti personali andarono alla figlia Joan.\nDiscendenza.\nEdoardo e Isabella ebbero quattro figli e la regina sub\u00ec almeno un aborto spontaneo. I loro itinerari dimostrano che furono sempre insieme ogni 9 mesi prima del parto di ciascun figlio:"}
{"id": "1704558", "revid": "110157", "url": "https://it.wikipedia.org/wiki?curid=1704558", "title": "Teatro Puccini", "text": "Il Teatro Puccini di Firenze si trova tra piazza Puccini e via delle Cascine.\nOggi il teatro, che ha un totale di 634 posti (499 in platea e 135 in galleria), \u00e8 specializzato nella rappresentazione di spettacoli comici e satirici con attori di fama nazionale.\nStoria.\nL'edificio fu costruito tra il 1939 e il 1940, come luogo di svago per gli operai dell'attigua Manifattura Tabacchi, e inaugurato il 4 novembre 1940. Prese il nome dalla piazza Puccini, che era stata dedicata al celebre operista lucchese Giacomo Puccini appena un anno dopo la sua morte, gi\u00e0 nel 1925.\nNel dopoguerra fu utilizzato come sala da ballo ed affittato anche per incontri di boxe. Occasionalmente per\u00f2 ha anche ospitato compagnie di un certo rilievo, come quella delle Sorelle Nava, e prima della riapertura del Piccolo Teatro del Comunale ha ospitato la programmazione dell'Ente Lirico per le Scuole. Dopo un periodo di stasi, durato quattro anni, il Teatro fu riaperto dal 1964 fino al 1972 svolgendo un'attivit\u00e0 prevalentemente cinematografica, fatta eccezione per qualche serata di spettacolo teatrale.\nA partire dalla stagione teatrale 1991-92, venne aperto stabilmente anche come teatro. Nacque cos\u00ec il \"Teatro Puccini-Teatro Stabile della Satira e della Contaminazione dei Generi\", fondato ed ideato da Sergio Staino che ne tenne la direzione fino al gennaio 1999. Nel 2002 il Puccini \u00e8 tra i soci fondatori dell'associazione di categoria Firenze dei Teatri\nProgrammazione.\nIl teatro offre 120 giornate di spettacolo l'anno, organizzate sia nelle sede che in altre strutture della citt\u00e0 (principalmente al Teatro Verdi, al Nelson Mandela Forum ed al Saschall).\nLa programmazione svolta a partire dal 1991 ha visto la presenza di spettacoli e di artisti come ad esempio Marco Paolini, Paolo Rossi, Beppe Grillo, Dario Fo, Franca Rame, Moni Ovadia, Lella Costa, Paolo Hendel, Antonio Albanese, Aldo Giovanni e Giacomo, Claudio Bisio, Paolo Poli, Mario Scaccia, Alessandro Benvenuti, Daniele Luttazzi, Giobbe Covatta, Alessandro Baricco, Ascanio Celestini, Alessandro Bergonzoni, Gabriele Vacis, Leonardo Pieraccioni, Ale &amp; Franz, Ficarra &amp; Picone, Giorgio Panariello e molti altri.\nL'amministrazione comunale si \u00e8 rivolta all'Associazione stessa per la gestione diretta di progetti di valore culturale come, nell'anno 2006, le manifestazioni: \"Firenze accoglie Mario Rigoni Stern. A quattromila chilometri da casa\", una rassegna che comprendeva mostre, incontri, spettacoli teatrali tra i quali si ricorda \"Il Sergente\" con Marco Paolini e che culminava con l'assegnazione della cittadinanza onoraria a Mario Rigoni Stern; \"Il diritto di vivere il presente\", rassegna tout court su Giorgio Gaber ed infine \"4 novembre '66. La guerra grande dell'Arno\" di Francesco Niccolini con Sandro Lombardi, Anna Meacci e Marco Paolini, uno spettacolo per commemorare i 50 anni dall'alluvione di Firenze.\nArchitettura.\nL'edificio \u00e8 un esempio del Razionalismo italiano, con i giochi di volumi elementari contrapposti (il corpo orizzontale, la vetrata torre centrale cilindrica, che contiene un corpo scala).\nIl teatro chiude l'imponente facciata della nuova manifattura sul vertice nord-est, alla confluenza di via delle Cascine con piazza Puccini, e caratterizza l'ala ospitante i locali del Dopolavoro. Sulla base di studi recenti si pu\u00f2 oggi attribuire quest'opera, anche nella fase progettuale, a Pier Luigi Nervi che qui caratterizz\u00f2 il fronte principale con una torre in vetrocemento, vera replica in scala minore della pi\u00f9 celebre torre di Maratona realizzata pochi anni prima nel nuovo stadio comunale. Sulla facciata il bassorilievo dello scultore Coccia rappresenta le \"Madri operaie\".\nSi tratta di una struttura teatrale, con sala a pianta a ferro di cavallo, con galleria, che si caratterizza per sapienza distributiva delle sue parti, e pu\u00f2 essere considerata una tipica espressione della migliore architettura razionale. L'ampia galleria e l'organizzazione del palcoscenico mostrano come questo edificio sia stato realizzato in un periodo in cui il cinematografo stava diventando una forma di spettacolo importante quanto, se non di pi\u00f9, del teatro: l'ampiezza dell'accesso principale alla platea e delle sei uscite di sicurezza che si aprono su ampi corridoi laterali, la distribuzione dei servizi igienici, i comodi accessi alla galleria dimostrano una grande capacit\u00e0 di pensare anche agli aspetti della sicurezza e dell'efficienza con soluzioni valide anche per la normativa vigente oggi."}
{"id": "1704565", "revid": "486946", "url": "https://it.wikipedia.org/wiki?curid=1704565", "title": "Principe Rupert, conte Palatino", "text": ""}
{"id": "1704566", "revid": "363629", "url": "https://it.wikipedia.org/wiki?curid=1704566", "title": "Claritromicina", "text": "La claritromicina \u00e8 un antibatterico generale appartenente al gruppo dei macrolidi, viene impiegato nel trattamento di diverse infezioni di origine batterica e presenta generalmente un effetto batteriostatico. Ha emivita di circa 6 ore, \u00e8 acidostabile dunque non necessita di essere incapsulata (come l'eritromicina) per essere somministrata in forma orale, viene eliminata nelle urine per il 60%.\nSono presenti in commercio preparazioni per somministrazione orale ed endovenosa: compresse rivestite con film da 250 mg e da 500 mg, compresse a rilascio modificato da 500 mg, bustine di granulato solubile da 250 mg, flaconi di granulato per soluzione orale da 125 mg/5 ml e da 250 mg/5 ml e flaconcini di polvere da 500 mg per infusione endovenosa.\nIndicazioni.\nSi utilizza in caso di:\nLa Claritromicina \u00e8 un antibiotico macrolide semi sintetico, derivato dell'eritromicina.\nCome tutti i macrolidi, che sono antibiotici batteriostatici, la claritromicina agisce mediante inibizione della sintesi proteica batterica a livello ribosomiale.\nLa Claritromicina \u00e8 attiva su numerosi batteri Gram positivi e Gram negativi, micobatteri, spirochete e clamidie.\n\u00c8 disponibile in Italia dal 1990 con i farmaci Veclam, Macladin e Klacid, sono presenti numerosi prodotti equivalenti (generici) tra cui: Claritromicina Mylan, Pensa, Sandoz, Teva e altri.\nUtilizzo off-label nell'ipersonnia idiopatica.\nIn un test in vitro la claritromicina ha dimostrato di normalizzare il sistema GABAergico dei pazienti con ipersonnia idiopatica. \u00c8 stata fatta anche una piccola sperimentazione clinica. \"\u00c8 importante notare che l'effetto positivo della claritromicina \u00e8 dovuto a un suo effetto secondario come antagonista del recettore GABAA e non al suo effetto antibiotico, perci\u00f2 il farmaco mantiene la sua efficacia solo durante il periodo di assunzione\" (vedere la voce Ipersonnia idiopatica).\nControindicazioni e interazioni.\nControindicata durante la gravidanza, nel periodo di allattamento, nei casi di allergia ai macrolidi e in concomitanza con la somministrazione di cisapride, pimozide, terfenadina. Essendo metabolizzata a livello epatico e renale \u00e8 necessario usare cautela nella somministrazione in pazienti con insufficienza epatica e renale. Sono conosciute interazioni con omeprazolo, pimozide, simvastatina, tacrolimus, terfenadina, fenitoina, ritonavir, anticoagulanti, antistaminici non sedativi, carbamazepina, cisapride, digitalici, alcaloidi dell'ergot, teofillina, rifampicina, rifabutina.\nEffetti collaterali.\nHa gli stessi effetti collaterali della eritromicina ma causa meno frequentemente diarrea o dolori addominali.\nAvvertenze.\n\"Prolungamento dell'intervallo QTc\": la claritromicina \u00e8 stata associata, raramente, a prolungamento dell'intervallo QTc (rischio di gravi aritmie ventricolari) sia nei pazienti adulti sia pediatrici (incremento medio dell'intervallo QTc pari a 22 mesc). L'associazione con farmaci noti per prolungare l'intervallo QTc aumenta il rischio cardiovascolare. Questo effetto \u00e8 stato riscontrato anche nella popolazione pediatrica (incremento medio pari a 22 mesc). Nei pazienti a rischio cardiovascolare, valutare con attenzione la somministrazione della claritromicina.\n\"Esomeprazolo\": la claritromicina riduce il metabolismo dell'esomeprazolo duplicando il valore dell'AUC sia in soggetti metabolizzatori veloci del CYP2C19 sia in quelli con genotipo lento."}
{"id": "1704567", "revid": "118834", "url": "https://it.wikipedia.org/wiki?curid=1704567", "title": "Changement de pieds", "text": ""}
{"id": "1704568", "revid": "61051", "url": "https://it.wikipedia.org/wiki?curid=1704568", "title": "De Havilland Gipsy Six", "text": "Il de Havilland Gipsy Six era un motore aeronautico a 6 cilindri in linea rovesciato raffreddato ad aria prodotto dall'azienda britannica de Havilland Engine Company negli anni trenta del XX secolo. "}
{"id": "1704569", "revid": "1632387", "url": "https://it.wikipedia.org/wiki?curid=1704569", "title": "Graveyard Classics II", "text": " Graveyard Classics II \u00e8 il settimo album della band Six Feet Under. \u00c8 una cover dell'intero album \"Back in Black\" degli AC/DC."}
{"id": "1704573", "revid": "246700", "url": "https://it.wikipedia.org/wiki?curid=1704573", "title": "T\u00fcrkiye 1.Lig 1992-1993", "text": "L'edizione 1992-1993 della T\u00fcrkiye 1.Lig vide la vittoria finale del Galatasaray Istanbul.\nCapocannoniere del torneo fu Tanju \u00c7olak (Fenerbah\u00e7e Istanbul), con 27 reti."}
{"id": "1704575", "revid": "1305772", "url": "https://it.wikipedia.org/wiki?curid=1704575", "title": "Www.pfmpfm.it (il Best)", "text": "www.pfmpfm.it (il Best) \u00e8 un album live della band di rock progressivo italiano Premiata Forneria Marconi."}
{"id": "1704586", "revid": "254059", "url": "https://it.wikipedia.org/wiki?curid=1704586", "title": "Meolo (fiume)", "text": "Il Meolo, anticamente chiamato Pero, \u00e8 un fiume di risorgiva del Veneto.\nNasce ad est di Breda di Piave, in localit\u00e0 Campagne, e scorre per una ventina di chilometri nelle provincie di Treviso e Venezia, attraversando, tra gli altri, San Biagio di Callalta e Monastier di Treviso. \nIn corrispondenza dell'abitato omonimo il fiume si biforca: il nuovo asse principale, mantenendo il nome di fiume Meolo, si dirige a sud e sfocia poco dopo nel Vallio; il corso storico, detto colatore Meolo, si muove verso sudest e le sue acque sfociano in parte nel canale di bonifica Colatore Principale e in parte, per mezzo di un manufatto che scavalca il precedente corso d'acqua, nel canale Fossetta. Questa situazione \u00e8 il risultato delle bonifiche che hanno interessato il Basso Piave ed \u00e8 stata ultimata negli anni trenta.\nLungo il suo corso sorgono residenze di campagna costruite da famiglie veneziane tra il XV ed il XIX secolo nonch\u00e9 l'ex Abbazia di Santa Maria di Pero.\nArea protetta.\nTra le province di Treviso e Venezia, 93\u00a0km del corso dei fiumi Meolo e Vallio sono interessati da un sito di interesse comunitario."}
{"id": "1704589", "revid": "1926649", "url": "https://it.wikipedia.org/wiki?curid=1704589", "title": "Pasquale Loseto", "text": "Carriera.\nGiocatore.\nHa disputato 26 incontri nel campionato di Serie A 1969-1970 nelle file del .\nHa inoltre totalizzato 131 presenze e 2 reti in Serie B con le maglie di Bari (con cui ha ottenuto due promozioni, nei cadetti nell'annata 1966-1967 e in Serie A nell'annata 1968-1969), (il campionato 1973-1974 con cui ha ottenuto la promozione in Serie B), (i due campionati 1974-1975 e 1975-1976, con cui ha ottenuto una promozione in Serie B e una Coppa Italia Semiprofessionisti).\nHa chiuso la carriera da calciatore vestendo la casacca del nel biennio 1977-1979, con cui ha ottenuto una promozione in Serie C2 nel 1978.\nAllenatore.\nDal 1979 al 1994 ha guidato le squadre giovanili del Bari, Primavera, Berretti e Allievi Nazionali. Nella stagione 1994-1995 ha allenato la in Serie C2, mentre nel campionato 2007-2008 ha seduto sulla panchina del , sempre in C2."}
{"id": "1704590", "revid": "289247", "url": "https://it.wikipedia.org/wiki?curid=1704590", "title": "Pieve di Santa Maria all'Impruneta", "text": ""}
{"id": "1704591", "revid": "1272592", "url": "https://it.wikipedia.org/wiki?curid=1704591", "title": "Chiesa di San Pietro Martire (Venezia)", "text": "La chiesa di San Pietro Martire \u00e8 una chiesa dell'isola di Murano, nella laguna di Venezia, intitolata al martire domenicano Pietro da Verona.\nStoria.\nFu edificata nel 1348 assieme ad un convento di padri domenicani ed era dedicata a san Giovanni Battista. Fu eretta per volont\u00e0 di Marco Michiel e consacrata il 17 settembre del 1417. \nUn gravissimo incendio la rase completamente al suolo nel 1474 e solo nel 1511 fu ricostruita cos\u00ec come appare attualmente. \nLa chiesa venne chiusa nel 1806, pochi anni dopo la caduta della Repubblica di Venezia e riaperta al culto solo nel 1813. \nAttualmente \u00e8 una delle due parrocchiali dell'isola di Murano.\nDescrizione.\nEsterno.\nL'edificio, completamente in mattoni \"a vista\", presenta una facciata divisa in tre parti, con portale cinquecentesco sovrastato da un grande rosone, che ne caratterizzano i tratti rinascimentali. \nSul lato di sinistra sorge un portico ad archi e colonnine di stile gotico: ci\u00f2 che rimane dell'antico chiostro della vicina chiesa di Santa Chiara. Sempre sulla sinistra spicca, imponente, il campanile, databile al 1498-1502. \nInterno.\nL'interno \u00e8 a pianta basilicale, a tre navate, divise da due file di massicce colonne, e con tetto a travi scoperti. Molto ampio \u00e8 il presbiterio, coperto con volta a botte, affiancato da due piccole cappelle.\nOltre all'altare maggiore e agli altari delle due cappelle, sono presenti altri due altari minori, uno per navata laterale. \nUn'opera che molti studiosi attribuiscono al Tintoretto, il \"Battesimo di Cristo\", \u00e8 visibile nella navata destra. Nella stessa navata sono ospitate anche due opere di Giovanni Bellini: \"Assunzione della Vergine e otto santi\", risalente agli anni 1510-1513, e la \"pala Barbarigo\" raffigurante la \"Vergine col Bambino, due angeli musicanti, sant'Agostino e san Marco che presenta il doge Agostino Barbarigo\"; quest'ultima opera risale al 1488, e fu qui trasferita dalla chiesa di Santa Maria degli Angeli. \nSul lato destro del presbiterio si trova la cappella della famiglia Ballarin, dedicata ai santi Giuseppe e Maria, e pi\u00f9 conosciuta col nome di \"cappella dei Ballarin di Murano\". La cappella venne fatta costruire da Giorgio Ballarin, celebre vetraio che vi fu sepolto nel 1506, per s\u00e9, per la sua famiglia e per i suoi discendenti. Nella cappella sono inoltre ospitati il monumento funebre dedicato al Cancellier grande della Repubblica di Venezia, Giovanni Battista Ballarin, morto il 29 settembre del 1666 a Isdin in Macedonia, e la tomba di suo figlio, Domenico Ballarin, anche lui Cancellier grande della Repubblica di Venezia, morto il 2 novembre 1698. \n\u00c8 da notare che nella Cappella Ballarin di Murano si trovava una Pala di Giovanni Bellini di 2 metri x 3 che fu commissionata dai figli del Zorzi, raffigurante il martirio dei Padri Domenicani, in cui da lontano si vede Milano. Ora questa Pala si trova al Museo Nazionale di Londra.\nNella cappella maggiore (presbiterio) si trovano le \"Nozze di Canaan\" e la \"Moltiplicazione dei pani e dei pesci\", opere di Bartolomeo Letterini, e la \"Deposizione dalla Croce\" di Giuseppe Porta detto il Salviati. \nNella cappella del SS. Sacramento\", a sinistra del presbiterio, si trova un altare in stile lombardesco con un \"Ecce Homo\" a rilievo del 1495, proveniente dalla distrutta chiesa muranese di Santo Stefano.\nNella Sagrestia furono trasportati e riadattati nell'Ottocento anche i dossali lignei di Pietro Morando, anch'essi gi\u00e0 a Santo Stefano, raffiguranti episodi della vita di san Giovanni Battista (1652-1666). Anche le tele poste superiormente ad essi, di autori vari, hanno la medesima provenienza. \nDalla chiesa di Santa Maria degli Angeli proviene invece una tela di Paolo Veronese, il \"San Girolamo nel deserto\", che si trova nella navata di destra, mentre su quella di sinistra si pu\u00f2 vedere il quadro \"Sant'Agata in carcere visitata da san Pietro e un angelo\", sempre del Veronese.\nNel Museo parrocchiale sono raccolte in una stanza le pitture dipinte su tavola, fra le quali si segnala la \"Pala dei Barcaioli\", di Giovanni Agostino da Lodi (1500 circa), opera che testimonia la diffusione dei modi leonardeschi a Venezia."}
{"id": "1704592", "revid": "2028514", "url": "https://it.wikipedia.org/wiki?curid=1704592", "title": "Taberna", "text": "Nell'antica Roma la taberna (in latino \"taberna\", al plurale \"tabernae\") era un ambiente aperto su uno spazio pi\u00f9 ampio, dotato di un'ampia porta, in genere dedicato ad attivit\u00e0 commerciali. Ambienti di questo genere si trovano inseriti in edifici pubblici (per esempio le taberne sul fondo dei portici dei fori) o privati, in genere aperti verso la pubblica strada, come al piano terra delle \"insulae\" (caseggiati a pi\u00f9 piani), ma anche lungo le facciate delle \"domus\".\nGeneralmente erano costituite da un unico ambiente, spesso coperto da una volta a botte. Potevano essere dotate di un mezzanino, accessibile da una scala interna e illuminato da una finestra sopra la porta. A volte servivano anche da abitazione per il commerciante-artigiano, che poteva vivere nel mezzanino, ovvero in un retrobottega. In altri casi mezzanino o retrobottega potevano servire da magazzino per le merci.\nA seconda delle attivit\u00e0 che vi si svolgevano potevano essere dotate di vasche o banconi. Alcune (\"thermopolium\") erano specializzate nella preparazione e nella vendita di cibi e bevande. \nSpecialmente se inserite negli edifici pubblici, potevano essere utilizzate anche per altri scopi (per esempio attivit\u00e0 amministrative a contatto con il pubblico), come sembra per i numerosi ambienti che si aprono sulle strade interne, ma anche su ambienti interni, nei cosiddetti \"Mercati di Traiano\" a Roma, collegati al foro di Traiano.\nLa taberna era un'unit\u00e0 per la vendita al dettaglio nell'ambito dell'Impero romano, dove venivano svolte numerose attivit\u00e0 commerciali e terziarie, comprese la vendita di cibi cotti, vino e pane.\nDiffusione.\n, si diffusero in tutto il Mediterraneo con i Romani, legate allo sviluppo commerciale di numerose citt\u00e0. Resti di taberne si trovano in numero consistente in citt\u00e0 come Pompei, Ostia, Corinto, Cartagena (\"Carthago Nova\"), Narbona (\"Narbo\").. \nTito Livio descrive l'aspetto delle taberne nelle strade di \"Tusculum\", in riferimento ad una visita di Marco Furio Camillo:\nIl principale centro delle attivit\u00e0 commerciali cittadine fu in origine la piazza del foro. A Roma, sul lato nord-orientale del Foro Romano erano attestate nel V secolo a.C. le \"tabernae lanienae\", che ospitavano la vendita delle carni e furono sostituite alla fine del IV secolo a.C. dalle \"tabernae argentariae\", sede dei banchieri; queste, ricostruite dopo la distruzione subita nell'incendio del 210 a.C. presero il nome di \"tabernae novae\" (mentre quelle sul lato opposto della piazza, non toccate dall'incendio, erano chiamate \"tabernae veteres\").\nNelle epoche successive, tuttavia, il foro tendeva ad essere riservato alle attivit\u00e0 religiose, politiche e amministrative della citt\u00e0, mentre le attivit\u00e0 commerciali si spostarono generalmente al suo esterno, in edifici appositamente realizzati, come i \"macella\", con ampi cortili su cui si affacciavano portici con taberne sui quattro lati.\nNegli edifici residenziali a pi\u00f9 piani (\"insulae\") i locali destinati a taberna erano situati ai livelli inferiori. Le persone che gestivano le taberne erano chiamati \"tabernari\": potevano essere affittuari o gestori dell'attivit\u00e0 per conto del proprietario dell'immobile."}
{"id": "1704593", "revid": "36426", "url": "https://it.wikipedia.org/wiki?curid=1704593", "title": "Beato Gherardo da Villamagna", "text": ""}
{"id": "1704594", "revid": "599013", "url": "https://it.wikipedia.org/wiki?curid=1704594", "title": "Beato Gherardo", "text": "Con Beato Gherardo si possono indicare:"}
{"id": "1704595", "revid": "486946", "url": "https://it.wikipedia.org/wiki?curid=1704595", "title": "Grande fratello 8", "text": ""}
{"id": "1704597", "revid": "767487", "url": "https://it.wikipedia.org/wiki?curid=1704597", "title": "Amerika Perdida", "text": "Amerika Perdida \u00e8 un album della Mano Negra pubblicato nel 1991."}
{"id": "1704598", "revid": "1522738", "url": "https://it.wikipedia.org/wiki?curid=1704598", "title": "Futurama - Il colpo grosso di Bender", "text": "Futurama - Il colpo grosso di Bender (\"Futurama: Bender's Big Score\") \u00e8 il primo dei quattro lungometraggi basati sulla serie animata televisiva \"Futurama\". In Italia il DVD del film \u00e8 stato distribuito a partire dal 18 marzo 2008. Il disco presenta audio in Dolby Digital 5.1 e dei contenuti inediti, comprese scene eliminate, fumetto della serie e una parodia del documentario \"Una scomoda verit\u00e0\" di Al Gore.\nIl film \u00e8 stato trasmesso a puntate su Italia 1 da luned\u00ec 28 settembre a venerd\u00ec 2 ottobre 2009.\nTrama.\nDue anni prima degli eventi raccontati, i dirigenti del \"Canale Box\" (una presa in giro della Fox) cancellarono il contratto con la Planet Express. Ora questi dirigenti sono stati licenziati e trasformati in una fine polvere rosa detta Torgo's, cos\u00ec la Planet Express \u00e8 \"tornata in onda\". Celebrano l'evento con una festa, durante la quale Hermes viene decapitato e il suo corpo schiacciato. La sua testa viene messa in un barattolo mentre il suo corpo viene riparato. L'uomo che esegue la procedura, Lars Fillmore, percepisce fin dall'inizio un legame speciale con Leela, facendo imbronciare Fry.\nDurante una consegna al pianeta \"Spiaggia per nudisti\" Leela scopre un tatuaggio a forma di testa di Bender sul sedere di Fry, della quale Fry non era a conoscenza. Mentre stanno sulla spiaggia, un trio di alieni cerca di ottenere da tutto l'equipaggio del Planet Express dati personali come ad esempio il loro indirizzo di posta elettronica.\nUna volta ritornati sulla Terra l'intero equipaggio riceve centinaia di messaggi di posta elettronica pubblicitari. L'equipaggio risponde alle offerte e Bender viene infettato dal virus iObey. Il professor Farnsworth viene convinto a firmare un documento che permetter\u00e0 ai tre alieni di rilevare la sua azienda. Il virus di Bender lo obbliga ad ubbidire agli invasori. Gli alieni scoprono il tatuaggio di Fry, nel quale scoprono essere celato uno speciale codice binario che permette a chiunque lo pronunci di viaggiare nel tempo tramite una temposfera. Mordicchio spiega che usando quel codice l'universo potrebbe venire distrutto, ma viene ignorato.\nConsiderato il fatto che il time code permette di viaggiare solo nel passato, gli alieni spediscono Bender, su sua proposta, a rubare gli oggetti preziosi del passato, per poi aspettare in una caverna sotto la Planet Express. In questo momento Hermes chiede a Bender di viaggiare indietro nel tempo e di uccidere una sua versione precedente per sostituire il suo corpo. Il professore analizza il time code e scopre che tutti i duplicati dal passato, incluso il nuovo corpo di Hermes, sono condannati.\nDopo che Bender ha rubato tutto il possibile dal passato, gli alieni decidono di distruggere il time code uccidendo Fry e cancellando la memoria di Bender. Fry usa il time code per scappare al 1\u00ba gennaio 2000, il giorno in cui fu congelato. Bender, spedito indietro nel tempo per trovarlo ed ucciderlo, crea un duplicato di s\u00e9 stesso quando si trova nel bisogno del dover utilizzare il bagno. Fry riesce, nonostante la presenza del duplicato, a scappare (imprigionando il clone nel tubo della criogenia mentre questi stava attivando l'autodistruzione). Bender trascorre i successivi dodici anni cercandolo, facendo anche saltare in aria la pizzeria del vecchio signor Panucci mentre Fry \u00e8 al suo interno.\nQuando Bender torna per raccontare il suo apparente successo, gli alieni cancellano il time code e il virus dell'obbedienza. Bender e Fry tuttavia si riuniscono al gruppo durante il suo funerale. Fry infatti, una volta arrivato nel 2000, torna dal signor Panucci per mangiare una pizza, ma avendo nel portafoglio solo dollari del 3000, ritorna al laboratorio di criogenia per mangiare quella che aveva consegnato la notte di Capodanno del 1999, e per poterla mangiare calda decide di tornare un'ora indietro col timecode. Cerca poi di prendere i soldi dal portafoglio del Fry congelato, ma scivola e finisce anche lui dentro la capsula di criogenia, tornando nel futuro. Arrivato nel 3000, lascia uscire il suo alter ego e si ricongela per altri 7 anni, in modo da impedire di divenire un duplicato e di ricongiungersi con gli altri nel 3007. Di conseguenza, quello che Bender ha ucciso nel 2012 era un duplicato di Fry, generato dalle azioni di quest'ultimo con il time code. Mordicchio distrugge il tatuaggio con il codice per evitare che gli alieni lo riusino ulteriormente.\nTutti ora vivono in povert\u00e0 a causa degli alieni, mentre Leela e Lars decidono di sposarsi. Al matrimonio il corpo di Hermes viene distrutto dalla caduta del lampadario. Il professore spiega che, essendo un duplicato del time code, era inevitabilmente condannato. A questo punto Lars mostra segni di agitazione ed annulla il matrimonio.\nIl presidente della Terra Richard Nixon \u00e8 stato tratto in inganno e ha venduto la Terra agli alieni, facendo evacuare tutti dal pianeta. Assemblano una flotta di attacco e sconfiggono la flotta degli alieni, costruita da Morti Nere in oro massiccio. Gli alieni minacciano l'equipaggio con un dispositivo che Bender ha rubato per loro chiamato Sferoboom, ma il loro piano fallisce perch\u00e9 Bender in realt\u00e0 li ha raggirati. L'equipaggio spara il dispositivo sulla navicella spaziale nemica, distruggendola.\nFry capisce che Leela \u00e8 ancora triste dal fatto che Lars l'abbia lasciata sull'altare e prova a farli tornare insieme. La riunione fallisce per opera di Nudar, il capo degli alieni, sopravvissuto all'esplosione. Nudar rivela che il time code esiste ancora su Lars. Questi lo inganna facendolo arrivare a contatto con il tubo della criogenia dove c'era il duplicato di Bender congelato mille anni prima, che esplodendo (a causa dell'autodistruzione attivata prima del congelamento) uccide sia Nudar che Lars. L'esplosione disintegra parte dei vestiti di Lars, rivelando il tatuaggio con il time code. Un flashback spiega che Lars \u00e8 il duplicato di Fry che si era formato a seguito del riutilizzo del timecode nel 2000. Sopravvisse all'attacco di Bender del 2012, che gli bruci\u00f2 i capelli e fer\u00ec la laringe, cambiandogli il tono della voce. Dopo avere capito che in realt\u00e0 lui era il Lars del 3007 (vedendo una fotografia di lui stesso con Leela) il duplicato di Fry si congela e ritorna nel futuro per stare con la sua amata. Dopo avere capito di essere condannato, essendo un duplicato, Lars ha annullato il matrimonio per non causare dolori maggiori a Leela.\nDurante il funerale, Bender rimuove il tatuaggio da Lars e viaggia un'ultima volta indietro nel tempo per posizionarlo sul Fry congelato. Al suo ritorno Bender dice a tutte le sue copie di abbandonare la caverna con lui invece di aspettare il momento in cui sarebbero dovute risalire. L'enorme numero di paradossi del tempo causati da Bender causano una gigantesca lacerazione dell'universo.\nAccoglienza.\nCritica.\nSecondo i rapporti del sito internet Rotten Tomatoes, il 100% della critica ha dato una recensione positiva."}
{"id": "1704601", "revid": "37056", "url": "https://it.wikipedia.org/wiki?curid=1704601", "title": "Tabernae", "text": ""}
{"id": "1704605", "revid": "486946", "url": "https://it.wikipedia.org/wiki?curid=1704605", "title": "Windows Live Account", "text": ""}
{"id": "1704607", "revid": "767487", "url": "https://it.wikipedia.org/wiki?curid=1704607", "title": "Windows Live Admin Center", "text": "Windows Live Admin Center \u00e8 un servizio offerto da Windows Live. Un servizio analogo, Windows Live Custom Domain, venne chiuso nel novembre 2007.\nPermette agli utenti che possiedono un proprio indirizzo di posta elettronica di una societ\u00e0, di usufruire delle potenzialit\u00e0 di Windows Live Hotmail.\nGli indirizzi di posta elettronica iscritti a Windows Live Admin Center, possono anche utilizzare Windows Live Messenger e tutti gli altri servizi di Windows Live."}
{"id": "1704610", "revid": "287204", "url": "https://it.wikipedia.org/wiki?curid=1704610", "title": "De Havilland Gipsy Twelve", "text": "Il de Havilland Gipsy Twelve, conosciuto anche come de Havilland Gipsy King negli ambienti della Royal Air Force, era un motore aeronautico a 12 cilindri a V invertita raffreddato ad aria prodotto dalla britannica de Havilland Engine Company verso la fine degli anni trenta.\nIl Gipsy Twelve era una versione \"ibrida\" ottenuta tramite l'utilizzo di componenti meccaniche derivate dal Gipsy Mayor su due file di sei cilindri, simile al Gipsy Six, collegate ad un unico albero a gomiti collocato in un comune basamento.\nQuesto motore non riscosse un particolare successo di vendite venendo installato su soli due modelli raggiungendo la produzione di circa 95 unit\u00e0."}
{"id": "1704611", "revid": "2165956", "url": "https://it.wikipedia.org/wiki?curid=1704611", "title": "Shas", "text": "Shas (in ebraico: \u05e9\u05f4\u05e1) \u00e8 un partito politico israeliano, fondato nel 1984, che rappresenta principalmente gli ebrei ultra ortodossi sefarditi e mizrah\u00ec, in gran parte immigrati dai paesi arabi nei primi dieci anni dopo l'indipendenza d'Israele.\nStoria.\nFondata nel 1984, Shas nacque per protestare contro la piccola rappresentanza dei sefarditi nell'Agudat Yisrael, in gran parte ashkenazita. Fin dal 1984 ha sempre sostenuto il governo (ad eccezione del 2003 e del 2013). Nel 1999, dopo la sentenza che ha incriminato Aryeh Deri di corruzione e frode, il partito ha totalizzato nelle elezioni generali del 1999 il 13% dei voti, ottenendo il record di seggi nella Knesset, cio\u00e8 17.\nNelle elezioni politiche del 2006 conquista 12 seggi e si unisce alla coalizione di governo del premier Ehud Olmert, insieme a Kadima, Laburisti, Dor e, successivamente, Yisrael Beiteinu. In questo governo il leader del partito Eli Yishai ricopre il ruolo di ministro dell'industria, del commercio e del lavoro e di vice primo ministro, mentre Ariel Atias ricopre il ruolo di ministro delle comunicazioni. Dopo le elezioni del 2009, in cui Shas ottiene undici seggi, il partito entra a far parte del governo di Benjamin Netanyahu nel quale il leader del partito Eli Yishai ricopre il ruolo di Ministro dell'Interno. \nIl 4 dicembre 2011, Shas lancia la sua sede negli USA. Nelle Elezioni del 2013, Shas conserva tutti i suoi 11 seggi, ma a seguito dell'accordo di Likud con i laburisti, decide di sedersi all'opposizione. Questo governo adotta politiche che Shas non approva, come ad esempio la riduzione del sostegno finanziario statale per le famiglie Chared\u00ec. Nel 2014, Eli Yishai lascia il partito, dopo averlo guidato per 11 anni, per formare un suo partito che avrebbe partecipato alle elezioni successive. Nelle Elezioni del 2015, Shas scende al 5,73% e ottiene 7 seggi, 4 in meno di 2 anni prima. In questa tornata il partito viene accusato di aver manomesso le schede elettorali di Yachad, il partito di Yishai. Dopo la tornata elettorale, Shas appoggia il Governo Netanyahu IV insieme a Kulanu, Giudaismo Unito nella Torah e La Casa Ebraica. In risposta al tracollo nei sondaggi, che vedeva Shas sotto la soglia di sbarramento, il leader del partito Aryeh Deri comunica che c'\u00e8 stato un tentativo di \"colpo di stato\" all'interno del partito. Nelle due elezioni del 2019 Shas cresce nei voti, passando a 8 seggi in quelle di aprile e a 9 in quelle di settembre. In tutte e due le occasioni raccomanda Netanyahu come Primo Ministro. Nelle Elezioni parlamentari in Israele del 2020 difende tutti e 9 i seggi ed entra a far parte del Governo Netanyahu V, dove Aryeh Deri ricopre il ruolo di Ministro dell'Interno e dello sviluppo del Negev e della Galilea e Ya'akov Avitan il ruolo di Ministro dei servizi religiosi. "}
{"id": "1704616", "revid": "767487", "url": "https://it.wikipedia.org/wiki?curid=1704616", "title": "In the Hell of Patchinko", "text": "In the Hell of Patchinko \u00e8 un album dei Mano Negra pubblicato nel 1992."}
{"id": "1704619", "revid": "327653", "url": "https://it.wikipedia.org/wiki?curid=1704619", "title": "Sant'Avito di Vienne", "text": ""}
{"id": "1704624", "revid": "767487", "url": "https://it.wikipedia.org/wiki?curid=1704624", "title": "Obruchevichthys gracilis", "text": "L\u2019obruchevittide (Obruchevichthys gracilis) \u00e8 un tetrapode primitivo estinto, vissuto nel Devoniano superiore (circa 365 milioni di anni fa). L'unico resto conosciuto, una mandibola, \u00e8 stato rinvenuto in Lettonia.\nTetrapodi primitivi.\nL'esemplare fu in origine attribuito a un pesce crossopterigio; dopo la descrizione del tetrapode primitivo \"Elginerpeton\" avvenuta negli anni '90 ad opera di Per Ahlberg, divenne chiaro che \"Obruchevichthys\" doveva essere anch'esso una sorta di tetrapode, dal momento che le mandibole dei due animali si assomigliavano moltissimo. \"Elginerpeton\" e \"Obruchevichthys\" anticipano i successivi tetrapodi devoniani di circa 5 \u2013 8 milioni di anni. Per questo motivo, e per il fatto che entrambi condividono caratteristiche uniche, molti paleontologi sono convinti che questi due tetrapodi potessero rappresentare una radiazione evolutiva che si differenzi\u00f2 prima dello sviluppo dei tetrapodi successivi, come \"Ichthyostega\" e \"Acanthostega\"."}
{"id": "1704625", "revid": "38120", "url": "https://it.wikipedia.org/wiki?curid=1704625", "title": "Piano blues", "text": "Piano blues si riferisce ad una variet\u00e0 di diversi stili blues che hanno come punto in comune l'utilizzo del pianoforte come strumento musicale principale. Il boogie-woogie \u00e8 il pi\u00f9 conosciuto stile di piano blues, sebbene anche lo swing, l'R&amp;B, il rock and roll ed il jazz siano stati fortemente influenzati dai primi pianisti che suonavano musica blues. Alcuni tra i pi\u00f9 importanti pianisti blues sono Roosevelt Sykes, Memphis Slim, Otis Spann, Sunnyland Slim, Pinetop Perkins, Dr. John e Ray Charles.\nMartin Scorsese ha inoltre realizzato una serie di documentari intitolata \"The Blues\" che comprende l'episodio \"The Piano Blues\"; tale episodio venne diretto da Clint Eastwood, appassionato del genere. Durante il servizio, Eastwood intervista vari pianisti jazz e blues, inclusi Marcia Ball, Pinetop, Dave Brubeck, Jay McShann, Ray Charles e Dr. John."}
{"id": "1704626", "revid": "235890", "url": "https://it.wikipedia.org/wiki?curid=1704626", "title": "Www.pfmpfm.it", "text": ""}
{"id": "1704627", "revid": "196390", "url": "https://it.wikipedia.org/wiki?curid=1704627", "title": "Scchiraciule maraciule", "text": ""}
{"id": "1704628", "revid": "22356", "url": "https://it.wikipedia.org/wiki?curid=1704628", "title": "Obruchevichthys", "text": ""}
{"id": "1704630", "revid": "223249", "url": "https://it.wikipedia.org/wiki?curid=1704630", "title": "Piedmont Blues", "text": ""}
{"id": "1704632", "revid": "235890", "url": "https://it.wikipedia.org/wiki?curid=1704632", "title": "10 Anni Live", "text": ""}
{"id": "1704633", "revid": "223249", "url": "https://it.wikipedia.org/wiki?curid=1704633", "title": "Memphis Blues", "text": ""}
{"id": "1704634", "revid": "69794", "url": "https://it.wikipedia.org/wiki?curid=1704634", "title": "Maurizio Farina", "text": "Fu senatore del regno d'Italia dalla XIII legislatura.\nBiografia.\nLa giovinezza.\nNasce a Rivarolo Canavese (una cittadina a 30 chilometri da Torino, dove la sua famiglia possiede casa e terreni) da Corrado, sindaco regio e fondatore di una Commenda dei Santi Maurizio e Lazzaro, e da Andretta Campana, figlia di un banchiere di Mantova. Inizia gli studi di giurisprudenza a Torino, ma \u00e8 costretto ad abbandonarli per la morte del padre e i disordini provocati dai primi moti rivoluzionari. Rimasto orfano di entrambi i genitori in giovane et\u00e0, deve affrontare a Mantova le sue prime battaglie contro un amministratore disonesto, mettendo nel contempo a fuoco le sue idee liberali e avendo modo di conoscere intellettuali e patrioti del Lombardo-Veneto come Carlo Cattaneo, Luigi Torelli e Gabrio Casati. Fa numerosi viaggi al di fuori degli Stati Sardi, soprattutto nella vicina Svizzera, ove si lega di amicizia con personaggi della statura di Vincenzo Gioberti e Filippo De Boni. Si incarica personalmente di fare entrare in Piemonte, e di qui nel Lombardo-Veneto, i libri e gli opuscoli degli esuli italiani, stampati dalla Tipografia Helvetica di Capolago, nel Canton Ticino, e dalla Tipografia Bonamici di Losanna, che lui contribuisce a fondare e a cui affida fra l'altro la stampa di \"La scienza delle Costituzioni\", un manoscritto inedito di Gian Domenico Romagnosi da lui stesso reperito e acquistato (1848). Libri e pubblicazioni che hanno un ruolo fondamentale nel formarsi della collettiva coscienza politica da cui nascono le guerre d'indipendenza.\nLa carriera politica.\nNel 1827, a soli 23 anni, ricopre la sua prima carica pubblica, come consigliere aggiunto della Comunit\u00e0 di Rivarolo Canavese. Nel 1834 diventa, come gi\u00e0 era stato suo padre, sindaco di Rivarolo, ricoprendo questa carica fino al 1848 e dal 1863 al 1866. Fra le opere di cui si fa promotore in questa veste (a parte l'Asilo aportiano di cui si parla in seguito) ci sono un moderno opificio per la lavorazione del cotone (che ampliatosi negli anni arriva a dar lavoro a migliaia di operai) e un ponte sul fiume Orco, tuttora esistente, che mette in comunicazione Rivarolo con la Valle d'Aosta e con la zona di Biella e di Ivrea. Nel 1835 ha conosciuto a Mantova Luigi Torelli, e nei giorni tumultuosi della primavera del 1848 l'amicizia che \u00e8 nata fra loro diventa un filo diretto fra i patrioti del Lombardo-Veneto e il re Carlo Alberto. Quando Torelli diventa uno dei protagonisti dei moti delle Cinque Giornate, Farina diventa il collegamento privilegiato fra il Governo Provvisorio milanese e il Quartier generale sardo, prima di essere designato, per espresso desiderio del re, a reggere il Consolato generale di Sardegna a Milano. Inviato poi a Berna come Ministro della Legazione dello Stato Sardo, dopo l'abdicazione del re Carlo Alberto ritorna in Piemonte e viene eletto deputato nei collegi di Valenza Po, Cherasco e Rivarolo Canavese in successive legislature che lo impegnano fino al 1865. Nel 1879, infine, viene nominato Senatore del Regno, carica che ricopre fino alla morte.\nIl primo Asilo aportiano del Regno Sardo.\nPrima del 1837, negli Stati Sardi esistevano gi\u00e0 asili per l'infanzia, come quello istituito a Torino nel 1836 dalla marchesa di Barolo, ma la loro funzione era esclusivamente quella di custodire i bambini. L'abate Ferrante Aporti teorizzava invece la nascita di Istituti che avessero anche un fine educativo e istruttivo, e iniziative di questo genere erano mal viste dal Governo come eccessivamente progressiste. \u00c8 il Farina che all'inizio del 1838, essendo sindaco di Rivarolo Canavese e quindi massima autorit\u00e0 anche in fatto di pubblica sicurezza, si prende la responsabilit\u00e0 di fondare il primo Asilo aportiano \"in gran segreto\", cio\u00e8 senza darne avviso al questore di Torino (come avrebbe dovuto) e informandone solo ufficiosamente il Marchese di Saluzzo, allora Governatore dei Reali Principi. Scrive Giovanni Donna d'Oldenico, che il Farina \"andava egli stesso in giro nelle povere case a prendersi i ragazzi per condurli all'istituto, sborsando denaro per vincere la riluttanza e la superstizione naturale e quella artificialmente creata nel volgo dagli avversari alla nuova istituzione\".\nGrazie alla mediazione del Marchese di Saluzzo, il Governo si decide ad accettare il fatto compiuto, e nel mese di luglio di quello stesso anno la cosa viene sancita ufficialmente dalla visita a Rivarolo Canavese di una delegazione di appartenenti all'alta societ\u00e0 piemontese guidata da Camillo Cavour, che il 3 agosto firmano una istanza al Re Carlo Alberto per caldeggiare la nascita di altri consimili Istituti: che in effetti non tardano a nascere, a Torino come in altri Comuni del Piemonte.\nUna lapide posta sulla facciata della casa della famiglia Farina, nel centro storico di Rivarolo, ricorda tuttora questi avvenimenti.\nLa fine.\nNel 1883, Maurizio Farina viene nominato Grande Ufficiale dell'Ordine dei Santi Maurizio e Lazzaro con motu proprio del Re Umberto I. Muore a Torino l'8 febbraio 1886 e la salma viene tumulata nella cappella di famiglia, situata nel cimitero di Rivarolo Canavese.\nPer le molte benemerenze da lui ottenute nei confronti del Paese, la sua famiglia viene riconosciuta nobile con DM del giugno 1894.\nSuo diretto discendente \u00e8 il regista, sceneggiatore e scrittore Corrado Farina."}
{"id": "1704635", "revid": "223249", "url": "https://it.wikipedia.org/wiki?curid=1704635", "title": "Country Blues", "text": ""}
{"id": "1704639", "revid": "115350833", "url": "https://it.wikipedia.org/wiki?curid=1704639", "title": "Mauro Macchi", "text": "Biografia.\nStudi\u00f2 all'Universit\u00e0 di Pavia, dove ebbe come maestro Carlo Cattaneo, laureato in lettere e in giurisprudenza, repubblicano, \u00e8 stato tra i redattori del \u00abPolitecnico\u00bb e ha diretto numerosi periodici. Prima di ricevere la nomina a senatore, ha seduto alla Camera dei deputati (Regno di Sardegna), nonch\u00e9 alla Camera dei deputati del Regno d'Italia consecutivamente dall'VIII alla XIII Legislatura. Fu senatore del regno d'Italia nella XIII legislatura.\nNel 1839 fu arrestato per cospirazione contro il governo austriaco della Lombardia, rilasciato per mancanza di prove si rifugi\u00f2 a Torino, dove collabor\u00f2 alla redazione del \"Messaggero Torinese\" di Angelo Brofferio. Torn\u00f2 a Milano dopo le Cinque giornate ma nel 1848, dopo la Battaglia di Custoza, dovette ancora esiliarsi in Piemonte, da dove fu espulso perch\u00e9 sul suo giornale \"Il Proletario\" propagandava il repubblicanesimo. Si rifugi\u00f2 nel Canton Ticino, dove collabor\u00f2 con Carlo Cattaneo alla redazione dell'\"Archivio Triennale delle cose d'Italia\". A causa delle pressioni austriache nel 1853 fu espulso e and\u00f2 di nascosto a Genova, da dove nel 1859 torn\u00f2 a Milano e, chiamato da Luigi Carlo Farini, dittatore dell'Emilia, fu segretario del Ministero della guerra a Modena, per poi collaborare l'anno seguente con Agostino Bertani e Francesco Crispi alla spedizione di Sicilia. Dopo il 1862 fu iniziato in Massoneria nella Loggia \"Dante Alighieri\" di Torino, nel 1864 fu segretario della Costituente massonica a Firenze, eletto membro del Grande Oriente d'Italia e nominato Gran Cancelliere e Guardasigilli, partecip\u00f2 poi alle costituenti massoniche del 1865 a Genova e del 1867 a Napoli, del 1869 e 1871 a Firenze e del 1872 a Roma, dove rappresent\u00f2 la Loggia \"Stella Jonia\" di Smirne. Nel 1869 fu fatto membro onorario della Loggia \"Sabazia\" di Savona e nel 1873 fu tra i fondatori della Loggia \"Universo\" di Roma. Su impulso di Giuseppe Garibaldi, nel 1867 istitu\u00ec la \"Societ\u00e0 di Liberi Pensatori\" di Cremona dove si un\u00ec ad Arcangelo Ghisleri e ad Antonio Franchi."}
{"id": "1704641", "revid": "1305772", "url": "https://it.wikipedia.org/wiki?curid=1704641", "title": "Driv3r", "text": "Driver 3 (stilizzato come DRIV3R ) \u00e8 un gioco di azione e avventura del 2004, il terzo capitolo della serie \"Driver\". \u00c8 stato sviluppato da Reflections Interactive, pubblicato da Atari e pubblicato su PlayStation 2, Xbox e telefoni cellulari nel giugno 2004, su Microsoft Windows nel marzo 2005 e per Game Boy Advance nell'ottobre 2005. La storia del gioco si concentra sui giocatori che assumono il ruolo di John Tanner, un agente dell'FBI sotto copertura, mentre indaga su un giro di contrabbando di auto in tre paesi, al fine di identificare e arrestare il suo capo e scoprire chi hanno intenzione di vendere un nascondiglio di auto rubate. Il gioco si \u00e8 espanso sui suoi predecessori con sezioni a piedi, combattimenti con armi da fuoco e sparatorie drive-by, con ricreazioni virtuali di tre grandi citt\u00e0 - Miami, Nizza e Istanbul - modalit\u00e0 di gioco free-roam e un miglioramento della modalit\u00e0 regista.\nSono state pianificate ulteriori port per Nintendo GameCube e N-Gage, ma in seguito sono state annullate. Il gioco ha ricevuto recensioni contrastanti all'uscita, a eccezione dell'edizione per PC che ha ricevuto riscontri negativi dalla critica. Il gioco \u00e8 stato seguito da ' (2006), prima di essere seguito da un sequel diretto, ', nel 2011.\nTrama.\nGli Agenti sotto copertura dell'FBI agenti John Tanner e Tobias Jones vengono inviati a Miami per indagare l'intesa \"South Beach\" guidato da Calita Martinez, ei suoi collaboratori Lomaz e Bad mano. Quando gli agenti notano la recente acquisizione di auto rubate da parte del cartello, sospettano che stiano lavorando per qualcun altro per evadere un ordine importante. Per determinare dove avverr\u00e0 l'affare per le auto, Tanner si finge un timoniere e si infiltra nel cartello recuperando un'auto da una banda rivale. Dopo aver impressionato Calita e aver guadagnato la sua fiducia con una serie di compiti, Tanner viene incaricato di assassinare \"The Gator\" per aver tradito il cartello. \nSouth Beach si trasferisce a Nizza, in Francia, dopo la presunta scomparsa di The Gator, per assicurarsi le auto rimanenti sulla loro lista. Tanner entra in contatto con gli agenti dell'Interpol Vauban e Dubois, che insistono per arrestare il cartello mentre sono in possesso delle auto rubate. Tanner rifiuta e Vauban ordina a Dubois di sorvegliare il cartello. Nel frattempo, Tanner si concentra sull'acquisizione delle auto per Calita mentre respinge gli attacchi di un sindacato rivale, portando infine a uno scontro in cui elimina il capo della banda. Dopo aver scoperto che Dubois \u00e8 stato catturato dal cartello durante la sua indagine, Tanner si precipita a salvarlo prima che venga giustiziato. Dopo il tentativo di salvataggio, Tanner e Dubois irrompono in una rimessa per barche del cartello per scoprire il luogo dell'affare, che avr\u00e0 luogo a Istanbul, Turchia.\nPoco dopo, i due vengono catturati dal cartello e incontrano il loro datore di lavoro, Charles Jericho. Dopo aver rivelato l'identit\u00e0 di Tanner, Jericho usa la sua pistola per uccidere Dubois, con l'intenzione di incastrarlo per il crimine. Tanner riesce a fuggire e contatta Vauban su dove vengono spedite le auto, ma rilascia piccoli dettagli sulla morte di Dubois. Si recano a Istanbul, dove Tanner segue Jericho per un incontro con Bagman, un intermediario che organizza la vendita delle auto ai criminali russi. Sentendo che The Gator \u00e8 sopravvissuto al suo assassinio, Tanner chiede a Jones di prenderlo prima che venga ucciso dalla gente di Jericho e The Gator offre informazioni sull'accordo in cambio della sua sicurezza.\nDopo essersi riunito con Jones, Tanner viene accusato di omicidio da Vauban, dopo aver ricevuto la notizia della morte di Dubois. Nonostante la minaccia degli Affari Interni, Tanner e Jones diventano canaglie per continuare a indagare e si concentrano sul rintracciare Lomaz. In cambio di protezione, Lomaz rivela che Calita e Bagman si incontreranno presto per scambiare denaro con le auto rubate. Tanner e Jones monitorano l'incontro finch\u00e9 Calita non lo annulla. Mentre Jones tenta di inseguire Bagman, viene teso un'imboscata e costretto a ritirarsi; nel frattempo, Tanner insegue Calita e la cattura. Dopo averla portata a Vauban per riconquistare la sua fiducia, Tanner convince Calita che Jericho \u00e8 troppo pericoloso per fidarsi. Calita rivela che le auto sono gi\u00e0 state spedite in Russia e che Gerico non lascer\u00e0 la citt\u00e0 finch\u00e9 non sar\u00e0 pagato.\nCon l'assistenza della polizia di Istanbul, Tanner, Jones e Vauban individuano il luogo concordato dello scambio tra Jericho e Bagman. Quando l'incontro ha luogo, Jericho uccide Bagman per avergli fornito solo la met\u00e0 del denaro concordato e inganna la polizia usando Bad Hand come esca, portandolo infine alla morte. Dopo aver appreso che Jericho probabilmente partir\u00e0 in treno, Tanner lo interrompe, costringendolo a sbarcare e fuggire per le strade. Quando Jericho viene messo alle strette in un vicolo, Tanner lo ferisce gravemente, ma alla fine decide di farlo arrestare, solo per Jericho che lo uccide quando gli volta le spalle. Entrambi gli uomini vengono portati in ospedale in condizioni critiche, lasciando incerto il loro destino.\nModalit\u00e0 di gioco.\n\"Driver 3\" si concentra su un misto di gameplay open world condotto attraverso una prospettiva in terza persona, con la possibilit\u00e0 di cambiare angolazioni della telecamera in qualsiasi momento. Il gioco consiste principalmente in modalit\u00e0 di gioco per giocatore singolo: \"Undercover\", la modalit\u00e0 storia del gioco; \"Take A Ride\", la modalit\u00e0 free-roam del gioco, che consente ai giocatori di esplorare una delle tre citt\u00e0 al proprio ritmo; e \"Giochi di guida\", una modalit\u00e0 sfida composta da tre tipi di giochi basati su auto che i giocatori possono provare, come inseguire un criminale in fuga. Come con le puntate precedenti, il gameplay si concentra principalmente sulla guida in una delle tre impostazioni, consistenti in ricreazioni parziali ma fedeli di citt\u00e0 reali, utilizzando una variet\u00e0 di veicoli basati su modelli reali, che vanno da berline e auto sportive, a furgoni, camion. I veicoli possono essere danneggiati nel tempo, anche se i giocatori possono lasciare liberamente il proprio veicolo e passare a un altro all'interno dell'attuale ambiente di gioco in cui si trovano in qualsiasi momento; l'eccezione sono i veicoli che sono fondamentali per la modalit\u00e0 storia del gioco, poich\u00e9 perderli costituisce un fallimento automatico. Un sistema di notoriet\u00e0 tiene traccia delle azioni del giocatore: qualsiasi azione illegale alzer\u00e0 questo livello, con la polizia che insegue il giocatore se individuata da qualcuno e la risposta per fermarlo cambia a seconda del livello di notoriet\u00e0 che hanno.\n\"Driver 3\" introduce nuove meccaniche di gioco a quelle esistenti, tra cui moto e motoscafi, nuoto, barra della salute e combattimento con armi da fuoco. Oltre ad essere arrestati dalla polizia o a fallire obiettivi nella modalit\u00e0 storia, i giocatori possono anche fallire se finiscono la salute senza trovare kit di pronto soccorso per recuperarla. Il combattimento si concentra sull'uso di pistole, basate su modelli reali e caratterizzate da un misto di pistole, fucili a pompa, fucili d'assalto e mitragliatrici e lanciagranate, per abbattere i nemici; tutte le armi hanno un limite alle munizioni ad eccezione dell'arma personale del personaggio principale, ma se ne possono trovare di pi\u00f9 affrontando i nemici o nell'ambiente di gioco in cui si gioca durante Take A Ride.\nNella modalit\u00e0 Sotto copertura, i giocatori conducono una serie di missioni in cui devono completare obiettivi, occupandosi di compiti come fuggire dagli inseguitori, raggiungere luoghi e abbattere i colpevoli. A volte, il giocatore deve completare gli obiettivi entro una condizione specifica, come un limite di tempo, con il fallimento che costringe il giocatore a ricominciare la missione. In Take A Ride, i giocatori possono esplorare liberamente Miami, Nizza o Istanbul, alla ricerca di segreti, che consistono in auto speciali e un gruppo di NPC ostili basati sul personaggio di Tommy Vercetti di \"\". Se il giocatore completa una missione della storia o lascia Take A Ride, pu\u00f2 scegliere liberamente di modificare un replay del proprio gioco con diverse angolazioni della telecamera ed effetti cinematografici (ad es. rallentatore). La quantit\u00e0 di filmati che possono modificare \u00e8 predeterminata e di dimensioni limitate.\nPersonaggi.\nJohn Tanner.\nTanner \u00e8 il protagonista del gioco, agente della FBI, si trover\u00e0 faccia a faccia con un fantasma del passato, Jericho, con cui aveva avuto uno screzio a Rio de Janeiro. Al termine dell'ultima missione del gioco (\"Insegui Il Treno\"), Jericho gli spara alle spalle. Tuttavia sopravvive e torna come personaggio giocabile in . \u00c8 doppiato da Marco Balbi.\nTobias Jones.\nCompagno di Tanner, \u00e8 un agente segreto del dipartimento di polizia di Chicago. Sar\u00e0 fondamentale ad Istanbul per arrivare a Jericho. \u00c8 un tipo riservato, ma non per questo meno in gamba. Ritorna com protagonista secondario in . \u00c8 doppiato da Riccardo Rovatti.\nCharles Jericho.\nPersonaggio secondario in Driver 2, viene ricordato per la scena finale, in cui Tanner lo abbandona dopo aver colpito l'elicottero di Pink Lenny.\nTorner\u00e0 per trovare Tanner, e lo far\u00e0 a Nizza, smascherando la sua copertura. Si metter\u00e0 in societ\u00e0 con i South Beach di Calita per riuscire a spedire delle auto rubate in Russia. Quando Bagman gli consegna i soldi per la vendita, Jericho si accorge che ne mancano la met\u00e0 e lo uccide. Viene ferito da Tanner nell'ultima missione del gioco; quest'ultimo tuttavia si rifiuter\u00e0 di ucciderlo, permettendo a Jericho di sparargli alle spalle. Torna come antagonista principale in . \u00c8 doppiato da Stefano Albertini.\nCalita.\nCalita \u00e8 il capo dei South Beach, nota banda di ladri d'auto di Miami. Famosa per la sua crudelt\u00e0, fece esplodere un intero edificio con dentro dei suoi uomini, dopo avergli detto che avevano 40 secondi per scappare. Viene catturata da Tanner a Istanbul durante la missione \"Inseguimento\". Inizialmente, si rifiuter\u00e0 di parlare, ma dopo essersi resa conto che Jericho potrebbe ucciderla a causa del fallimento, comunicher\u00e0 ai poliziotti che le auto sono gi\u00e0 arrivate in Russia. \u00c8 doppiata da Federica Fontana.\nHenry Vouban.\nVouban \u00e8 un membro dell'Interpol e conoscer\u00e0 Tanner a Nizza. Credendo che fosse lui il colpevole della morte del collega Dubois, gli ordina di lasciare il caso, ma poi i due torneranno a lavorare insieme. \u00c8 doppiato da Stefano Albertini\nDidier Dubois.\n\u00c8 il collega di Vouban, la media delle persone a cui spara \u00e8 in salita. Ma non potr\u00e0 pi\u00f9 aumentarla, dopo la visita alla rimessa delle barche. Muore a Nizza nella missione \"La Preda\", ucciso da Calita e Jericho. \u00c8 doppiato da Luca Bottale.\nLomaz.\n\"Adesso, dovremo occuparci di Gator...hai mai sentito parlare di lui?\"\nEsperto in armi, \u00e8 uno dei membri principali dei South Beach e Tanner lavorer\u00e0 per lui. Verr\u00e0 scoperto il suo nascondiglio grazie ad un trafficante d'armi e quindi arrestato. \u00c8 stato l'unico a uscire dall'Hotel in cui Calita aveva piazzato la bomba per liberarsi dei suoi uomini. \u00c8 doppiato da Luca Bottale.\nBagman.\nTrafficante d'auto per i russi, mette sempre le sue vittime in grossi sacchi neri. Verr\u00e0 ucciso da Jericho poich\u00e9, per la consegna delle auto, aveva consegnato solo la met\u00e0 dei soldi. \u00c8 doppiato da Luca Sandri.\nGator.\nBoss di Dodge Island, lavorava con Calita, ma per uno sgarro ha perso il suo Yacht. Per vendicarsi, commission\u00f2 ai suoi uomini l'uccisione dell'autista dei South Beach, Tanner. Ma una volta scoperto tutto, dopo un inseguimento, viene ucciso da Tanner stesso. \u00c8 doppiato da Luca Sandri.\nSviluppo.\nIl gioco aveva un budget di sviluppo di 17 milioni di dollari e un budget di marketing di 17 milioni di dollari. Il gioco era in sviluppo da circa tre anni e mezzo. Particolare attenzione \u00e8 stata prestata nel rendering delle citt\u00e0 di Miami, Nizza e Istanbul. La musica del gioco \u00e8 stata composta da Marc Canham, Rich Aitken e Narco.\nAtari ha anche girato un breve video promozionale su \"Driver 3\" chiamato \"Run the Gauntlet\" .\nAccoglienza.\n\"Driver 3\" ha ricevuto recensioni \"miste o medie\" su tutte le piattaforme tranne la versione PC, che ha ricevuto \"recensioni generalmente sfavorevoli\", secondo l'aggregatore di recensioni di videogiochi Metacritic.\n\"The Times\" ha dato tutte e cinque le stelle, dicendo: \"La grafica \u00e8 divina, con vaste aree urbane e incidenti spettacolari. Le auto si guidano bene e ogni veicolo ha le sue caratteristiche. Eppure questo non \u00e8 un gioco di guida facile - uno dei motivi per cui, argomento a parte, ha un punteggio di 16+\". \"Playboy ha\" dato un 88% e ha dichiarato: \"La tua indagine avvia inseguimenti spericolati in auto attraverso pi\u00f9 di 150 miglia di autostrade e strade cittadine in ricostruzioni dettagliate di Miami, Nizza e Istanbul. Sbatti in uno qualsiasi dei 30.000 edifici e la tua auto crolla realisticamente\". Tuttavia, \"The Cincinnati Enquirer\" gli ha dato tre stelle su cinque e ha definito i suoi controlli e l'animazione \"non responsivi e rigidi\".\n\"DRIV3Rgate\".\nMentre \"Driver 3\" ha ricevuto recensioni per lo pi\u00f9 contrastanti, due punti vendita gestiti da Future plc, \"PSM2\" e \"Xbox World\", hanno assegnato al gioco un punteggio di 9/10. Questa disparit\u00e0 ha portato alcuni giocatori e giornalisti ad affermare che l'accesso anticipato che Atari ha dato a Future era subordinato alla ricezione di valutazioni favorevoli, ma Atari e Future hanno negato qualsiasi illecito. L'incidente \u00e8 stato soprannominato \"Driv3rgate\". \nDopo che sono sorte le accuse di correzione delle recensioni, i forum di GamesRadar (gestiti anche da Future) sono stati pieni di post critici, molti dei quali sono stati eliminati dai moderatori. Sebbene si dicesse che i commenti fossero stati rimossi perch\u00e9 diffamatori, alcuni utenti sospettavano un insabbiamento. Alcuni commenti a difesa di \"Driver 3\" e Future sono stati riportati dai moderatori del forum a Babel Media, una societ\u00e0 di marketing che utilizzava l'astroturfing. Gli utenti hanno ammesso di aver lavorato per Babel, ma hanno affermato che pubblicavano per proprio conto, non per Babel.Il thread \u00e8 stato infine eliminato nella sua interezza. \nVendite.\nLa versione PlayStation 2 di \"Driver 3\" ha ricevuto una certificazione \"Platinum\" dalla Entertainment and Leisure Software Publishers Association (ELSPA), indicando vendite di almeno 300.000 copie nel Regno Unito. Il gioco ha venduto pi\u00f9 di 3 milioni di copie entro dicembre 2004."}
{"id": "1704643", "revid": "767487", "url": "https://it.wikipedia.org/wiki?curid=1704643", "title": "Casa Babylon", "text": "Casa Babylon \u00e8 un album dei Mano Negra pubblicato nel 1994. Per forma, struttura e variet\u00e0 \u00e8 considerato il \"Sandinista!\" della band capitanata dal leader carismatico Manu Chao. Per come \u00e8 stato concepito, inoltre, Casa Babylon \u00e8 indicato dai critici come primo disco solista di Manu Chao. \u00c8 stato interamente prodotto e mixato a Napoli dal gruppo di produzione Kwaanza Posse (Nuccio Tortora - Angelo Tardio - Enzo Rizzo)."}
{"id": "1704644", "revid": "767487", "url": "https://it.wikipedia.org/wiki?curid=1704644", "title": "Giorgio Zoff", "text": "Carriera.\nCentrocampista con compiti di copertura, cresce nella Pro Romans. Nel 1963 passa al insieme al compagno di squadra Giorgio Bernardis, e qui esordisce in Serie A, nella stagione 1967-1968, chiusa dai virgiliani all'ultimo posto. Scende in campo in 10 occasioni, debuttando il 1\u00ba ottobre 1967 nel pareggio interno contro l'.\nPassato al , dove non scende mai in campo in incontri di campionato, nel novembre 1968 approda al , di cui diventa subito titolare inamovibile e conquista la promozione in Serie B. Con gli emiliani esordisce in cadetteria, senza poter evitare l'immediata retrocessione in Serie C. \u00c8 tra i pochi confermati anche per la stagione successiva, al termine della quale viene ceduto all'.\nDopo due stagioni in Irpinia, nel 1973 viene acquistato dal , insieme al compagno di squadra Pantani. Con i giallorossi disputa due campionati di Serie C, ottenendo un secondo ed un terzo posto, prima di passare alla Salernitana. Qui ritrova Tiziano Stevan, suo compagno a Piacenza, e viene impiegato come titolare nella formazione granata, che giunge all'ottavo posto dopo aver avvicendato tre allenatori. Prosegue la carriera nell'Anconitana, sempre in Serie C, e nel Palmanova.\nIn carriera ha totalizzato complessivamente 10 presenze in Serie A e 37 in Serie B. Dopo il ritiro \u00e8 stato allenatore del Ronchi, formazione dilettantistica friulana."}
{"id": "1704645", "revid": "752092", "url": "https://it.wikipedia.org/wiki?curid=1704645", "title": "Giovanni Andrea Maffei", "text": ""}
{"id": "1704646", "revid": "200949", "url": "https://it.wikipedia.org/wiki?curid=1704646", "title": "Todo modo (romanzo)", "text": "Todo modo \u00e8 un romanzo di Leonardo Sciascia pubblicato per la prima volta nel 1974 da Einaudi.\nIl romanzo \u00e8 fondamentalmente un giallo ma \u00e8 ricco di riferimenti alla politica italiana e al movimentato periodo degli anni settanta.\nTrama.\nIl romanzo, ambientato negli anni settanta, ha come protagonista un famoso pittore, di cui non viene mai fatto il nome, che ha bisogno di un periodo di pace in solitudine. Alla vista di un cartello che indica un eremo, l\"'Eremo di Zafer\" (non meglio definito geograficamente), il pittore pensa di recarvisi. Scopre poi che l'eremo \u00e8 stato trasformato in un hotel fondato dall'ambiguo \"Don Gaetano\" e che in certi periodi dell'anno ospita persone di alta estrazione sociale (ministri, politici, direttori di banche...) per ritiri spirituali. \nL'ennesimo ritiro sarebbe iniziato dopo solo qualche giorno: nell'albergo si trovano, all'arrivo del pittore, soltanto cinque donne. A seguito del colloquio con Don Gaetano, enigmatico ed inquietante personaggio di vastissima cultura, al pittore viene concesso di rimanere ad assistere al ritiro spirituale. Ma, proprio durante la recita del rosario, si assiste all'omicidio di uno dei notabili, l'ex senatore Michelozzi: tutti vengono sospettati, meno che Don Gaetano, il pittore e il cuoco, che avevano assistito insieme all'accaduto, lontani dalla processione di Don Gaetano e dei suoi ospiti.\nIl procuratore Scalambri, ex compagno di scuola del pittore e primo della classe, cerca di risolvere il delitto, ma ogni sua mossa gli viene suggerita dal pittore stesso. Una sera, ricostruendo l'accaduto, disegnandolo perfettamente nella memoria e su carta, il pittore trova la soluzione all'omicidio di Michelozzi, e anche quella all'omicidio dell'avvocato Voltrano, avvenuto dopo il primo. La soluzione, per\u00f2, non viene rivelata e il giorno seguente Don Gaetano viene ritrovato morto nel bosco, con una pistola accanto al corpo. Per gli investigatori la matassa della vicenda pare insolubile; in chiusura non viene rivelato chi ha commesso i vari omicidi e l'eremo-albergo viene sgomberato. Lo stesso narratore, fra l'altro, si \"dichiara colpevole\" del delitto.\nIl titolo.\nIl titolo, \"Todo modo\", \u00e8 una citazione: \"Todo modo para buscar la voluntad divina\" = \"Ogni mezzo per cercare la volont\u00e0 divina\", dagli Esercizi spirituali di Sant'Ignazio di Loyola che, fondatore dell'ordine dei Gesuiti, rappresenta un modello di cultura elitaria proprio come quello che rappresenta Don Gaetano nel romanzo e come quella che Sciascia prende a modello, a partire da Stendhal.\nFilmografia.\nLiberamente ispirato al romanzo \u00e8 il film del 1976 \"Todo modo\", diretto e sceneggiato da Elio Petri e interpretato da Gian Maria Volont\u00e9, Marcello Mastroianni e Mariangela Melato."}
{"id": "1704647", "revid": "223249", "url": "https://it.wikipedia.org/wiki?curid=1704647", "title": "Detroit Blues", "text": ""}
{"id": "1704649", "revid": "599013", "url": "https://it.wikipedia.org/wiki?curid=1704649", "title": "Toifilou Maoulida", "text": ""}
{"id": "1704650", "revid": "1745361", "url": "https://it.wikipedia.org/wiki?curid=1704650", "title": "Leonteo", "text": "Leonteo () \u00e8 un personaggio della mitologia greca. Fu un re dei Lapiti e partecip\u00f2 alla guerra di Troia.\nGenealogia.\nFiglio di Corono, fu il padre di Issione.\nMitologia.\nFu uno dei pretendenti di Elena e partecip\u00f2 alla guerra di Troia (assieme a Polipete) con quaranta navi.\nDurante la guerra uccise Antifate, Menone, Iameno, Oreste e fer\u00ec Ippomaco. Partecip\u00f2 ai giochi funebri organizzati in onore di Patroclo, dove sfid\u00f2 il suo amico e altri valorosi combattenti in una gara di lancio del peso.\n&lt;poem&gt;\" \"Leonteo rampollo d'Ares, il figlio d'Antimaco \"\n\"fer\u00ec, Ippomaco d'asta, cogliendolo alla cintura\" \" &lt;/poem&gt;\nDopo la guerra non fece ritorno in patria ma si spost\u00f2 a Colofone e secondo Aristotele mori nella terra dei Medi."}
{"id": "1704652", "revid": "767487", "url": "https://it.wikipedia.org/wiki?curid=1704652", "title": "Best of Mano Negra", "text": "Best Of Mano Negra \u00e8 un album dei Mano Negra pubblicato nel 1998."}
{"id": "1704654", "revid": "1745361", "url": "https://it.wikipedia.org/wiki?curid=1704654", "title": "Isandro", "text": "Nella mitologia greca, Isandro era il nome del figlio di Bellerofonte\nIl mito.\nIsandro era uno dei tre figli che Bellerofonte ebbe dalla figlia del re di Licia, che prima aveva voluto mettere alla prova l'eroe per poi riconoscerlo come figlio di una divinit\u00e0. Gli altri figli erano Laodamia ed Ippoloco. Ares che odiava Bellerofonte decise di vendicarsi facendo in modo che proprio Isandro trovasse morte in battaglia\nInterpretazione e realt\u00e0 storica.\nNon \u00e8 chiaro il motivo dell'odio degli dei verso Bellerofonte, anche Omero non specificava tale sentimento. Pindaro suggerisce invece che abbia cercato di raggiungere la dimora degli dei come altri prima di lui."}
{"id": "1704655", "revid": "767487", "url": "https://it.wikipedia.org/wiki?curid=1704655", "title": "Ben's Brother", "text": "I Ben's Brother sono un gruppo rock britannico fondato nel 2006 dal frontman Jamie Hartman che ha scritto col cantante Nate James il brano Justifly Me.\nIl gruppo si \u00e8 fatto conoscere in Italia con il singolo \"Let Me Out\", che \u00e8 arrivato alla numero 2 nell'airplay e alla numero 8 tra i pi\u00f9 scaricati.\nIl loro album di debutto, \"Beta Male Fairytales\", \u00e8 stato pubblicato il 6 agosto 2007.\nUna canzone del loro album, \"God By Another Name\", divenne uno dei singoli gratuiti e liberi da scaricare da iTunes Store. Recentemente, una loro canzone \"Stuttering\" venne utilizzata per uno spot pubblicitario in Canada e negli Stati Uniti per la Dentyne Ice. La predispozione al download gratuito di alcuni dei loro singoli in un sito web, ha permesso loro di avere archiviato un discreto successo negli Stati Uniti, fornendo cos\u00ec la possibilit\u00e0 di suonare in Texas.\nLa band ha debuttato negli USA in festival, al South by Southwest nel marzo del 2008."}
{"id": "1704657", "revid": "1652635", "url": "https://it.wikipedia.org/wiki?curid=1704657", "title": "Bucolione", "text": "Bucolione () \u00e8 un personaggio della mitologia greca. Fu un pastore.\nGenealogia.\nFiglio di Laomedonte e della ninfa Calibe, ebbe dalla naiade Abarbarea i gemelli Pedaso ed Esepo.\nMitologia.\nEra il figlio maggiore del re di Troia Laomedonte ma nacque in segreto e probabilmente illegittimo. Visse lontano dalla corte: divenuto un pastore, si un\u00ec alla Naiade Abarbarea dalla quale ebbe i due figli gemelli, che combatterono e furono uccisi nella guerra di Troia.\nNon si sa se Bucolione sopravvisse alla caduta della citt\u00e0."}
{"id": "1704658", "revid": "1610933", "url": "https://it.wikipedia.org/wiki?curid=1704658", "title": "Esepo", "text": "Esepo () \u00e8 un personaggio della mitologia greca. Fu un guerriero troiano.\nGenealogia.\nEra uno dei due figli gemelli di Bucolione e della ninfa naiade Abarbarea.\nNon ci sono notizie su spose o progenie.\nMitologia.\nPartecip\u00f2 alla guerra di Troia schierato dalla parte dei Troiani e venne ucciso in battaglia da Eurialo assieme al gemello Pedaso.\nLa popolazione del luogo, situato alle falde del monte Ida, prest\u00f2 aiuto a Priamo, sotto il comando di Pandaro.\nEsepo era anche il nome di un fiume della Troade; anche il fratello Pedaso aveva un corrispettivo nel nome di un fiume, dunque Eurialo uccise entrambi gli eponimi."}
{"id": "1704659", "revid": "767487", "url": "https://it.wikipedia.org/wiki?curid=1704659", "title": "Marco Ramos", "text": ""}
{"id": "1704663", "revid": "1745361", "url": "https://it.wikipedia.org/wiki?curid=1704663", "title": "Elato", "text": ""}
{"id": "1704664", "revid": "599013", "url": "https://it.wikipedia.org/wiki?curid=1704664", "title": "Vitorino Hilton", "text": "Carriera.\nIl 15 settembre 2020 nel match vinto 2-1 contro il Lione, diventa a 43 anni il giocatore pi\u00f9 anziano a essere sceso in campo in una partita di Ligue 1. Venendo poi espulso nella stessa partita, diventa anche il giocatore pi\u00f9 anziano a essere espulso in Ligue 1. A fine anno annuncia il suo ritiro dal calcio giocato.\nStatistiche.\nPresenze e reti nei club.\n\"Statistiche aggiornate al 7 giugno 2021.\""}
{"id": "1704665", "revid": "6923", "url": "https://it.wikipedia.org/wiki?curid=1704665", "title": "Padborg", "text": "Padborg (tedesco Pattburg) \u00e8 una citt\u00e0 della Danimarca, nel sud dello Jutland, posta a ridosso della frontiera con la Germania.\nSituata a pochi chilometri da Flensburg, fino al 1920 Padburg era un piccolo villaggio, ma dopo il plebiscito con il quale pass\u00f2 alla Danimarca, crebbe rapidamente per i traffici che attraversavano la nuova frontiera.\nAppartenente al comune di Aabenraa, fino al 31 dicembre 2006 ha fatto parte di quello di Bov."}
{"id": "1704666", "revid": "1745361", "url": "https://it.wikipedia.org/wiki?curid=1704666", "title": "Molo (figlio di Deucalione)", "text": "Nella mitologia greca, Molo () era il nome del padre di Merione\nIl mito.\nMolo, abitante dell'isola di Creta, era uno dei figli illegittimi di Deucalione. Quando crebbe, desider\u00f2 una ninfa al punto di violentarla; poi scomparve e il suo corpo venne ritrovato privo della testa, in segno di vendetta. \nSuo figlio Merione, amico di Idomeneo, partecip\u00f2 alla guerra di Troia, schierandosi con il suo compagno.\nPareri secondari.\nEsisteva anche un altro Molo, padre dei gemelli Eurito e Cteato, che per tale discendenza vennero chiamati i Molionidi, ma le prove su tale personaggio rimangono oscure."}
{"id": "1704669", "revid": "599013", "url": "https://it.wikipedia.org/wiki?curid=1704669", "title": "Adama Coulibaly", "text": "Biografia.\n\u00c8 cugino di Moussa Coulibaly, anch'egli calciatore."}
{"id": "1704672", "revid": "2179318", "url": "https://it.wikipedia.org/wiki?curid=1704672", "title": "Midone", "text": "Nella mitologia greca, Midone era il nome di vari personaggi citati nell\"'Iliade\" di Omero, presenti nella guerra di Troia, nata per colpa del rapimento di Elena, moglie di Menelao un re acheo, effettuato da Paride figlio del re troiano Priamo.\nIl mito.\nSotto tale nome ritroviamo:\n&lt;poem&gt; \" \"Uccisero allora Pilemene paragonabile ad Ares,\"\n\"capo dei Paflagoni, guerrieri magnanimi.\"\n\"Questo appunto Menelao buona lancia, figliuolo d'Atreo,\"\n\"colp\u00ec di lancia, mentre era fermo, alla clavicola,\"\n\"e Antiloco fer\u00ec Midone, il suo scudiero auriga,\"\n\"il nobile figlio d'Atimnio, mentre voltava i cavalli solidi zoccoli.\"\n\"cogliendolo al gomito con una pietra; gi\u00f9 dalla mano\"\n\"le briglie, bianche d'avorio, caddero nella polvere.\"\n\"Antiloco slanciandosi cacci\u00f2 nella tempia la spada,\"\n\"e quello cadde dal cocchio ben lavorato, rantolando,\"\n\"a testa in gi\u00f9, nella polvere, sul cranio e sulle spalle:\"\n\"stette a lungo diritto cos\u00ec - che trov\u00f2 alta la sabbia -\"\n\"fin che i cavalli, urtandolo, lo stesero nella polvere.\"\n\"Antiloco li frust\u00f2, li guid\u00f2 fra l'esercito acheo. \" \" &lt;/poem&gt;"}
{"id": "1704677", "revid": "682976", "url": "https://it.wikipedia.org/wiki?curid=1704677", "title": "Menestio", "text": ""}
{"id": "1704678", "revid": "599013", "url": "https://it.wikipedia.org/wiki?curid=1704678", "title": "Mounir Diane", "text": ""}
{"id": "1704680", "revid": "251304", "url": "https://it.wikipedia.org/wiki?curid=1704680", "title": "GNV Azzurra", "text": "GNV Azzurra \u00e8 una nave traghetto appartenente alla compagnia di navigazione Grandi Navi Veloci in servizio dal 2013 (precedentemente come \"SNAV Toscana\"), societ\u00e0 che detiene il 50% del capitale di SNAV.\nCaratteristiche.\nOriginariamente la nave era lunga 142 metri e poteva trasportare circa 2000 passeggeri, dei quali 1142 in cabina, e 500 autovetture alla velocit\u00e0 di 21 nodi. Nel 1988 il traghetto fu sottoposto a degli importanti lavori di ristrutturazione, che comportarono l'aggiunta di un troncone di circa 25 metri e di tre ulteriori ponti di cabine. Questo aument\u00f2 la capacit\u00e0 di carico della nave, che pass\u00f2 a 2200 passeggeri e 650 autovetture, ma ne ridusse la velocit\u00e0 di servizio a 19 nodi. Nel 1999 la conversione di parte del garage in cabine diminu\u00ec il numero di autovetture trasportabili, che pass\u00f2 a 560, portando il numero di posti letto a 1786.\nServizio.\nRederi ab Gotland, Oy Vaasa-Ume\u00e5 ab (1981-1983).\nAl termine degli anni '70 la cantieristica svedese era in crisi per mancanza di commesse: il governo svedese decise quindi di spingere la Rederi ab Gotland, compagnia che gestiva collegamenti dall'omonima isola, all'acquisto di nuove unit\u00e0, dietro la promessa di sovvenzioni per le linee servite. La compagnia ordin\u00f2 quindi due grandi traghetti, capaci di trasportare pi\u00f9 di 2000 passeggeri, agli \u00d6resundsvarvet Ab di Landskrona. La prima unit\u00e0, battezzata \"Visby\", entr\u00f2 in servizio nell'autunno del 1980. Il volume di traffico tra l'isola e il continente non era per\u00f2 sufficiente a giustificare l'entrata in servizio della seconda nave, varata a fine 1980 come \"Gotland\", che fu quindi noleggiata subito dopo la consegna alla finlandese Oy Vaasa-Ume\u00e5 Ab, prendendo il nome di \"Wasa Star\" ed entrando in servizio tra Vaasa e Sundsvall.\nNel febbraio 1982 l'approdo in Svezia fu spostato a Ume\u00e5 e il 14 dello stesso mese la nave si incagli\u00f2 nei pressi di Holmsund, riportando danni ai serbatoi che la costrinsero a recarsi a Helsinki per le riparazioni: tuttavia, non essendoci bacini di carenaggio disponibili in quel momento, la nave dovette essere portata nei cantieri navali di Kiel, in Germania. La \"Wasa Star\" torn\u00f2 in servizio tra Vaasa e Sundsvall il primo aprile, ma anche in questa occasione il numero di passeggeri trasportati si rivel\u00f2 inferiore alle aspettative e a fine agosto la nave fu posta in disarmo.\nNoleggio a Karageorgis (1983).\nNel maggio 1983 il traghetto fu noleggiato alla greca Karageorgis Lines per collegare Ancona con Patrasso e Igoumenitsa. L'operazione per\u00f2 si complic\u00f2 perch\u00e9 a termine noleggio la compagnia greca si rifiut\u00f2 di pagare: un equipaggio svedese fu mandato in tutta fretta ad Ancona per evitare il sequestro dell'imbarcazione, ma la vicenda fu resa ancora pi\u00f9 difficile dalla presenza dell'equipaggio greco, al quale non veniva pagato lo stipendio da tre mesi e che si rifiutava di lasciare la nave. Nonostante tutto la \"Wasa Star\" riusc\u00ec a far ritorno in Svezia.\nLarvik Frederikshavn Lines (1984-1996).\nNel frattempo, il 29 agosto 1983 la nave era stata acquistata dalla norvegese Larvik Frederikshavn Line, per la quale entr\u00f2 in servizio tra Larvik e Frederikshavn (Danimarca) nel marzo 1984 con il nome di \"Peter Wessel\". Il 27 giugno 1986 la nave ebbe una collisione a causa della densa nebbia con il piccolo cargo battente bandiera panamense \"Sydfjord\", che affond\u00f2 rapidamente; otto membri dell'equipaggio del cargo morirono, mentre gli altri tre furono portati in salvo dal traghetto.\nNell'autunno 1988 la nave fu sottoposta ad un intervento di allungamento nel cantiere Blohm + Voss di Amburgo, durante il quale al traghetto furono aggiunti un troncone di venticinque metri e tre ulteriori ponti di cabine. Questi importanti lavori aumentarono la capacit\u00e0 di carico della nave, ma ne ridussero considerevolmente la velocit\u00e0 di servizio. Rientrata in servizio a fine ottobre, la nave rimase alla Larvik Frederikshavn Lines fino al 1996, quando la compagnia entr\u00f2 a far parte della Color Line.\nColor Line (1997-2008).\nIl passaggio alla Color Line non port\u00f2 conseguenze immediate per la nave, che rimase in servizio tra Larvik e Frederikshavn. Nel 1999 alcune parti del garage furono trasformate in cabine, con conseguente riduzione delle capacit\u00e0 di carico di autoveicoli. Nel marzo 2003 la nave fu nuovamente sottoposta a dei lavori, che comprendevano l'aggiunta di due controcarene laterali per aumentarne la stabilit\u00e0, rientrando in servizio nell'aprile dello stesso anno. Nel 2006, dopo ventidue anni di servizio tra Larvik e Frederikshavn, la \"Peter Wessel\" fu spostata sul collegamento Larvik - Hirtshals.\nIl 22 marzo 2007, durante un viaggio verso Hirtshals, alcuni pannelli elettrici presero fuoco e la nave fu costretta a entrare in porto a Frederikshavn; torn\u00f2 in servizio un mese dopo, una volta completate le riparazioni. Dopo un breve ritorno sulla sua linea \"storica\" tra agosto e settembre per lavori nel porto di Hirtshals, nell'ottobre 2007 il traghetto fu venduto all'italiana SNAV con consegna nell'aprile successivo.\nSNAV - GNV (dal 2008).\nLa \"Peter Wessel\" continu\u00f2 a collegare Larvik e Hirtshals fino al 6 aprile 2008, quando fu avviata verso l'Italia per essere consegnata ai nuovi proprietari. Rinominata \"SNAV Toscana\", la nave entr\u00f2 in servizio tra Civitavecchia e Palermo, venendo impiegata anche nei collegamenti tra il porto laziale e Olbia. Tra gennaio e febbraio 2011 fu noleggiata per un breve periodo a Grandi Navi Veloci, prestando servizio tra Genova e Porto Torres. Venne poi inserita sulla Civitavecchia - Olbia in sostituzione della \"SNAV Lazio\" e della \"SNAV Sardegna\", a loro volta spostate sul collegamento Napoli - Palermo in seguito alla vendita per demolizione della \"SNAV Campania\" e della \"SNAV Sicilia\" nell'ottobre 2010.\nPer la stagione estiva 2012 la nave non torn\u00f2 regolarmente in linea tra Olbia e Civitavecchia ma fu noleggiata alla Grandi Navi Veloci per collegare Genova e Porto Torres in coppia con la Moby Corse. Allo scadere del contratto con la GNV la \"SNAV Toscana\" fu posta in disarmo nel porto di Palermo, rientrando in servizio nell'aprile 2013, prima sulla Napoli - Palermo e poi, in estate, sulla Genova - Porto Torres sempre per conto di Grandi Navi Veloci, essendosi ormai fusa con SNAV, e avendo acquisito tutte le rotte \"a lungo raggio\" ossia la Genova-Porto Torres Civitavecchia-Olbia (rotta chiusa) e Napoli-Palermo.\nDopo aver affrontato un lungo viaggio per Sochi, ove venne usata come hotel in coincidenza delle Olimpiadi invernali, la nave fece ritorno in Italia e venne posta in disarmo a Napoli. Nella stagione estiva 2014 svolse la rotta Genova-Porto Torres, per poi essere posta in disarmo a Palermo.\nNell'inverno 2014 la nave fu noleggiata per essere impiegata come alloggio per i lavoratori ad un impianto di estrazione di gas nelle isole Shetland, in Scozia, dove prese servizio a partire dal 6 marzo, tornando poi in Italia a maggio. Dal 16 dicembre 2015 la nave fu spostata sulla Bari-Durazzo, al posto della \"Rhapsody\".\nNel 2016 la nave oper\u00f2 la tratta Porto Torres-Genova in estate e Bari-Durazzo in inverno. A fine dicembre sostitu\u00ec \"SNAV Lazio\" e \"SNAV Sardegna\" sulla Napoli-Palermo, in coppia con il \"Majestic\".\nIl 19 febbraio 2017, un incendio colp\u00ec la sala motori a 1 miglio dalla costa. Tutte le 188 persone a bordo rimasero illese.\nA giugno 2017 la nave fu rinominata \"GNV Azzurra\" e immessa nella linea Bari - Durazzo.\nDa settembre a novembre 2017 la nave fu impiegata come alloggio per gli agenti della polizia spagnola a Tarragona, nel contesto del referendum sull'indipendenza della Catalogna del 2017.\nDa fine maggio 2019 \u00e8 impegnata nel sostituire l\"'Aurelia\" sulla linea Ancona - Spalato (tranne che per un breve periodo a giugno 2019, in cui \u00e8 stata utilizzata come nave albergo a Brest). Dal 30 giugno riprende regolarmente la linea estiva Bari-Durazzo, che termina di esercitare il 10 novembre, venendo sostituita dalla \"Aurelia\".\nSuccessivamente, a fine novembre, viene noleggiata come nave-albergo per i dipendenti della Virgin Voyages, in attesa alla Fincantieri di Sesti Ponente della consegna della \"Scarlet Lady\".\nTerminato il noleggio in Liguria, il 14 febbraio 2020 fa rientro sulla Bari-Durazzo in sostituzione della \"AF Francesca\". Dal 10 marzo al 16 giugno, i collegamenti passeggeri tra Italia e Albania vengono interrotti a causa della pandemia di COVID-19: di conseguenza il traghetto rimane fermo presso il porto di Bari. Dal 26 luglio al 1\u00ba agosto, lascia momentaneamente l'Adriatico per entrare sulla linea S\u00e8te - Nador.\nDal 3 agosto fino a gennaio 2021 (e nuovamente dal 3 maggio seguente) viene utilizzata come nave quarantena dal Ministero dell'interno nell'ambito dell'emergenza sbarchi in Sicilia, operando nei porti di Lampedusa, Porto Empedocle, Trapani e Augusta."}
{"id": "1704681", "revid": "122946064", "url": "https://it.wikipedia.org/wiki?curid=1704681", "title": "Megete", "text": "Megete () o Mege od anche Megete Fileide (\u039c\u03ad\u03b3\u03b7\u03c2 \u03a6\u03c5\u03bb\u03b5\u0390\u03b4\u03b7\u03c2) \u00e8 un personaggio della mitologia greca che guid\u00f2 un contingente da Dulichio alla Guerra di Troia.\nMitologia.\nGenealogia e origini.\nOriginario dell'Elide, patria di suo padre, Megete vantava, attraverso di lui, la diretta discendenza dal re leggendario Augia. Diverse sono le ipotesi, al contrario, sul nome della madre. Secondo una tradizione, egli era figlio di Ctimene, figlia di Laerte e quindi sorella di Odisseo. In tal modo egli veniva considerato nipote diretto dell'eroe. Un'ulteriore versione riferisce che il ruolo materno era attribuito a Timandra, figlia di Tindaro e Leda e sorella di Elena e Clitennestra. Un'ultima tradizione afferma che Megete era figlio di una certa Eustioche. Megete aveva una sorella, Euridamia, moglie dell'indovino Polido.\nMege tra i \"Pretendenti di Elena\".\nAlla morte del padre, Megete gli succedette nel regno, che comprendeva le isole fronteggianti le Echinadi, nel mar Ionio. Le tradizioni non lo dicono sposato e ci\u00f2 giustificherebbe il suo interesse verso la giovane figlia di Tindaro, Elena, la quale, non ancora in et\u00e0 da marito, era diventata comunque oggetto di corteggiamento ed offerte da parte dei sovrani di tutta la Grecia. Igino, nelle sue Fabulae, nomina Megete proprio tra i corteggiatori della giovane.\nGrazie ad uno stratagemma di Odisseo, Tindaro riusc\u00ec a legare i pretendenti ad un giuramento, che li costringeva ad intervenire a favore dell'uomo che sarebbe stato prescelto come sposo della fanciulla. Quando le sorti caddero sul giovane Menelao, tutti i pretendenti, compreso Megete, furono costretti a non protestare e ad attenersi al patto.\nNella guerra di Troia.\nIn seguito al rapimento di Elena da parte di Paride, principe figlio di Priamo, re di Troia, Megete, chiamato in causa in seguito al suo giuramento, partecip\u00f2 immediatamente al conflitto appena scoppiato, appoggiando con le sue forze militari i due Atridi, Agamennone e Menelao.\nMegete comandava chi proveniva dalle isole Echine, portando con s\u00e9 quaranta navi pronte per attaccare Troia, nel libro II dell'Iliade, nel \"Catalogo delle navi\" alleate. Ai suoi ordini erano anche i guerrieri provenienti dalla vicina isola di Dulichio, il cui re, Niso, non era stato tra i pretendenti di Elena (egli aveva un figlio, Anfinomo, uno di quei giovani aristocratici che in seguito avrebbero aspirato alla mano di Penelope, i Proci).\nAnche lo Pseudo-Apollodoro afferma che la flotta di Megete era composta da quaranta navi. Igino parla al contrario di sessanta navi.\nDurante la guerra si distinse uccidendo con la lancia il figlio illegittimo di Antenore, Pedeo; inoltre colp\u00ec a morte Cresmo anche se per sbaglio, egli infatti voleva uccidere Polidamante. Dolope proprio in quel frangente cerc\u00f2 di approfittare di un suo momento di distrazione, lo colp\u00ec con la sua lancia ma la corazza, regalo di suo padre, resse e subito Megete lo uccise.\nNella guerra, Megete uccise un totale di otto guerrieri nemici.\nInterpretazione e realt\u00e0 storica.\nNell'Iliade quando Dolope venne ucciso si descrive che la cresta dell'elmo venne sporcata di sangue e quindi assunse il colore porpora, tale pratica in quel tempo era utilizzata per dei tessuti particolari.. In seguito Megete morir\u00e0 anche se non viene descritto in alcun libro epico del \"ciclo troiano\" il riferimento alla sua fine, che certo \u00e8 avvenuta o nella famosa guerra od al ritorno in patria, oppure durante il viaggio verso casa dopo la caduta di Troia."}
{"id": "1704682", "revid": "1776051", "url": "https://it.wikipedia.org/wiki?curid=1704682", "title": "Pietro Manfrin di Castione", "text": ""}
{"id": "1704684", "revid": "599013", "url": "https://it.wikipedia.org/wiki?curid=1704684", "title": "Giancarlo Tacchi", "text": "Giocava nel ruolo di ala.\n\u00c8 figlio di Juan Carlos Tacchi, ala argentina di Torino, e negli anni cinquanta e sessanta, e fratello maggiore di Maurizio Tacchi (Sulmona, Ravenna, Vis Pesaro e Chieti) e Oscar Ettore Tacchi, ala di Genoa e negli anni ottanta.\nCarriera.\nHa disputato la stagione 1978-1979 in Serie A, collezionando 19 presenze, con la maglia dell', con cui la stagione precedente aveva conquistato la prima storica promozione degli irpini in massima serie.\nHa inoltre militato in Serie B nelle file di , , e .\nIn carriera ha totalizzato complessivamente 19 presenze in Serie A e 167 presenze e 20 reti in Serie B."}
{"id": "1704685", "revid": "1745361", "url": "https://it.wikipedia.org/wiki?curid=1704685", "title": "Amice", "text": "Nella mitologia greca, Amice era la figlia del re di Cipro Salamino.\nIl mito.\nLa ragazza una volta cresciuta decise di fuggire dall'isola in cerca di nuove terre da conquistare e citt\u00e0 da fondare. Nei suoi viaggi arriv\u00f2 ad Antiochia, dove riusc\u00ec a portare numerosi compatrioti fondando una colonia e trascorrendovi diversi anni. Un giorno conobbe Caso, uno dei figli di Inaco, che aveva avuto una vita simile alla sua; anch'egli infatti, provenendo da un'isola (nel suo caso Creta), aveva fondato una colonia nelle vicinanze. I due decisero di sposarsi. Quando la donna mor\u00ec la seppellirono in una citt\u00e0 con il suo nome, Amice."}
{"id": "1704690", "revid": "81195", "url": "https://it.wikipedia.org/wiki?curid=1704690", "title": "HHO", "text": ""}
{"id": "1704691", "revid": "767487", "url": "https://it.wikipedia.org/wiki?curid=1704691", "title": "Kader Mangane", "text": ""}
{"id": "1704693", "revid": "75421", "url": "https://it.wikipedia.org/wiki?curid=1704693", "title": "Scarsellino", "text": ""}
{"id": "1704694", "revid": "599013", "url": "https://it.wikipedia.org/wiki?curid=1704694", "title": "Franco Pezzullo", "text": ""}
{"id": "1704695", "revid": "767487", "url": "https://it.wikipedia.org/wiki?curid=1704695", "title": "Abdoulrazak Boukari", "text": "Statistiche.\nPresenze e reti nei club.\n\"Dati aggiornati al 1\u00ba settembre 2016.\""}
{"id": "1704697", "revid": "122792956", "url": "https://it.wikipedia.org/wiki?curid=1704697", "title": "Atti del beato Francesco e dei suoi compagni", "text": "Gli Atti del beato Francesco e dei suoi compagni (\"Actus beati Francisci et sociorum eius\") \u00e8 un'opera scritta in latino, tra il 1327 e il 1337 da frate Ugolino da Monte Santa Maria (oggi Montegiorgio, FM), che comprende una serie di racconti sulle gesta di Francesco d'Assisi e di altri frati dell'ordine francescano e in particolare dei frati della Marca di Ancona, un'opera che sar\u00e0 poi volgarizzata ne \"I Fioretti di San Francesco\".\nL'opera \u00e8 comunque anteriore alla cosiddetta \"Legenda antiqua o Compilatio Avinioniensis\", riportata in diversi manoscritti del XIV secolo. Tra questi si segnala in particolare il codice vat. Lat. 4354 della Biblioteca apostolica vaticana.\nIn diversi codici gli \"Actus\" si trovano intercalati con lo Speculum perfectionis e con altri brani extravaganti. Il compilatore chiam\u00f2 questa silloge \"Antiqua legenda (Compilazione Olandese)\", dovendo integrare la cosiddetta \"Legenda Nova\" di S. Bonaventura (La Legenda Maior). Il testo degli Actus ripropone in particolare una serie di episodi della vita del santo di Assisi e una serie di racconti riguardanti i suoi pi\u00f9 fedeli compagni: frate Bernardo di Quintavalle, frate Masseo, frate Ruffino, frate Silvestro, frate Corrado da Offida e Santa Chiara ai quali si aggiungono, in una seconda sequenza, le gesta di altri santi, come frate Egidio, Chiara d'Assisi, Antonio di Padova e i frati delle Marche, tra questi: Corrado da Offida, Giovanni da Penna, Iacopo da Falerone, Liberato da Loro / l'Anonimo di Soffiano, Iacopo da Massa e frate Giovanni da Verna.\nLo stile degli \"Actus\", dai quali traspare la bont\u00e0 d'animo del santo, il suo senso di carit\u00e0 e il suo immenso amore per Dio e per tutte le creature, \u00e8 semplice e scorrevole e il latino usato \u00e8 quello corrente."}
{"id": "1704698", "revid": "110157", "url": "https://it.wikipedia.org/wiki?curid=1704698", "title": "Historisk museum", "text": "L'Historisk museum (\"museo di storia\" in norvegese) \u00e8 uno dei musei di Oslo. Aperto al pubblico dal 1904, \u00e8 attualmente ospitato in quattro edifici situati nel centro della citt\u00e0.\nLe collezioni.\nIl museo custodisce importanti collezioni, raccolte nel corso degli ultimi due secoli.\nPresenti reperti archeologici preistorici, e una vasta sezione dedicata all'antichit\u00e0 classica, che raccoglie circa 3600 reperti delle civilt\u00e0 egizia, greca, etrusca e romana.\nNumerosi gli oggetti di epoca medievale, anche legati al culto religioso.\nEsposta anche una collezione di monete greco-romane e vichinghe, decorazioni e medaglie, e oggetti etnografici provenienti da tutto il mondo.\nL'Archivio runico custodisce la documentazione degli studi sulle iscrizioni in runico, risalenti al 1400 - 1500.\nUn'importante sezione, posta in una sede distaccata, \u00e8 dedicata a diverse testimonianze della cultura vichinga, tra cui le navi di Bygd\u00f8y."}
{"id": "1704699", "revid": "21880", "url": "https://it.wikipedia.org/wiki?curid=1704699", "title": "Francesco Cupani", "text": "Biografia.\nDopo aver studiato medicina, nel 1681, all'et\u00e0 di 24 anni, entra nell'ordine religioso dei frati francescani, continuando a coltivare il suo interesse per le scienze naturali e la botanica e dedicandosi in particolare allo studio della flora endemica della Sicilia. Intrattiene una fitta relazione epistolare con il monaco cistercense Paolo Boccone (1633-1704), palermitano trapiantato nel granducato di Toscana nonch\u00e9 cultore antesignano della moderna botanica sistematica.\nNel 1692 fonda a Misilmeri un vero e proprio orto botanico nel quale pone a dimora sia specie esotiche\nche specie della flora siciliana, classificandoli in base al sistema tassonomico della nomenclatura binomiale, anticipando la innovazione che si diffonder\u00e0 solo molti anni dopo grazie a Linneo.\nNel 1696 pubblica \"Hortus Catholicus\", opera in cui viene illustrata la collezione di piante dell'orto di Misilmeri. Grazie a questo lavoro il Cupani acquisisce una discreta notoriet\u00e0 presso gli studiosi del settore di tutta Europa.\nMuore a Palermo il 19 gennaio del 1710 all'et\u00e0 di 53 anni.\nRiconoscimenti.\nA Francesco Cupani sono dedicate alcune specie vegetali quali \"Colchicum cupanii\", \"Genista cupanii\", \"Melica cupani\", \"Plantago cupanii\", \"Scilla cupanii\" e \"Tragopogon cupanii\" nonch\u00e9 il genere \"Cupania\"."}
{"id": "1704701", "revid": "404137", "url": "https://it.wikipedia.org/wiki?curid=1704701", "title": "UFO di Firenze", "text": ""}
{"id": "1704703", "revid": "105934110", "url": "https://it.wikipedia.org/wiki?curid=1704703", "title": "Orsiloco", "text": "Nella mitologia greca, Orsiloco era il nome di vari personaggi presenti nella guerra di Troia, la guerra raccontata da Omero nell'Iliade.\nIl mito.\nSotto tale nome ritroviamo:"}
{"id": "1704706", "revid": "1305772", "url": "https://it.wikipedia.org/wiki?curid=1704706", "title": "Ormeno", "text": ""}
{"id": "1704709", "revid": "104022015", "url": "https://it.wikipedia.org/wiki?curid=1704709", "title": "Noemone", "text": "Nella mitologia greca, Noemone era il nome di vari personaggi presenti nella guerra di Troia.\nIl mito.\nSotto tale nome ritroviamo:\nInterpretazione e realt\u00e0 storica.\nAtena non appare all'eroe, ma cambia il suo pensiero, impresa tipica degli dei nell'Iliade."}
{"id": "1704710", "revid": "2091899", "url": "https://it.wikipedia.org/wiki?curid=1704710", "title": "Principali manifestazioni culturali a Parma", "text": "A Parma si svolgono regolarmente numerose manifestazioni culturali, tra le quali figurano appuntamenti di rinomanza mondiale quali il Festival Verdi, interamente dedicato alle opere del grande compositore parmense Giuseppe Verdi.\nTabella principali manifestazioni cittadine.\n A Roma il Produttore Michele Montereali, sotto l'alto patronato della Presidenza della Repubblica, produce VERDI CONCERTO CELEBRATIVO - Altare della Patria 3/06/2001 Terrazza del Bollettino\u00a0\u2013 Monumento del Vittoriano - Roma - RAI2/RAI International"}
{"id": "1704712", "revid": "78273", "url": "https://it.wikipedia.org/wiki?curid=1704712", "title": "Antonio Bernardi-Bivona", "text": ""}
{"id": "1704713", "revid": "857138", "url": "https://it.wikipedia.org/wiki?curid=1704713", "title": "Tonanzio Ferreolo", "text": "Tonanzio Ferreolo (latino: \"Tonantius Ferreolus\"; 405/420\u2013475) fu prefetto del pretorio della Gallia dal 451 al 452/453.\nBiografia.\nNobile gallo, alcuni dei suoi antenati erano giunti al patriziato. Il padre e lo zio erano personaggi di rilievo, sua madre era figlia di Flavio Afranio Siagrio (console nel 382); sua moglie Papianilla, sorella del poeta Sidonio Apollinare, gli diede molti figli, tra cui Tonanzio e almeno altri due maschi. Possedeva una propriet\u00e0 di nome \"Prusianum\" nei pressi di \"Nemausus\" (N\u00eemes), e un'altra, di nome \"Trevidos\", forse dalle parti di \"Segodunum\" (moderna Rodez).\nFu Prefetto del pretorio delle Gallie, carica che ricopr\u00ec con notevole successo. Nel 451 provvedette alle contromisure per opporsi all'invasione degli Unni di Attila, riuscendo anche a sopperire alle richieste del generale romano Flavio Ezio, durante la sua campagna contro i barbari; con la sua capacit\u00e0 diplomatica riusc\u00ec a porre fine all'assedio di Arelate nel 452/453 da parte dei Visigoti di Torismondo; per il suo successo nella riduzione della pressione fiscale, ricevette ringraziamenti pubblici dai provinciali.\nNel 469 si rec\u00f2 a Roma, assieme a Taumasto e Petronio, per portare le accuse nel processo contro il prefetto del pretorio Arvando: ricevette lodi per il suo comportamento umile durante il procedimento. Successivamente visse una vita cristiana \"degna di un prete\"."}
{"id": "1704717", "revid": "729019", "url": "https://it.wikipedia.org/wiki?curid=1704717", "title": "Fortezza di Akershus", "text": "La fortezza (o castello) di Akershus (\"Akershus slott og festning\") \u00e8 un castello, costruito per proteggere Oslo.\nPosizione geografica.\nSi trova in una posizione strategica sul lato orientale del porto, dominante rispetto al fronte del porto, ed \u00e8 in effetti la principale attrattiva architettonica della citt\u00e0.\nAccanto al monumento alla memoria ai combattenti per la resistenza, giustiziati sul posto durante la seconda guerra mondiale, si trova il Museo Norvegese della Resistenza Norges Hjemmefront Museet.\nStoria.\nIl castello fu edificato dal re Haakon V verso la fine del XIII secolo. La fortezza ha resistito a diversi assedi, il primo dei quali fu posto dal duca Erik di S\u00f6dermanland nel 1308; nessun assediante ha mai preso il castello in battaglia, sebbene i difensori si siano arresi senza combattimento ai tedeschi nel 1940 nel corso dell'Operazione Weser\u00fcbung, ovvero l'invasione di Danimarca e Norvegia.\nDurante la seconda guerra mondiale, diversi membri della resistenza norvegese vennero uccisi nella fortezza.\nI nazisti abbandonarono la fortezza l'11 maggio 1945, cedendola al membro della resistenza Terje Rollem e, nel dopoguerra, 8 dei 37 \"traditori della patria\" filo-nazisti condannati a morte vennero uccisi nella fortezza, tra cui Vidkun Quisling.\nNella fortezza sono stati sepolti anche diversi monarchi norvegesi, tra cui:"}
{"id": "1704723", "revid": "1543377", "url": "https://it.wikipedia.org/wiki?curid=1704723", "title": "Yijinjing", "text": "Yijinjing (\u6613\u7b4b\u7ecf; in Wade-Giles I Chin Ching; traducibile come Classico del Cambiamento dei Tendini o dei Muscoli) \u00e8 un termine delle arti marziali cinesi con cui viene indicato un manuale di esercizi di Qigong e l'insieme degli esercizi salutistici stessi descritti in quel testo.\nStoria.\nSull'origine dell'Yijinjing vengono tramandate molte storie. Quella pi\u00f9 diffusa ne attribuisce la compilazione a Bodhidharma e ne fa un elemento basilare per la formazione dello Shaolinquan. Secondo questa leggenda Bodhidharma arriv\u00f2 nel Tempio Shaolin e trov\u00f2 i monaci in cattive condizioni di salute e di forma, perci\u00f2 insegn\u00f2 un sistema di esercizi detti Yijinjing per ovviare a queste condizioni. In seguito egli consegn\u00f2 al suo successore Hu\u00eck\u011b due testi: l'Yijinjing ed il Xisuijing (\u6d17\u9ad3\u7ecf, classico del lavaggio del midollo). Dei due solo il primo \u00e8 giunto fino ai giorni nostri. \nQuesta tradizione \u00e8 ritenuta inattendibile da numerosi storici delle arti marziali cinesi, come Tang Hao, Xu Zhen e Matsuda Ryuchi. Questi storici hanno analizzato l'Yijinjing e basano la loro convinzione sulle incongruenze che compaiono nelle due introduzioni al testo, una attribuita a Li Jing, un generale dell'epoca della dinastia Tang, che l'avrebbe scritta nel 628, l'altra attribuita a Niu Gao, un generale dell'epoca della dinastia Song. Esattamente \u00e8 l'introduzione di \u201cLi Jing\u201d che racconta che Bodhidharma ha fondato lo Shaolinquan e che riferisce che ci\u00f2 accadeva \"il decimo anno del periodo Taihe dell'imperatore Xiaoming degli Wei del nord\".\nIn realt\u00e0 il periodo \"Taihe\" \u00e8 quello dell'imperatore Xiaowen e nel decimo anno di quel periodo (487) secondo le ricostruzioni storiche il Tempio Shaolin non esisteva e sarebbe stato edificato ben 10 anni dopo.\nSecondo Matsuda Ryuchi si pu\u00f2 testimoniare sicuramente dell'esistenza dell'Yijinjing solo a partire dal 1827. \nMatsuda spiega anche che non si trovano testi sullo Shaolinquan antecedenti al 1900 che attribuiscano questi esercizi a Bodhidharma.\nLin Boyuan attribuisce l'Yijinjing al prete Taoista Zining nel 1624.\nPer alcuni l'Yijinjing sarebbe il risultato di una sintesi di due altri famosi esercizi di Qigong, il Shiba Luohan Shou ed il Baduanjin; secondo un'altra tradizione essi deriverebbero dal lavoro dei contadini nei campi.\nYijinjing 12 figure.\nDell'Yijinjing esistono moltissime varianti spesso differenti tra loro per numero di esercizi e per nomenclatura. Quello che segue \u00e8 un Yijinjing in 12 figure. I nomi italiani sono presi da \u201cQi Gong\u201d di Carlo Moiraghi ed i corrispettivi cinesi da \u201cZhongguo chuantong wushu shi\u201d."}
{"id": "1704726", "revid": "1745361", "url": "https://it.wikipedia.org/wiki?curid=1704726", "title": "Peteoo", "text": "Peteoo () o Peteo \u00e8 un personaggio della mitologia greca.\nGenealogia.\nFiglio di Orneo, fu padre di Menesteo.\nMitologia.\nPeteoo era il nipote di Eretteo e per tale caratteristica venne chiamato Erettide, ed Erettidi vennero chiamati anche i suoi discendenti.\nInterpretazione e realt\u00e0 storica.\nNell\"'Iliade\" il suo nome viene citato numerose volte, sempre per indicare che fosse padre di Menesteo."}
{"id": "1704727", "revid": "125690002", "url": "https://it.wikipedia.org/wiki?curid=1704727", "title": "Coney Island", "text": "Coney Island \u00e8 una penisola e un quartiere situato nella zona meridionale della circoscrizione (\"borough\") di Brooklyn a New York. Conosciuta per le sue spiagge e per i suoi luna park, \u00e8 abitata da circa 60.000 persone. \nStoria.\nConey Island \u00e8 una piccola penisola a est di Manhattan, all'interno del territorio di Brooklyn. Il nome Coney deriva dalla lingua olandese \"Konjn\" ovvero coniglio. Infatti, quando nell'anno 1654 fu barattata dai primi coloni olandesi in cambio di fucili e munizioni, l'isola vedeva una grande popolazione di conigli. Il 1903 fu un anno importante nella storia di Coney, venne infatti aperto il primo parco dei divertimenti, denominato Luna Park, da cui \u00e8 derivato l'uso comune del termine. Vennero in seguito costruiti ippodromi, saloon, alberghi e casin\u00f2, oltre che lo straordinario Dreamland (altro parco tematico analogo al Luna), ma con la grande depressione e il devastante incendio del 1932, le grandi masse di cittadini newyorkesi abbandonarono Coney Island e, di conseguenza, tutte le strutture turistiche chiusero i battenti l'una dopo l'altra. Tale processo di lento degrado \u00e8 giunto fino ai giorni nostri: il territorio di Coney Island porta le tracce degli splendori del passato, ma sull'isola sono presenti soprattutto centinaia di venditori di souvenir e di piccoli stabilimenti stagionali atti all'intrattenimento. \nL'importanza architettonica che Coney Island ha avuto per il territorio newyorkese \u00e8 elevatissima, essa \u00e8 stata infatti piattaforma di sperimentazione urbanistica di quelli che sono stati poi i piani di crescita di Manhattan. Un esempio \u00e8 la Passerella Riegelmann, che collega alcune delle maggiori attrazioni del posto.\nLo skyline di Coney Island \u00e8 entrato nell'immaginario collettivo grazie alla ruota panoramica Wonder Wheel e all'ottovolante Cyclone, e sul suo territorio sono ancora nel ventunesimo secolo visibili alcuni degli edifici di pi\u00f9 antica costruzione dell'intero Stato di New York. Non a caso alla storia di Coney Island \u00e8 dedicato un capitolo del saggio di architettura \"Delirious New York\" dell'archistar Rem Koolhaas.\nUn aspetto peculiare della vita sociale di Coney Island \u00e8 la pallacanestro, soprattutto quella giocata nei campetti all'aperto (playground). Da Coney Island provengono i cestisti Stephon Marbury e Sebastian Telfair."}
{"id": "1704730", "revid": "121589218", "url": "https://it.wikipedia.org/wiki?curid=1704730", "title": "Isosorbide dinitrato", "text": "L'isosorbide dinitrato \u00e8 il principio attivo di indicazione specifica per il trattamento delle forme di angina pectoris. La sua forma \u00e8 pi\u00f9 stabile rispetto alla normale nitroglicerina, anche se manifesta i suoi effetti pi\u00f9 lentamente.\nIndicazioni.\nL\u2019isosorbide dinitrato \u00e8 un principio attivo indicato per la terapia dell'ischemia miocardica, evento che \u00e8 alla base della comparsa dell'angina pectoris. L'angina pectoris pu\u00f2 essere presente in comuni casi di insufficienza cardiaca ed \u00e8 causata da episodi transitori di ischemia miocardica dovuti allo sbilanciamento nella relazione tra offerta e richiesta di ossigeno da parte del muscolo cardiaco. Questi sbilanciamenti possono essere dovuti ad un aumento della richiesta di ossigeno o ad una riduzione dell'offerta di ossigeno al miocardio. Oltre a presentarsi con l'angina pectoris, che si manifesta con un dolore intenso localizzato nel torace, l'ischemia miocardica pu\u00f2 essere silente, priva di sintomi, rilevabile soltanto mediante elettrocardiogramma, ecocardiogramma o scintigramma.\nIn molti studi i farmaci implicati nel trattamento dell\u2019angina pectoris sono utili anche nell\u2019ischemia silente: nitroderivati, \u03b2-bloccanti e calcio-antagonisti. Questi farmaci migliorano il bilancio offerta-domanda di ossigeno da parte del miocardio: aumentando l\u2019offerta tramite vasodilatazione coronarica, o riducendo la richiesta mediante la riduzione del lavoro cardiaco. I nitroderivati in particolare promuovono il rilassamento della muscolatura liscia vascolare.\nControindicazioni.\nSi sconsiglia l'utilizzo di isosorbide dinitrato in casi di:\nDosaggi.\nLa dose raccomandata varia in funzione del medicinale nel quale \u00e8 contenuto l'isosorbide dinitrato.\nNitrosorbide.\nNitrosorbide \u00e8 un farmaco con elevata tollerabilit\u00e0 gastrointestinale, studi clinici infatti hanno confermato che non altera le mucose gastroenteriche.\nDiniket.\nDiniket \u00e8 un farmaco somministrato per via endovenosa solo in pazienti ospedalizzati e sottoposti a controlli cardiovascolari continui. Pu\u00f2 essere somministrato puro o eventualmente diluito con soluzione salina o soluzione di glucosio 5-30%, oppure pu\u00f2 essere somministrato non diluito per\u00f2 tramite una pompa per infusione. Durante l\u2019infusione devono essere monitorati:\nTolleranza.\nLa tolleranza dipende dal dosaggio e dalla frequenza di somministrazione, i nitroderivati andrebbero assunti al momento dell\u2019attacco anginoso oppure prima di uno sforzo o di uno stress. A dosi elevate e frequenti si verifica un\u2019attenuazione dell\u2019effetto farmacologico. Nelle terapie croniche \u00e8 importante non sospendere bruscamente la somministrazione di questi farmaci, poich\u00e9 durante l\u2019interruzione si sono verificati spasmi arteriosi (coronarie e arterie digitali).\nFarmacodinamica.\nI nitrati, grazie alla liberazione di ossido d'azoto, hanno un effetto di rilassamento della muscolatura liscia con conseguente vasodilatazione di arterie e vene periferiche. La capacit\u00e0 dell\u2019isosorbide dinitrato di dilatare le arterie coronariche comporta un miglioramento della circolazione collaterale del miocardio. Oltre ad aumentare il flusso l\u2019isosorbide diminuisce il pre-carico del cuore perch\u00e9 la dilatazione diminuisce il ritorno venoso al cuore riducendo pressione e volume ventricolare, e diminuisce anche il post-carico perch\u00e9 riduce la resistenza vascolare sistemica: questo comporta una diminuzione del lavoro del cuore e una diminuzione di consumo di ossigeno, incrementando quindi il rendimento cardiaco. L\u2019azione vasodilatatrice dei nitrati promuove anche una miglior ridistribuzione del sangue in tutto il corpo aumentando anche la perfusione di quelle zone dove questa \u00e8 parzialmente occlusa da lesioni arteriosclerotiche. Inoltre i nitrati hanno la capacit\u00e0 di rilasciare gli spasmi coronarici. \u00c8 stato mostrato che i nitrati migliorano l\u2019emodinamica a riposo e sotto sforzo in pazienti con insufficienza cardiaca congestizia. In questo effetto benefico sono coinvolti diversi meccanismi, fra cui un miglioramento del rigurgito valvolare (dovuto alla diminuzione della dilatazione ventricolare) e la riduzione della domanda cardiaca di ossigeno. Diminuendo la domanda di ossigeno e aumentando l\u2019apporto di ossigeno, l\u2019area di danno miocardico \u00e8 ridotta. Pertanto isosorbide dinitrato potrebbe essere utile in alcuni pazienti che hanno avuto un infarto miocardico. Gli effetti su altri organi includono il rilassamento dei muscoli bronchiali e dei muscoli dei sistemi gastrointestinale, biliare e del tratto urinario. \u00c8 stato riportato anche rilassamento della muscolatura liscia uterina.\nSe la somministrazione \u00e8 a basse dosi, la dilatazione maggiore la si osserva nelle vene. A dosi pi\u00f9 elevate si pu\u00f2 assistere alla diminuzione della pressione (sistolica e diastolica) e conseguenzialmente anche della gittata cardiaca. Brunton fu il primo a comprendere che ci\u00f2 portava alla diminuzione del dolore toracico (l'angina pectoris), ma dosi ancora pi\u00f9 elevate possono al contrario compromettere la perfusione coronarica.\nFarmacocinetica.\nLe propriet\u00e0 farmacocinetiche dell\u2019isosorbide dinitrato sono diverse a seconda di come viene somministrato. La scelta della via di somministrazione pu\u00f2 infatti influenzare tutto il processo di assorbimento e distribuzione. Somministrato per via orale (compresse), l\u2019isosorbide dinitrato comincia a manifestare la sua azione entro 30 minuti la quale persiste per circa 48 minuti. Nel caso in cui la preparazione siano capsule a rilascio modificato, i livelli ematici di isosorbide dinitrato vengono mantenuti terapeuticamente attivi per 8-12 ore. Infatti, la preparazione a rilascio modificato dopo somministrazione singola raggiunge la massima concentrazione ematica fra la quarta e la sesta ora, dimezzandosi nelle sei ore successive e rimanendo presente nel sangue fino alla dodicesima ora. Somministrato per via sublinguale (il farmaco viene collocato sotto la lingua in modo che passi direttamente nel circolo sanguigno senza passare per il tratto gastrointestinale), l\u2019isosorbide dinitrato viene assorbito rapidamente (l\u2019assorbimento tramite la mucosa buccale previene il metabolismo di primo passaggio epatico e aumenta la biodisponibilit\u00e0); gli effetti terapeutici si manifestano entro 5 minuti e persistono per circa 2 ore. Infine, se somministrato per via endovenosa, l\u2019emivita plasmatica di isosorbide dinitrato \u00e8 di 10 minuti. La biodisponibilit\u00e0 \u00e8 definita del 100%, come per tutti i farmaci somministrati per via endovenosa. Indipendentemente dalla via di somministrazione utilizzata, l\u2019isosorbide dinitrato viene metabolizzato a livello del fegato, con la formazione di isosorbide-2-mononitrato e isosorbide-5-mononitrato, metaboliti farmacologicamente attivi (in particolare il primo) con emivita di 1,5-2 ore e 4-6 ore, rispettivamente. Circa l\u201980-90% di isosorbide dinitrato viene eliminato a livello renale sotto forma di metaboliti coniugati.\nEffetti indesiderati.\nGli effetti indesiderati che possono verificarsi con l'assunzione di isosorbide dinitrato sono:\nLe risposte indesiderate all\u2019isosorbide dinitrato coinvolgono quasi tutte il sistema cardiovascolare. Si riscontra comunemente cefalea mentre vertigini, debolezza e altre manifestazioni associate a ipotensione posturale si evidenziano in pazienti in posizione eretta e immobile, e possono aggravarsi fino a perdita di coscienza (condizione accentuata dal consumo di alcolici). Tra le reazioni avverse pi\u00f9 rare si evidenziano delle eruzioni cutanee.\nDosi maggiori di questo principio attivo causano un ulteriore ristagno venoso e possono diminuire la resistenza delle arterie, riducendo anche la pressione sistolica, quella diastolica e la gittata cardiaca. I sintomi sono: pallore, debolezza e vertigini, tachicardia e vasocostrizione arteriolare. Nel caso di pazienti incapaci di ristabilire il tono simpatico (atrofia multisistemica, disautonomia pura, disfunzione autonomica associata al diabete) la riduzione pressoria \u00e8 significativa e pu\u00f2 determinare un\u2019ipotensione potenzialmente pericolosa: necessiteranno di particolari controlli e valutazioni prima di intraprendere qualsiasi terapia con nitroderivati.\nEffetti indesiderati come capogiri, vertigini e abbassamento della pressione del sangue, possono alterare la capacit\u00e0 di guidare veicoli e usare macchinari.\nInterazione tra farmaci.\nL'isosorbide dinitrato presenta interazioni farmacologiche con farmaci inibitori della fosfodiesterasi-5 (PDE-5).\nQuesti farmaci sono largamente in uso nel trattamento della disfunzione erettile nell'uomo; poich\u00e9 i fattori di rischio della disfunzione erettile e della coronaropatia sono analoghi, gli uomini che soffrono di disturbi erettili sono spesso gi\u00e0 in trattamento con antianginosi. L\u2019associazione di nitroderivati con inibitori della PDE-5 (es. Sildenafil, Tadalafil, Vardenafil) pu\u00f2 causare forte ipotensione. In casi come questi in sostituzione ai nitrati organici si possono impiegare beta-bloccanti."}
{"id": "1704732", "revid": "31886", "url": "https://it.wikipedia.org/wiki?curid=1704732", "title": "Isosorbide mononitrato", "text": "L'isosorbide mononitrato \u00e8 un principio attivo di indicazione specifica per il trattamento delle forme di angina pectoris. Tale composto appartiene alla classe di medicinali noti come \u201cnitrati organici\u201d. Dal punto di vista chimico, questi farmaci sono esteri di alcoli organici e acido nitrico, e non sono molto stabili. \nIndicazioni terapeutiche.\n\u00c8 utilizzato come medicinale in cardiologia la profilassi ed il trattamento delle forme di angina pectoris, Oltre che per il trattamento del post-infarto miocardico. Inoltre viene utilizzato come terapia di mantenimento dell'insufficienza cardiaca congestizia cronica. \nPu\u00f2 essere somministrato in associazione a cardiotonici e diuretici.\nModalit\u00e0 di somministrazione.\nLa migliore somministrazione di questo farmaco \u00e8 rappresentata dalla via sublinguale, questa permette un assorbimento rapido (1-5 minuti). D'altro canto pu\u00f2 anche essere somministrato tramite infusione, con spray orali, cerotti transdermici e pomate. \nPosologia e Forma farmaceutica.\nIl farmaco si presenta come una compressa bianca, rotonda, piatta. Presenta una linea di incisione sulla superficie per poter essere divisa in parti uguali e viene somministrato per via sublinguale.\nSi consiglia una posologia di 20mg o 40mg (compressa singola), in base alle prescrizioni mediche, da assumerne 2/3 volte al giorno, preferibilmente dopo i pasti, con un po\u2019 d\u2019acqua.\nTra le varie assunzioni \u00e8 bene lasciare un arco di tempo di 6/8 ore per impedire un sovraccarico di nitrati circolanti nell\u2019organismo.\nMeccanismo d\u2019azione.\nL\u2019isosorbide mononitrato rappresenta il metabolita attivo dell\u2019isosorbide dinitrato ed entrambi vengono utilizzati per prevenire in particolar modo l\u2019angina pectoris. L'effetto farmacologico \u00e8 dovuto al rilassamento della muscolatura liscia vasale con conseguente vasodilatazione periferica, in particolar modo nel comparto venoso.\nIl precarico cardiaco viene, quindi, ridotto a causa della vasodilatazione venosa, mentre l\u2019effetto vasodilatatore sulle arterie comporta una minore resistenza vascolare sistemica nel postcarico, oltre che ad una diminuzione della pressione sistolica.\nDal punto di vista chimico l\u2019isosorbide mononitrato arriva direttamente al muscolo liscio vasale dove viene convertito in ossido nitrico. Quest\u2019ultimo agisce come messaggero cellulare portando all\u2019attivazione della guanilato ciclasi e all\u2019aumento di GMP ciclico, con conseguente blocco dell'ingresso di ioni calcio nelle cellule. L\u2019effetto finale \u00e8, dunque, una sistemica inibizione della contrazione dei vasi. \nDa sottolineare anche l'effetto antiaggregante piastrinico dovuto proprio all'aumento di GMP ciclico all'interno delle piastrine.\nFarmacocinetica.\nL'isosorbide mononitrato \u00e8 assorbito dal tratto gastrointestinale; la somministrazione \u00e8 orale e non subisce alcun effetto di primo passaggio. Il picco plasmatico \u00e8 fra 1 ora e 1 ora e mezza dopo la somministrazione; l'emivita \u00e8 di circa 5 ore per questo motivo viene definito un nitrato a lunga durata d'azione. \nQuesta molecola viene eliminata tramite le urine come glucuronato.\nI nitrati organici non possono essere considerati composti stabili, infatti anche in presenza di umidit\u00e0 subiscono idrolisi della funzione esterea. \nControindicazioni.\nIpersensibilit\u00e0 specifica ai nitrati in genere, ipotensione, ipovolemia, stenosi aortica, stenosi mitralica, tamponamento cardiaco, anemia, cardiomiopatia ipertrofica istruttiva.\nInterazioni con altri farmaci e altre forme di interazione.\n\u00c8 sconsigliata l'assunzione congiunta di isosorbide mononitrato con altri farmaci antipertensivi (\u03b2-bloccanti, calcio antagonisti, vasodilatatori) e con prodotti contenenti inibitori della fosfodiesterasi (Sildenafil). In particolare si segnalano le seguenti interazioni farmacologiche:\nDa sottolineare, anche, il potenziamento dell'effetto vasodilatatore del farmaco se assunto con alcool.\nBrunton fu il primo a comprendere che ci\u00f2 portava alla diminuzione del dolore toracico (l'angina pectoris), ma dosi ancora pi\u00f9 elevate possono al contrario compromettere la perfusione coronarica.\nEffetti collaterali.\nQuando si fa uso prolungato dei \"Nitrati organici\" \u00e8 necessario considerare tolleranza e ricadute cliniche. In questo caso la tolleranza \u00e8 associata alla perdita di gruppi tiolici necessari per l'attivazione della nitroglicerina. Inoltre, come effetti collaterali, possono insorgere cefalea, ipossiemia, vertigini, nausea, trombocitopenia, vomito, ipotensione, rash, tachicardia.\nIn particolare, studi clinici hanno confermato che tra i pazienti trattati con Isosorbide mononitrato si \u00e8 riscontrata cefalea sino al 30% dei casi (ma in rapida diminuzione con il proseguire della terapia); stanchezza, disturbi gastrointestinali e disturbi del sonno nel 6% dei casi; ipotensione e nausea rispettivamente nel 4% e 1% dei casi.\nAd ogni modo, nell'eventuale comparsa di effetti avversi alla terapia, si consiglia sempre di fare riferimento al primo medico curante o al proprio farmacista."}
{"id": "1704735", "revid": "2175", "url": "https://it.wikipedia.org/wiki?curid=1704735", "title": "Pentaeritrile tetranitrato", "text": ""}
{"id": "1704737", "revid": "2519", "url": "https://it.wikipedia.org/wiki?curid=1704737", "title": "Heddal", "text": "Heddal \u00e8 una cittadina del Telemark norvegese.\nStabilita come entit\u00e0 amministrativa autonoma il 1\u00ba gennaio 1838, nel 1913 le fu tolta la municipalit\u00e0 di Notodden a cui \u00e8 stata nuovamente riunita dal 1\u00ba gennaio 1964, diventando quindi parte del comune di Notodden."}
{"id": "1704738", "revid": "1516566", "url": "https://it.wikipedia.org/wiki?curid=1704738", "title": "Fiore di lino", "text": "In araldica il termine fiore di lino indica una figura di cinque petali arrotondati. La mancanza di bottone centrale la differenzia dalla cinquefoglie, cui talvolta viene associata."}
{"id": "1704739", "revid": "110157", "url": "https://it.wikipedia.org/wiki?curid=1704739", "title": "Tenitramina", "text": " \nLa Tenitramina \u00e8 un principio attivo di indicazione specifica per il trattamento delle forme di angina pectoris.\nIndicazioni.\n\u00c8 utilizzata come medicinale in cardiologia per la profilassi e per il trattamento delle forme di angina pectoris, inoltre \u00e8 somministrata per contrastare l'insufficienza cardiaca.\nControindicazioni.\nIpersensibilit\u00e0 specifica ai nitrati in genere, ipotensione, ipovolemia, stenosi aortica, stenosi mitralica, tamponamento cardiaco, anemia. Non assumere alcolici durante il periodo di trattamento.\nDosaggi.\nDa consultare il cardiologo per la posologia.\nFarmacodinamica.\nI nitrati hanno un effetto di rilassamento della muscolatura liscia, se la somministrazione \u00e8 a basso dosaggio sono le vene a subire la dilatazione maggiore (rispetto a quella delle arterie)\nCon dosi pi\u00f9 elevate si pu\u00f2 assistere alla diminuzione della pressione (sistolica e diastolica) e conseguentemente anche la gittata cardiaca. Brunton fu il primo a comprendere che ci\u00f2 portava alla diminuzione del dolore toracico (l'angina pectoris), ma dosi ancora pi\u00f9 elevate possono al contrario compromettere la perfusione coronarica.\nEffetti indesiderati.\nAlcuni degli effetti indesiderati sono cefalea, vertigini, nausea, vomito, ipotensione, rash, tachicardia."}
{"id": "1704740", "revid": "123312759", "url": "https://it.wikipedia.org/wiki?curid=1704740", "title": "Canrenoato di potassio", "text": "Il canrenoato di potassio \u00e8 un diuretico risparmiatore di potassio utilizzato nel trattamento di numerose patologie, quali l'ipertensione e l'iperaldosteronismo primitivo e secondario.\nIndicazioni.\nCome gli altri diuretici risparmiatori di potassio, il canrenoato \u00e8 indicato nel trattamento degli stati di eccesso di mineralcorticoidi, sia primitivi (cio\u00e8 dovuti ad aumentata secrezione di aldosterone da parte delle ghiandole surrenali, ad esempio per adenoma), sia, soprattutto, secondari ad altre patologie quali insufficienza cardiaca congestizia, sindrome nefrosica e ascite. Tutte queste patologie sono accomunate da ritenzione renale di sodio e da accumulo di liquidi nel compartimento extravascolare.\nControindicazioni.\nIperkaliemia,iponatriemia, insufficienza renale acuta e cronica.\nFarmacodinamica.\nIl canrenoato esercita un'attivit\u00e0 antagonista di tipo competitivo sui recettori dell'aldosterone e dei mineralcorticoidi a livello del tubulo contorto distale e del dotto collettore; l'effetto finale \u00e8 un'inibizione del riassorbimento di sodio e cloro con riduzione dell'escrezione di potassio.\nEffetti indesiderati.\nAlcuni degli effetti indesiderati sono ipotensione, cefalea, iponatremia, vertigini, nausea, vomito, febbre, ipercalcemia, ipoglicemia, iperuricemia, affaticamento, rash."}
{"id": "1704741", "revid": "125260770", "url": "https://it.wikipedia.org/wiki?curid=1704741", "title": "Idroclorotiazide", "text": "L'idroclorotiazide \u00e8 un diuretico tiazidico appartenente alla classe delle benzotiazidi, che agisce a livello renale inibendo la capacit\u00e0 di quest'organo nel ritenere sodio ed acqua. L'aumentata diuresi riduce il volume di sangue, il ritorno plasmatico verso il cuore e l'output cardiaco.\nFarmacodinamica.\nIl composto esercita la sua attivit\u00e0 diuretica tramite l'inibizione del simporto (cotrasportatore) Na+-Cl- a livello del tubulo contorto distale, competendo per il sito di trasporto del cloro. Il cotrasportatore Na+-Cl\u2212 svolge la funzione di facilitatore del riassorbimento di sodio dal tubulo distale in direzione dell'interstizio. Idroclorotiazide, riducendo il riassorbimento di sodio, determina un aumento di volume di fluidi che viene perso con le urine (ovvero una maggiore escrezione di sodio ed acqua), il che comporta una riduzione del volume extracellulare cos\u00ec come una contrazione del volume plasmatico.&lt;br&gt;\nLa perdita di questo volume di fluidi a sua volta determina una riduzione del ritorno venoso, un incremento di rilascio di renina, una riduzione dell'output cardiaco ed una riduzione della pressione arteriosa.\nIl composto, come altri tiazidi, aumenta il riassorbimento di calcio da parte del tubulo distale in modo non correlato al trasporto di sodio. Inoltre, attraverso altri meccanismi non completamente chiariti, si ritiene che la molecola, con l'uso cronico, possa comportare una riduzione della resistenza vascolare periferica.\nFarmacocinetica.\nDopo somministrazione per via orale idroclorotiazide viene ben assorbita dal tratto gastroenterico, sia pure con variabilit\u00e0 individuali. La contemporanea somministrazione di cibo riduce la quota assorbita. La biodisponibilit\u00e0 della molecola raggiunge il 70%. L'emivita di eliminazione \u00e8 pari a circa 2,5 ore. Il farmaco si distribuisce nello spazio extracellulare, non oltrepassa la barriera ematoencefalica, ma attraversa la barriera placentare e viene secreto nel latte. L'eliminazione dall'organismo avviene attraverso l'emuntorio renale: circa il 60% del farmaco viene eliminato immodificato entro 24 ore.\nUsi clinici.\nLa molecola \u00e8 utilizzata nel trattamento degli stati edematosi in genere, sia associati a malattie cardiache (insufficienza cardiaca congestizia), sia epatiche (cirrosi epatica) sia renali (sindrome nefrosica, insufficienza renale cronica e glomerulonefrite acuta).\nSi usa anche per trattare l'ipercalciuria di varia origine.\nA volte idroclorotiazide viene anche utilizzata per il trattamento dell'ipoparatiroidismo, \ndella malattia di Dent \ne della malattia di M\u00e9ni\u00e8re.&lt;br&gt;\nNel diabete insipido, l'effetto dei diuretici tiazidici \u00e8 presumibilmente legato ad un aumento del riassorbimento di sodio e acqua nel tubulo prossimale, indotto dall'ipovolemia. Viene cos\u00ec a diminuire l'acqua nei siti ADH-sensibili dei tubuli collettori ed in ultima analisi si assiste ad una diminuita diuresi.\nEffetti collaterali e indesiderati.\nGli effetti avversi potenzialmente pi\u00f9 gravi dei tiazidici sono associati alle anomalie idroelettrolitiche da essi indotte ed in particolare alla riduzione del volume extracellulare, all'alcalosi metabolica, all'ipotensione arteriosa, nonch\u00e9 a ipokaliemia, ipomagnesiemia, ipercalcemia e iperuricemia. Va tenuto presente che molti soggetti in trattamento con diuretici tiazidici sono a rischio di sviluppare iponatriemia fatale.&lt;br&gt;\nIdroclorotiazide pu\u00f2 causare anche altri disturbi di tipo gastrointestinale (ad esempio perdita di appetito, secchezza delle fauci, dispepsia, nausea, vomito, dolori addominali crampiformi, diarrea o costipazione). Sono stati segnalati anche casi di colecistite \ne pancreatite.&lt;br&gt; \nAlcuni pazienti in corso di trattamento possono sviluppare disturbi di tipo neurologico (generalmente cefalea, vertigini, parestesie e disturbi cutanei e da ipersensibilit\u00e0 (rash cutaneo, orticaria, fotosensibilit\u00e0).\nAltri effetti indesiderati segnalati comprendono affaticamento, gotta, impotenza.\nCome gi\u00e0 ricordato idroclorotiazide ed altri tiazidici possono comportare iperglicemia ed anche un aumento delle concentrazioni plasmatiche di colesterolo totale e LDL, cos\u00ec come dei trigliceridi totali.\nControindicazioni.\nIl farmaco \u00e8 controindicato nei soggetti con ipersensibilit\u00e0 individuale nota al principio attivo, ai sulfamidici oppure ad uno qualsiasi degli eccipienti della formulazione farmacologica. Non deve essere utilizzato nei soggetti che presentano insufficienza renale o epatica, iperuricemia, anuria, ipokaliemia refrattaria, iponatriemia. Il farmaco \u00e8 controindicato anche nelle donne in stato di gravidanza o che allattano al seno.\nGravidanza e allattamento.\nVa ricordato che un uso routinario di diuretici in una gravidanza a normale evoluzione \u00e8 inappropriato ed espone la madre ed il nascituro a rischi evitabili. La tossiemia gravidica non \u00e8 affatto prevenibile con l'uso di diuretici e pertanto questi ultimi non sono di alcuna utilit\u00e0.\nL'edema della gravida \u00e8 correlato ad un minor ritorno venoso causato dalle aumentate dimensioni dell'utero, ed \u00e8 trattato correttamente semplicemente tramite l'elevazione degli arti inferiori e l'utilizzo di calze elastiche.&lt;br&gt;\nLa Food and Drug Administration (FDA) ha inserito l'idroclorotiazide in classe B per l'uso in gravidanza. Questa classe comprende i farmaci i cui studi riproduttivi sugli animali non hanno mostrato un rischio per il feto e per i quali non esistono studi controllati sull'uomo. Comprende inoltre farmaci i cui studi sugli animali hanno mostrato un effetto dannoso (oltre a un decremento della fertilit\u00e0) che non \u00e8 stato confermato con studi controllati in donne nel primo trimestre di gravidanza e per i quali non c'\u00e8 evidenza di danno nelle fasi avanzate della gravidanza.\nI tiazidici sono escreti nel latte materno. A causa delle potenziali reazioni avverse nei lattanti, tenendo presente l'importanza del trattamento per la madre, si deve decidere se si intende interrompere l'assunzione del diuretico durante il periodo di allattamento al seno, oppure se si vuole rinunciare a quest'ultimo."}
{"id": "1704742", "revid": "302657", "url": "https://it.wikipedia.org/wiki?curid=1704742", "title": "Katmand\u00fc", "text": "I Katmand\u00fc furono un gruppo heavy metal di breve vita fondato a Los Angeles nel 1990 dall'ex frontman dei Fastway Dave King.\nStoria.\nReduce da un'intensa carriera con i Fastway, Dave King decise di abbandonare il gruppo dell'ex chitarrista dei Mot\u00f6rhead \"Fast\" Eddie Clarke nel 1988. I Fastway optarono per lo scioglimento nello stesso '88, e King port\u00f2 con s\u00e9 gran parte della band in un gruppo chiamato Q.E.D., che per\u00f2 ebbe breve vita.\nNel 1990 Dave King, ricollocatosi a Los Angeles, diede il via ad un nuovo progetto, i Katmand\u00fc, mentre parallelamente i Fastway vennero riassemblati dall'unico superstite Eddie Clarke continuando la loro carriera sostituendo King con Lea Hart.\nI Katmand\u00fc erano composti da King, l'ex chitarrista degli Asia e Krokus Mandy Meyer, il bassista Caine Carruthers (aveva suonato come turnista per gli Untouchables, gruppo fronteggiato dal chitarrista degli Iron Maiden Adrian Smith) e il batterista Mike Alonso. Il quartetto part\u00ec ben avviato con un contratto con la major Epic Records. Nel 1991 passano alla pubblicazione del omonimo \"Katmand\u00fc\" sotto la produzione di John Purdell e Duane Baron. Dal disco vennero estratti i singoli \"\"The Way You Make Me Feel\" e \"When The Rain Comes\"\" che per\u00f2 vennero ignorati fallendo l'impatto commerciale. Il gruppo venne da molti criticato per essere una copia spudorata dei Great White, e accusato di aver fallito nello stabilire una propria identit\u00e0. Nel marzo '91 iniziarono alcune date live di supporto ai britannici Little Angels con scarso successo, mentre le vendite si rivelarono buone nel solo Giappone. Il mancato successo fu dovuto, oltre alle critiche di plagio, anche all'emergente movimento grunge, che in quell'epoca oscur\u00f2 le potenzialit\u00e0 della band. I Katmandu si sciolsero nel 1992.\nMeyer raggiunse in futuro i Gotthard e pi\u00f9 tardi torn\u00f2 nella formazione dei Krokus, questa volta in veste ufficiale. Mike Alonso fond\u00f2 successivamente gli Speedball a Detroit pubblicando tre album e dal 1994 face parte della garage rock band Bantam Rooster di Lansing, Michigan. King collabor\u00f2 con Gary Moore per un periodo, per poi fondare nel 1997 il gruppo celtic punk dei Flogging Molly assieme alla moglie Bridget Regan. La band ottenne un ottimo successo risultando tra i pilastri di questa corrente musicale nata dalla fusione tra musica celtica irlandese e punk rock."}
{"id": "1704743", "revid": "13102", "url": "https://it.wikipedia.org/wiki?curid=1704743", "title": "Filippo De Filippi (1869-1938)", "text": "Biografia.\nProfessore di medicina operatoria all'Universit\u00e0 di Bologna, studioso di fisiologia, nel 1897 partecip\u00f2 col duca degli Abruzzi alla spedizione sul monte Sant'Elia in Alaska e ne stese la relazione.\nNel 1903 travers\u00f2 il Caucaso. Nel 1909 partecip\u00f2 col duca degli Abruzzi alla spedizione in Nepal, sul massiccio del Karakorum, verso la vetta del K2. Scrisse anche relazioni di viaggi del duca degli Abruzzi alle quali non prese parte direttamente. Negli anni 1913-1914 diresse una spedizione italiana nel Baltistan e nel Turkestan cinesi. Nel corso della Prima guerra mondiale diresse l'Ufficio di propaganda e informazione dell'esercito italiano a Londra. Fu membro di varie societ\u00e0 scientifiche e dell'Accademia dei Lincei."}
{"id": "1704745", "revid": "1573940", "url": "https://it.wikipedia.org/wiki?curid=1704745", "title": "Chiesa in legno di Heddal", "text": "La chiesa in legno di Heddal (Heddal stavkirke) \u00e8 una chiesa in legno strutturale presso Heddal nella municipalit\u00e0 di Notodden in Norvegia risalente ai primi del XIII secolo.\n\u00c8 la pi\u00f9 grande di tutte le chiese in legno conservate ed \u00e8 un importante centro turistico. Mantiene le funzioni liturgiche di chiesa luterana.\nCaratteristiche.\nPresenta un aspetto monumentale, \u00e8 una \"stavkirke\" di tipo B, la cui pianta consiste in una navata, un coro con abside semicircolare e una galleria che circonda tutta la chiesa. Tanto la navata quanto il coro sono divisi in un'aula centrale dal tetto pi\u00f9 elevato, circondata da un deambulatorio di minore altezza.\nStoria.\nLa chiesa non \u00e8 stata indagata ancora sufficientemente. Alcune ricerche archeologiche hanno rinvenuto alcune tracce di legno pi\u00f9 antico, fatto che suggerisce che le strutture odierne abbiano sostituito un edificio di culto precedente all'attuale.\n\u00c8 comunemente datata al XII secolo, anche se non tutti gli studiosi sono concordi, dal momento che alcuni sostengono che alcune differenze stilistiche tra il coro e la navata possono suggerire alcune decadi di differenza. Sono presenti alcune iscrizioni in alfabeto runico nel corridoio esterno, che segnalano che la chiesa \u00e8 stata consacrata alla Vergine Maria nel 1242."}
{"id": "1704747", "revid": "15282498", "url": "https://it.wikipedia.org/wiki?curid=1704747", "title": "Heddal stavkirke", "text": ""}
{"id": "1704748", "revid": "599013", "url": "https://it.wikipedia.org/wiki?curid=1704748", "title": "Brei\u00f0ablik Kopavogur", "text": ""}
{"id": "1704749", "revid": "15282534", "url": "https://it.wikipedia.org/wiki?curid=1704749", "title": "Heddal stavkyrkje", "text": ""}
{"id": "1704750", "revid": "1776051", "url": "https://it.wikipedia.org/wiki?curid=1704750", "title": "Katmand\u00fc (album)", "text": "Katmand\u00fc \u00e8 il primo album (e unico) in studio dei Katmand\u00fc, pubblicato nel 1991 per l'etichetta discografica Epic Records."}
{"id": "1704755", "revid": "187", "url": "https://it.wikipedia.org/wiki?curid=1704755", "title": "L\u00e5tefossen", "text": "L\u00e5tefossen o L\u00e5tefoss \u00e8 una cascata presso la municipalit\u00e0 di Odda nella Norvegia occidentale. Alta 165 m, \u00e8 una nota attrazione turistica dell'area caratterizzata da due flussi separati che si incontrano e fondono a mezz'altezza.\nAl cinema.\nLa cascata appare sullo schermo gi\u00e0 ai tempi del cinema muto. La casa di produzione britannica Hepworth vi gir\u00f2 nel 1903 un breve documentario andato perso."}
{"id": "1704756", "revid": "83531", "url": "https://it.wikipedia.org/wiki?curid=1704756", "title": "Trattato di Pr\u00fcm (2005)", "text": "Il trattato di Pr\u00fcm \u00e8 un accordo firmato a Pr\u00fcm da alcuni paesi membri dell'Unione europea (Austria, Belgio, Francia, Germania, Lussemburgo, Spagna e Paesi Bassi) il 27 maggio 2005.\nIl trattato pu\u00f2 essere visto come una sorta di cooperazione rafforzata, sebbene non sia stato utilizzato questo strumento per stipularlo, dato che il testo stesso dell'accordo indica che l'obiettivo \u00e8 quello di farlo diventare parte dell\"'acquis\" comunitario.\nLa finalit\u00e0 del trattato \u00e8 quella di aumentare le misure di coordinamento in materia di indagini giudiziarie e prevenzione dei reati.\nIl principale settore in cui l'accordo interviene \u00e8 quello dello scambio dei dati relativi al DNA dei condannati per reati sul territorio dei paesi aderenti. Questa norma, che non \u00e8 prevista dal trattato di Schengen, amplia la quantit\u00e0 e la tipologia di informazioni che possono essere scambiate tra le forze di polizia.\nL'accordo, tuttavia, non si limita solo a questo settore. Altri settori coperti sono lo scambio pi\u00f9 approfondito di informazioni sui sospettati, sugli autoveicoli, e sulla falsificazione dei documenti. Inoltre \u00e8 prevista la possibilit\u00e0 di creare squadre internazionali di polizia per pattugliare le zone frontaliere.\nIl trattato si occupa anche dell'immigrazione clandestina, elencando una serie di disposizioni per facilitare l'identificazione e il rimpatrio delle persone senza permesso di soggiorno e per prevenire il fenomeno collaborando con i paesi di origine.\nIl partito italiano Italia dei Valori e il governo Berlusconi IV ne hanno proposto la ratifica presso il Parlamento italiano. La legge 30 giugno 2009, n. 85 (pubblicata in Gazzetta Ufficiale 13 luglio 2009, n. 160) ha infine recepito il trattato."}
{"id": "1704760", "revid": "58420", "url": "https://it.wikipedia.org/wiki?curid=1704760", "title": "L\u00e5tefoss", "text": ""}
{"id": "1704762", "revid": "126257", "url": "https://it.wikipedia.org/wiki?curid=1704762", "title": "Grigliato (araldica)", "text": ""}
{"id": "1704766", "revid": "767487", "url": "https://it.wikipedia.org/wiki?curid=1704766", "title": "Timothy Mo", "text": "Vita.\nNato ad Hong Kong da padre cantonese e madre inglese, studia ad Hong Kong ed in Inghilterra. Emerge negli anni ottanta come romanziere; tratta della diversit\u00e0 biculturale, riflettendo sia la sua educazione Anglo-Cinese, sia le sue preoccupazioni per gli effetti dell'imperialismo e del colonialismo nel sud-est asiatico, ma si concentra in particolare sulle condizioni degli immigrati. Per le sue caratteristiche pu\u00f2 cos\u00ec essere collocato a pieno titolo nel gruppo degli scrittori post coloniali di fine secolo."}
{"id": "1704776", "revid": "287204", "url": "https://it.wikipedia.org/wiki?curid=1704776", "title": "S\u00f8rfjorden", "text": "Il S\u00f8rfjorden \u00e8 un fiordo di 38 km che si dirama dall'Hardangerfjorden tra le localit\u00e0 di Utne/Kinsarvik ed Odda."}
{"id": "1704779", "revid": "123567", "url": "https://it.wikipedia.org/wiki?curid=1704779", "title": "Paride Lodrone", "text": ""}
{"id": "1704781", "revid": "116784450", "url": "https://it.wikipedia.org/wiki?curid=1704781", "title": "Real Circolo Bellini", "text": "Real Circolo \u00abBellini\u00bb fondato nel 1876 (in occasione della traslazione a Catania della Salma di Vincenzo Bellini) da Giuseppe Giuliano, un catanese appassionato cultore dell'arte.\nQuesta associazione \u2014 che ebbe come protettori i Reali d'Italia e come soci onorari gli artisti e gli scienziati di grande rilievo (soci onorari furono anche Verdi e Wagner) \u2014 nel corso della sua ventisettenne esistenza, diede un forte impulso all'attivit\u00e0 musicale catanese bandendo concorsi per composizioni vocali e strumentali, sacre, cameristiche e sinfoniche. \nI concorsi erano annuali e scadevano in settembre, facendo coincidere la proclamazione dei vincitori nel giorno anniversario della morte di Vincenzo Bellini."}
{"id": "1704784", "revid": "123567", "url": "https://it.wikipedia.org/wiki?curid=1704784", "title": "Marin Sanuto", "text": ""}
{"id": "1704785", "revid": "2519", "url": "https://it.wikipedia.org/wiki?curid=1704785", "title": "Utne", "text": "Utne \u00e8 un villaggio nella municipalit\u00e0 di Ullensvang dell'Hardanger norvegese."}
{"id": "1704787", "revid": "122651077", "url": "https://it.wikipedia.org/wiki?curid=1704787", "title": "Automobilwerk Zwickau", "text": "La Automobilwerk Zwickau (trad. dal tedesco, \"Fabbrica automobilistica di Zwickau\") \u00e8 stata una casa automobilistica tedesca attiva dal 1955 al 1958, ma gi\u00e0 presente dal 1949 sfruttando l'ex stabilimento Audi di Zwickau.\nStoria.\nLa \"Automobilwerk Zwickau\" nacque sulle ceneri dei vecchi impianti di Zwickau, dove prima del conflitto venivano assemblate le vetture DKW e Audi. Il 12 luglio 1945 diverse zone della Germania orientale vennero occupate dall'esercito sovietico, che confisc\u00f2 moltissimi stabilimenti. Anche lo stabilimento di Zwickau sub\u00ec la stessa sorte, ma la dirigenza della DKW fece in tempo a fuggire ad Ingolstadt, nella futura Germania Ovest, dove avrebbe ridato vita ad un impianto in grado di continuare la produzione DKW.\nLe fabbriche Audi ed Horch vennero rilevate dall'autorit\u00e0 sovietica. Inizialmente ribattezzato come \"VEB Kraftfahrzeugwerk Audi\", lo stabilimento di Zwickau venne in seguito utilizzato per una nuova Casa, fondata nel 1955 con il nome di \"Automobilwerk Zwickau\" (AWZ), la quale fu uno dei principali nodi automobilistici per la variegata produzione della IFA.\nSono di questo periodo le IFA F8 e F9, uscite dagli stabilimenti della \"VEB Kraftfahzeugwerk Audi\". Nel 1953, la produzione della \"F9\" venne spostata da Zwickau ad Eisenach, in seguito all'acquisizione della IFA da parte della AWE. \nNel 1955 la IFA venne estinta, assorbita dalla \"AWZ\": sotto il controllo di essa passarono i numerosi marchi rilevati dall'IFA nel corso della sua breve esistenza. I modelli a marchio IFA furono invece soppressi o riproposti con altri marchi, spesso fu lo stesso marchio \"AWZ\" a comparire sui modelli del nuovo corso. Fu cos\u00ec che nacque la AWZ P70, un'autovettura dalla carrozzeria rinnovata rispetto alle \"F8\" che era chiamata a sostituire, ma dalla meccanica invariata.\nNel frattempo il vecchio stabilimento Horch, situato sempre a Zwickau, mut\u00f2 ragione sociale in \"VEB Sachsenring Kraftfahrzeug- und Motorenwerk\" (tradotto: \"Fabbrica di automobili e motori Sachsenring\") e cominci\u00f2 nel 1957 la produzione della Trabant, una vettura che sarebbe diventata di l\u00ec a poco una vera e propria istituzione.\nCon quest'ultima fabbrica la AWZ si fuse nel 1958, dando origine alla \"VEB Sachsenring Automobilwerk Zwickau\", ponendo fine all'Automobilwerk Zwickau originaria. L'ex stabilimento della AWZ venne adibito alla produzione dei motori per la Trabant e al suo assemblaggio finale, mentre l'ex-stabilimento Horch si occup\u00f2 della produzione dei telai per la piccola vettura, ma anche degli ultimi esemplari della P70, non pi\u00f9 prodotti a marchio AWZ ma Horch. Un terzo stabilimento, sempre appartenente alla neonata azienda, si occup\u00f2 della produzione delle carrozzerie in Duroplast e alla loro verniciatura."}
{"id": "1704789", "revid": "729019", "url": "https://it.wikipedia.org/wiki?curid=1704789", "title": "Fibroma non ossificante", "text": "Il fibroma non ossificante \u00e8 in medicina, una neoplasia (tumore) delle ossa. La sua comparsa, non grave per l'organismo \u00e8 molto comune. Si manifesta soprattutto nelle metafisi del femore oppure della tibia.\nSintomatologia.\nTale fibroma raramente mostra sintomi risultando per la maggior parte asintomatico. Raramente, quando la massa tumorale risulta estesa si manifesta dolore nella zona interessata.\nEsami.\nViene diagnosticato con una radiografia, ma se viene utilizzata \u00e8 soltanto per verificare un altro danno all'organismo o in sede di controllo. Alla lastra si osservano delle lesioni luminose eccentriche.\nTrattamento.\nNella maggior parte dei casi, regredendo spontaneamente durante la crescita dell'individuo, non occorre alcun trattamento. Solo quando si manifesta il dolore o in sede tutelativa la terapia diventa chirurgica con l'innesto osseo. In caso di frattura collegata occorre la cura della stessa."}
{"id": "1704791", "revid": "110157", "url": "https://it.wikipedia.org/wiki?curid=1704791", "title": "L'anima dell'uomo sotto il socialismo", "text": "L'anima dell'uomo sotto il socialismo (titolo originale inglese: \"The Soul of Man Under Socialism\"), pubblicato nel 1891, \u00e8 un saggio dell'autore irlandese Oscar Wilde nel quale viene esposta una visione del mondo socialista libertaria.\nNe \"L'anima dell'uomo sotto il socialismo\" Wilde afferma che, sotto il capitalismo, \u201c\"la maggioranza della gente si rovina la vita per un altruismo esagerato e dannoso \u2013 per meglio dire, \u00e8 costretta a rovinarsela\"\u201d: invece di mettere a frutto i propri talenti, spreca il tempo a risolvere i problemi sociali causati dal capitalismo, senza eliminarne la causa comune e che nemmeno i poveri possono ricavare un vero individualismo dal capitalismo in quanto questo ha \u201c\"impedito a una parte della comunit\u00e0 di essere individuale infliggendole la fame.\"\u201d. In una societ\u00e0 socialista, le persone avranno la possibilit\u00e0 di mettere a frutto i propri talenti; \u201c\"Il socialismo stesso\"\u201d scrive Wilde \u201c\"avr\u00e0 valore soltanto perch\u00e9 porter\u00e0 all'individualismo\"\u201d. L'individualismo \u00e8 infatti uno dei temi centrali dell'opera, che vede l'arte come \"la pi\u00f9 intensa manifestazione d'individualismo che il mondo conosca\"."}
{"id": "1704795", "revid": "536103", "url": "https://it.wikipedia.org/wiki?curid=1704795", "title": "Osteocondroma", "text": "L'osteocondroma \u00e8 la neoplasia (tumore) ossea di forma benigna pi\u00f9 comune nella popolazione umana. Le ossa pi\u00f9 colpite sono il femore distale, la tibia prossimale e l'omero prossimale, pi\u00f9 raramente si sviluppa nella scapola e nel bacino. La sua forma maligna \u00e8 quasi sempre il condrosarcoma, ma la sua eventuale trasformazione avviene esclusivamente in et\u00e0 adulta, in una percentuale di casi che, tuttavia, \u00e8 estremamente bassa (1%).\nEpidemiologia.\nSi diagnostica soprattutto alla fine dell'adolescenza dell'individuo, intorno alla seconda decade di et\u00e0, poich\u00e9 la crescita ossea dell'osteocondroma \u00e8 ben visibile e spesso porta problemi e fastidi durante i movimenti. Colpisce in prevalenza i maschi con un rapporto doppio.\nTipologia.\nLa forma pi\u00f9 grave viene chiamata esostosi multiple ereditarie, dove si pu\u00f2 evolvere nella forma maligna.\nA causa di una maggiore presenza di esostosi, la probabilit\u00e0 di evoluzione di una \u00e8 maggiore.\nSintomatologia.\nL'osteocondroma quando diventa maligno provoca dolore osseo, e si evolve solo dopo che l'individuo raggiunge la maturit\u00e0 scheletrica, in et\u00e0 adulta.\nTerapia.\nL'escissione marginale \u00e8 il trattamento di scelta, raramente si manifesta nuovamente una volta trattato."}
{"id": "1704796", "revid": "729019", "url": "https://it.wikipedia.org/wiki?curid=1704796", "title": "Displasia fibrosa", "text": "La displasia fibrosa \u00e8 in medicina, una malattia ossea che si manifesta con uno sviluppo anormale dell'osso. Si sviluppa soprattutto nella costa.\nTipologia.\nEsistono le forme monostotica, dove viene coinvolto un osso solo e la forma poliostotica che invece si manifesta in pi\u00f9 ossa, in tal caso si pu\u00f2 osservare la sindrome di McCune-Albright.\nSintomatologia.\nLa displasia raramente mostra sintomi risultando per la maggior parte asintomatico. Solo nelle forme pi\u00f9 gravi si assiste durante la fase dello sviluppo ad una possibile zoppia, per via dell'accorciamento delle ossa, fino ad arrivare alla cosiddetta \u201cbastone da pastore\u201d.\nEsami.\nViene diagnosticato con una risonanza magnetica, ma se viene utilizzata \u00e8 soltanto per verificare un altro danno all'organismo o in sede di controllo.\nTrattamento.\nNelle forme gravi il solo innesto osseo non comporta risultati definitivi, deve essere accompagnato ad altri trattamenti quali il curettage e osteotomia."}
{"id": "1704797", "revid": "767487", "url": "https://it.wikipedia.org/wiki?curid=1704797", "title": "Jean de Chantelauze", "text": "Biografia.\nSi mise in luce, nel 1814, per un opuscolo di ispirazione assai liberale riguardo al progetto di costituzione che il Senato sottopose a Luigi XVIII. Fu allora nominato sostituto del procuratore del Re nella sua citt\u00e0 natale di Montbrison. Diede ostentatamente le dimissioni durante i Cento Giorni, cosa che gli valse, con la Restaurazione, il posto di avvocato generale alla corte reale di Lione (25 ottobre 1815), e la croce della Legion d'onore (1821).\nProcuratore generale alla corte reale di Douai (21 luglio 1826) quindi di Riom (ottobre 1826), fu eletto deputato il 17 novembre 1827 nel I circondario elettorale della Loira (Montbrison). Non fu ammesso definitivamente che l'11 febbraio 1828, permanendo qualche dubbio riguardo al suo reddito annuale (censo). Fu relatore della proposta di de Conny che chiedeva la rieleggibilit\u00e0 di tutti i deputati chiamati a incarichi pubblici salariati; fu nominato, il 17 aprile 1828, membro della commissione per la legge sulla stampa.\nAll'apertura della sessione parlamentare del 1830, col sostegno della maggioranza, Chantelauze ottenne 116 voti per la presidenza della Camera; nel comitato segreto del 15 marzo protest\u00f2 contro il progetto di sfiducia al governo. In seguito alle dimissioni del guardasigilli Courvoisier, Carlo X gli offr\u00ec di entrare a far parte del governo. Dopo luna esitazione fin\u00ec per accettare e ricevette la nomina il 19 maggio 1830.\nRieletto il 28 giugno nel collegio elettorale di Montbrison, collabor\u00f2 con decisione ai tentativi di resistenza del governo e firm\u00f2 le ordinanze del 25 luglio, non senza emozione ma senza esprimersi, di fronte al Consiglio dei ministri, n\u00e9 pro n\u00e9 contro ad esse. Segu\u00ec il sovrano a Rambouillet e, dopo l'abdicazione, si ritir\u00f2 nei suoi possedimenti di Tours.\nA Tours fu arrestato ed incarcerato, dopo essersi vanamente appellato all'immunit\u00e0 parlamentare. Il 26 agosto fu trasferito al castello di Vincennes. In seguito al processo ai ministri di Carlo X, Chantelauze fu condannato all'ergastolo, all'interdizione legale ed al pagamento delle spese processuali. Fu incarcerato alla fortezza di Ham da cui usc\u00ec il 17 aprile 1836 per la grazia collettiva decisa dal primo ministro Mol\u00e9. Trascorse il resto della vita in maniera del tutto ritirata."}
{"id": "1704800", "revid": "547034", "url": "https://it.wikipedia.org/wiki?curid=1704800", "title": "Priuli", "text": "I Priuli sono una famiglia patrizia della Repubblica di Venezia.\nStoria.\nOrigini.\nCome per tutte le antiche casate lagunari, anche le origini dei Priuli sono incerte e vengono spiegate attraverso tradizioni non suffragate da testimonianze storiche. Una delle pi\u00f9 diffuse li ritiene nobili del Regno d'Ungheria i quali erano giunti a Venezia come ambasciatori per poi stabilirvisi definitivamente. Altri li ritengono discendenti dei Caloprini, e quindi li lega al nucleo pi\u00f9 antico della nobilt\u00e0 veneta. Infine, alcune fonti li dicono semplicemente torcellani.\nLeggende a parte, la famiglia \u00e8 attestata per la prima volta dalla fine dell'XI secolo quando alcuni suoi membri furono coinvolti nelle Crociate e nelle prime imprese veneziane in Oriente. Membri del Maggior Consiglio, si dice, sin dal XII secolo, ne furono esclusi dopo la serrata del 1297; ma gi\u00e0 nel 1310 venivano riassunti per essersi distinti contro la congiura del Tiepolo.\nAscesa e ramificazione.\nI Priuli si affermarono rapidamente per ricchezza e intuito commerciale; va ricordata, in particolare, l'apertura di un banco fiorito tra il XV e il XVI secolo. Si divisero in numerose linee, come quelle:\nAttualmente sopravvivono solo i Priuli \"di San Polo\" e i Priuli Bon, che hanno assunto il doppio cognome in seguito a un'eredit\u00e0.\nLa famiglia ha lasciato il nome via Priula, che venne costruita tra il 1592 ed il 1593 dal podest\u00e0 di Bergamo, Alvise Priuli, per collegare Bergamo a Morbegno.\nMembri illustri.\nI Priuli si sono distinti in ogni campo, da quello politico a quelli militare ed ecclesiastico passando per la cultura. Diedero inoltre tre dogi, due dei quali erano fratelli."}
{"id": "1704801", "revid": "256896", "url": "https://it.wikipedia.org/wiki?curid=1704801", "title": "Avvelenamento da litio", "text": " \nL'avvelenamento da litio \u00e8 una condizione clinica caratterizzata dall'assunzione acuta o cronica di litio (ad es. terapia del disturbo bipolare).\nSintomatologia.\nIl manifestarsi dei sintomi e segni clinici comprendono: nausea, vomito, diarrea, confusione, tachicardia, coreoatetosi, atassia, astenia, mioclono.\nDagli esami si evincono leucocitosi, diabete, blocco AV, glicosuria, iperglicemia e albuminuria.\nTerapia delle intossicazioni.\nL'uso del carbone attivo risulta inefficace, se si agisce entro poche ore dall'avvelenamento gastrolusi e l'irrigazione intestinale risultano molto efficaci.\nAltre terapie che possono agire da supporto a quella principale cambiano a seconda del livello di intossicazione del soggetto:"}
{"id": "1704807", "revid": "767487", "url": "https://it.wikipedia.org/wiki?curid=1704807", "title": "The Courteeners", "text": "I The Courteeners sono un gruppo musicale inglese indie rock formato a Manchester nel 2006 da Liam Fray (chitarra/voce), Michael Campbell (batteria/cori), Daniel Conan Moores (chitarra) e Mark Cuppello (basso). I quattro membri del gruppo provengono da Manchester, precisamente dall'area di Middleton.\nStoria.\nLiam Fray inizi\u00f2 ad esibirsi come cantautore nei bar di Manchester mentre frequentava l'universit\u00e0. Dopo aver ricevuto buone reazioni da parte del pubblico, Fray decise di lasciare gli studi per formare una band insieme a Michael Campbell, un suo amico di lunga data, a cui poi si aggiunsero Conan Moores e Mark Cuppello. \nSi esibirono per la prima volta dal vivo al Manchester Roadhouse nell'ottobre 2006, e si fecero apprezzare rapidamente in tutta la citt\u00e0 grazie ad una intensa serie di concerti e pubblicit\u00e0 televisive. I Courteeners pubblicarono il loro singolo di debutto \"Cavorting\" il 6 agosto 2007 prodotto da Loog Records. Il secondo singolo usc\u00ec il 22 ottobre 2007 raggiungendo la posizione numero 44 nella Official Singles Chart.\nI Courteeners vennero contattati dal famoso produttore Stephen Street, gi\u00e0 collaboratore di Smiths, Blur e Morrissey, per lavorare sul loro album di debutto. Il 4 aprile 2008 distribuito da Polydor Records esce quindi l'album St. Jude raggiunse la posizione numero 4 nella Official Albums Chart, preceduto dal loro terzo singolo \"What Took You So Long?\" che raggiunse la posizione numero 20 e dal quarto singolo \"Not Nineteen Forever\" che divenne il loro maggior successo raggiungendo la posizione numero 19 nel Regno Unito.\nI Courteeners si esibirono al Festival di Glastonbury del 2008, oltre ad altri vari festival per l'Europa. In Giappone suonano al Fuji Rock Festival a fianco di Kasabian e Primal Scream.\nIl secondo album \"Falcon\" \u00e8 uscito il 22 febbraio 2010 preceduto dal singolo 'You Overdid It Doll'. L'album \u00e8 stato registrato negli ICP Studios in Belgio prodotto da Ed Buller (White Lies, Pulp, Suede). L'album ha ricevuto buone recensioni dalla stampa specializzata britannica.\nLa canzone \"Cross My Heart and Hope To Fly\" \u00e8 stata resa disponibile per il download gratuito sul sito ufficiale della band il 7 dicembre 2009 insieme ad una versione in vinile contenente anche una B-side.\nNel febbraio 2013 \u00e8 uscito il terzo disco \"Anna\", etichettato Polydor e prodotto da Joseph Cross.\nSegue, nell'agosto 2014, \"Concrete Love\"."}
{"id": "1704811", "revid": "79520", "url": "https://it.wikipedia.org/wiki?curid=1704811", "title": "The courteeners", "text": ""}
{"id": "1704814", "revid": "116776830", "url": "https://it.wikipedia.org/wiki?curid=1704814", "title": "Inciucio", "text": "Il termine inciucio deriva dall'espressione in lingua napoletana \"'nciucio\" che significa \"pettegolezzo\", dal verbo \"'nciuci\u00e0\" che sta per \"spettegolare parlando fitto e a bassa voce\". \u00c8 di origine onomatopeica, richiama il \"ciu-ciu\" che si percepisce dal chiacchiericcio di due persone.\nA partire dalla met\u00e0 degli anni 90 \u00e8 entrato a far parte dell'italiano gergale del giornalismo politico per indicare un accordo sottobanco, un compromesso riservato tra fazioni formalmente avversarie, ma che in realt\u00e0 attuano, anche con mezzi e intenti poco leciti, una logica di spartizione del potere.\nOrigine.\nIl termine ha un'origine piuttosto moderna: infatti la prima attestazione va ricondotta al \"Vocabolario Napolitano-Toscano\" di Raffaele D'Ambra (Napoli, 1873), che segnala le forme onomatopeiche \"cioci\u00f2 e ci\u00f9 ci\u00f9\".\nIl vero \"battesimo della politica\" \u00e8 stato l'utilizzo fatto da Massimo D'Alema nell'intervista di Mino Fuccillo per \"La Repubblica\" il 28 ottobre 1995, nella sua variante accrescitiva \"inciucione\", soppiantando il significato originale di \"pettegolezzo\". Ulteriore diffusione al termine fu data dall'articolo di Beppe Severgnini il giorno seguente sul \"Corriere della Sera\", contribuendo a soppiantare il significato originale della parola (che, nella sua iniziale concezione, era gi\u00e0 stata utilizzata nel giornalismo).\nDa allora, \"inciucio\" \u00e8 divenuto un termine comune per riferirsi a un accordo informale fra forze politiche di ideologie contrapposte che mette in atto un \"do ut des\" o addirittura una vera e propria spartizione del potere. Nel caso particolare, un tacito patto di non-belligeranza sarebbe stato stipulato, secondo alcuni giornalisti, tra Massimo D'Alema, allora segretario dei Democratici di Sinistra, e Silvio Berlusconi, durante una cena a casa di Gianni Letta, il cosiddetto \"patto della crostata\" (in riferimento al dolce preparato per quell'occasione dalla signora Letta).\nSecondo questa versione, D'Alema si sarebbe impegnato a non fare andare in porto una legge sulla regolamentazione delle frequenze televisive; a tal fine si sarebbe prestato l'allora presidente della ottava Commissione permanente del Senato, Claudio Petruccioli, non calendarizzando l'esame degli articoli del disegno di legge n. 1138 per tutta la XIII legislatura. Tale legge infatti avrebbe costretto il gruppo Mediaset a vendere una delle proprie reti (in tal caso avrebbe scelto probabilmente Rete 4). Inoltre, in quel periodo, Mediaset era in procinto di quotarsi in borsa, e una legge di quel calibro avrebbe fatto cadere a picco il valore delle sue azioni. L'eventuale prezzo che l'altro contraente (Silvio Berlusconi) avrebbe promesso come merce di scambio non \u00e8 noto. D'Alema boll\u00f2 come \"inciuci\" (ovvero meri pettegolezzi privi di fondamento) tali affermazioni. Il significato distorto di inciucio, suggerito nell'intervista di Massimo D'Alema, entr\u00f2 prepotentemente nell'agone politico e vi \u00e8 rimasto fino ai tempi attuali.\nUsi del termine.\nTermine entrato immediatamente nell'uso comune (al 2010 \u00e8 presente in oltre 1400 testi stampati e ha 1082 citazioni sul Corriere della Sera), viene riproposto da vari esponenti politici ogni volta che qualche politico persegue l'obiettivo di accordarsi con uno schieramento contrapposto, ma anche dai giornalisti per narrare di un'unione politica inattesa. Di questo si ha traccia gi\u00e0 nelle Elezioni amministrative italiane del 1997, dopo le Elezioni politiche italiane del 2001, nelle Elezioni politiche italiane del 2008, fino ad arrivare al 2013 ed al 2018, per fare alcuni esempi. Il termine, il cui significato originale era stato equivocato da un giornalista, nella sua nuova accezione ha contagiato l'orizzonte politico italiano, mentre in Europa si utilizzano termini pi\u00f9 vicini al linguaggio politico come Grosse Koalition."}
{"id": "1704817", "revid": "287204", "url": "https://it.wikipedia.org/wiki?curid=1704817", "title": "Fl\u00f8ibanen", "text": "La Fl\u00f8ibanen \u00e8 una funicolare di Bergen (Norvegia) che porta fino in cima alla collina di Fl\u00f8yen. \u00c8 una delle principali attrazioni turistiche della citt\u00e0 e di tutta la Norvegia. Aperta ufficialmente il 15 gennaio 1918, fu ideata nel 1895 da John Lund, un membro dello Stortinget. I lavori di costruzione iniziarono nel 1914 e durarono quattro anni.\nPanorama.\n\u00c8 situata nel pieno centro di Bergen, a 150 metri dal Mercato del pesce e dal molo Bryggen. La salita sulla collina di Fl\u00f8yen (320 m s.l.m.) dura dai cinque ai sei minuti. Una volta in cima alla collina si pu\u00f2 ammirare il suggestivo panorama della citt\u00e0 di Bergen."}
{"id": "1704821", "revid": "767487", "url": "https://it.wikipedia.org/wiki?curid=1704821", "title": "Mercan Dede", "text": "Biografia.\nResta affascinato dal suono del \"ney\" (il flauto tradizionale turco). Studia giornalismo all'universit\u00e0 di Istanbul, si costruisce un flauto con un tubo di plastica e prende lezioni da un maestro. Ci\u00f2 che lo appassiona \u00e8 la fotografia grazie alla quale viene invitato e esporre in Canada dove rimane a vivere. Per mantenersi gli studi, a 23 anni, comincia a lavorare come \"disc jockey\".\nNel 1987 debutta come Mercan Dede con il disco \"Sufi Dreams\". L'esordio ottiene ottime recensioni e Dede viene invitato a Istanbul per partecipare a un festival.\nNel 1997 forma il gruppo \"Secret Tribe\" con il quale registra \"Journey o a Dervish\" (1999), \"Seyahatname\" (2001), \"Nar\" (2002), \"S U\" (2004) e \"800\" (2008).\nAl Montreal Jazz Festival nel 2001, Mercan Dede si esibisce sul palco del General Motors Big Event per il concerto \"East Meets the West\" e, nell'arco della stessa serata, presenta il suo progetto \"Montreal Tribal Trio\" in un altro concerto. Durante il suo tour estivo 2003 con il gruppo Secret Tribe partecipa anche al Montreux Jazz Festival (Svizzera).\nDede lavora anche come compositore e direttore d'orchestra per il progetto \"Seyahatname\" della compagnia nazionale turca \"Modern Dance Troupe\" (MDT), con la coreografia di Beyhan Murphy. Dal debutto nel 2001 questo lavoro \u00e8 stato esportato in tutto il mondo fino al 2003, anno in cui ha collaborato con Pina Bausch per le musiche dello spettacolo \"Istanbul\". Sempre per la danza, Dede lavora per il nuovo progetto \"Orman Sehir\" (\"Jungle City\"), sempre per la compagnia turca MDT.\nSuona dal vivo con molti artisti mondiali, tra cui Ludovico Einaudi per l'Italia, Kani Karaca e Ihsan Ozgen in Turchia, Peter Murphy, Natasha Atlas, Mich Geber, Omar Sosa, Maharaja, Shams Brothers e Groove Alla Turca."}
{"id": "1704822", "revid": "228587", "url": "https://it.wikipedia.org/wiki?curid=1704822", "title": "Fl\u00f8yen", "text": "Fl\u00f8yen o Fl\u00f8yfjellet (inizialmente denominata Fl\u00f8ien) \u00e8 il pi\u00f9 visitato dei sette monti che circondano la citt\u00e0 di Bergen in Norvegia.\nAlta 320m, la sua cima \u00e8 raggiungibile comodamente grazie alla Fl\u00f8ibanen, una funicolare con un tragitto di circa 8 minuti."}
{"id": "1704831", "revid": "339392", "url": "https://it.wikipedia.org/wiki?curid=1704831", "title": "\u00cdBK Keflav\u00edk", "text": ""}
{"id": "1704835", "revid": "115797362", "url": "https://it.wikipedia.org/wiki?curid=1704835", "title": "TUGZip", "text": "TUGZip \u00e8 un compressore dati freeware per Microsoft Windows. Gestisce diversi formati di compressione, da quelli pi\u00f9 conosciuti come zip, rar, gzip fino a bzip2, sqx, 7z e altri. Permette inoltre di visualizzare immagini di disco come BIN, C2D, IMG, ISO e NRG.\nFormati supportati.\nTUGZip supporta i seguenti tipi di file:"}
{"id": "1704839", "revid": "114385", "url": "https://it.wikipedia.org/wiki?curid=1704839", "title": "Istituto nazionale per la grafica", "text": "L'Istituto nazionale per la grafica \u00e8 un organismo museale italiano creato per conservare, tutelare e promuovere un patrimonio di opere che documentano l'arte grafica in tutte le sue forme: a stampa, disegni, fotografie.\nIl museo.\nHa sede a Roma ed \u00e8 un istituto dipendente dall'Istituto centrale per la grafica della Direzione generale Belle arti e paesaggio del Ministero dei beni e delle attivit\u00e0 culturali e del turismo. La attuale denominazione \u00e8 attiva dal 10 dicembre 2014 (DPCM 29 agosto 2014, n.171, art.30). In precedenza l'istituto era denominato \"Istituto Nazionale per la Grafica\".\nHa sede nel complesso monumentale della fontana di Trevi, che comprende il Palazzo Poli e il contiguo palazzo della Calcografia, costruito nel 1837 dall'architetto Giuseppe Valadier per ospitare la Calcografia camerale, di cui fu direttore per decenni. Lo storico Palazzo Poli fu acquistato nel 1978 dallo Stato italiano, esercitando il diritto di prelazione, proprio per unificare, anche negli spazi, la Calcografia Nazionale e il Gabinetto nazionale delle stampe, fusi nel 1975 nell'attuale Istituto.\nFra le collezioni storiche detenute dall'istituto, ci sono 5.024 lastre (in vetro 21x27 cm. ed altre 13x18 cm.) dello Studio fotografico Vasari.\nFra le lastre incise sono presenti raccolte di lastre di molti artisti, tra cui Giovanni Battista Piranesi e di Luca Ciamberlano."}
{"id": "1704843", "revid": "1429175", "url": "https://it.wikipedia.org/wiki?curid=1704843", "title": "Palazzo Poli (Roma)", "text": "Palazzo Poli \u2013 che pi\u00f9 propriamente dovrebbe chiamarsi Palazzo Conti di Poli \u2013 \u00e8 un edificio storico di Roma, su cui venne a poggiarsi la costruzione della Fontana di Trevi, risultato di diverse fasi costruttive, sede dell'Istituto centrale per la grafica e del museo denominato Istituto nazionale per la grafica.\nStoria.\nIl nucleo pi\u00f9 antico, con fronte su piazza Poli, terminato nei primi anni del XVII secolo, fu commissionato dal duca Cesi di Ceri, che nel 1566 aveva acquistato il Palazzo Del Monte ubicato in quell'area. L'incarico di costruire il nuovo edificio, inglobando anche propriet\u00e0 vicine, fu dato all'architetto Martino Longhi e, alla sua morte, ad Ottaviano Mascherino. Dopo ulteriori ingrandimenti effettuati dalla famiglia Borromeo, eredi della propriet\u00e0 Ceri, il palazzo fu acquistato nel 1678 da Lucrezia Colonna, poi sposa di Giuseppe Lotario Conti, duca di Poli, da cui il nome del palazzo. A lui, fratello del papa Innocenzo XIII, si devono altri importanti ampliamenti e l'acquisto degli edifici adiacenti al suo palazzo con fronti sulla piazza di Trevi: il palazzetto gi\u00e0 Schiavo dei Carpegna e la casa dell'Arte della Lana, gi\u00e0 Vitelleschi. Il duca Stefano Conti, figlio di Giuseppe Lotario, comp\u00ec i lavori di ristrutturazione delle nuove parti inglobate, estendendo il palazzo ai definitivi confini, fino alla piazza di Trevi, fra il 1728 ed il 1730, poco prima dell'inizio dei lavori per la nuova fontana del Salvi nel 1732. Nel 1808, alla morte del duca Michelangelo Conti, senza figli, il palazzo pass\u00f2 al lontano cugino, duca Francesco Sforza Cesarini, il quale gi\u00e0 nel 1812 lo vendette a Luigi Boncompagni Ludovisi. \nDopo poco pi\u00f9 di 70 anni (durante i quali vi risiedette Zinaida Aleksandrovna Belosel'skaja), la propriet\u00e0 fu venduta ai costruttori Belloni, Basevi e Vitali, che stravolsero la parte pi\u00f9 antica dell'antico palazzo Ceri, gi\u00e0 parzialmente distrutta per i lavori di via del Tritone. Nel 1888 il Comune di Roma espropri\u00f2 la parte ancora integra del palazzo Poli per salvaguardare la fontana, e l'edificio fu destinato ad ospitare uffici. Nel 1939 fu ceduto a privati come pagamento per la costruzione, per conto del Governatorato, di nuovi uffici sulla via del Mare. Con l'acquisto dall'Istituto di S. Paolo di Torino nel 1978, lo storico palazzo \u00e8 divenuto propriet\u00e0 del demanio dello Stato italiano.\nInterno.\nLa \"Sala Dante\" \u00e8 il luogo pi\u00f9 significativo del palazzo, non solo per le eccezionali dimensioni e per l'esclusivo affaccio sulla Fontana di Trevi, ma anche per le diverse importanti destinazioni assegnatele nel corso di quasi tre secoli. Costruita negli anni '20 del XVIII secolo da Stefano Conti, duca di Poli, nipote del papa Innocenzo XIII, per ospitare la preziosa biblioteca di famiglia, venne poi utilizzata anche come salone per le feste. Nei primi anni dell'Ottocento vi aveva allestito il suo studio il pittore Francesco Manno. La denominazione storica della sala ricorda l'iniziativa del cavaliere Romualdo Gentilucci, che fra il 1865 e il 1866 affitt\u00f2 e ristruttur\u00f2 questo ambiente per ospitare le ventisette grandi tele costituenti la \"Galleria Dantesca\", tele da lui commissionate a famosi pittori del tempo, tratte dai disegni di Filippo Bigioli. Questi dipinti, di enormi dimensioni, di quattro metri per sei metri, venivano mostrati alternativamente al pubblico con speciali meccanismi e giochi di luci. Per l'inaugurazione della sala fu eseguita la \"Sinfonia Dantesca\" di Liszt per grande orchestra e cori, furono declamati un erudito discorso e nuovi versi composti su ispirazione delle scene della Divina Commedia illustrate. L'iniziativa culturale della Galleria Dantesca, tanto apprezzata dai contemporanei, tramont\u00f2 dopo pochi anni. Subito dopo l'unit\u00e0 d'Italia la sala era gi\u00e0 affittata al noto musicista Tullio Ramacciotti, il quale a sua volta la subaffittava a societ\u00e0 bancarie e commerciali per tenervi assemblee, a circoli per feste da ballo, ad altri musicisti e molto spesso alla Societ\u00e0 Orchestrale Romana. Questa Societ\u00e0 nel 1891 stipul\u00f2 direttamente il contratto di affitto con il Comune di Roma, continuando comunque il sistema del subaffitto. Fino alla fine del secolo fu uno dei pi\u00f9 rinomati luoghi romani per l'esecuzione di concerti, ospitando talvolta anche conferenze o feste di personaggi illustri. Nel corso della prima met\u00e0 del Novecento questo grande ambiente fu utilizzato per gli uffici anagrafici del Comune. Da quando il palazzo \u00e8 divenuto sede dell'Istituto centrale per la grafica e grazie al restauro funzionale curato dall'architetto Agostino Tropea, anche la prestigiosa \"Sala Dante\", dopo tanti anni di abbandono, \u00e8 tornata ad essere importante centro culturale ed espositivo."}
{"id": "1704846", "revid": "104213136", "url": "https://it.wikipedia.org/wiki?curid=1704846", "title": "Palazzo Poli", "text": ""}
{"id": "1704851", "revid": "6923", "url": "https://it.wikipedia.org/wiki?curid=1704851", "title": "St. Florian (Alabama)", "text": ""}
{"id": "1704856", "revid": "2136684", "url": "https://it.wikipedia.org/wiki?curid=1704856", "title": "Stazione di Giachery", "text": "La stazione di Giachery \u00e8 una fermata ferroviaria della citt\u00e0 di Palermo, posta sulla linea per il porto. Prende il nome dalla piazza Giachery, su cui prospetta il fabbricato viaggiatori.\nStoria.\nLa fermata di Giachery venne attivata nel 1990, nell'ambito del progetto del servizio ferroviario metropolitano di Palermo, di cui costituisce il capolinea.\nStrutture e impianti.\nIl fabbricato viaggiatori \u00e8 una moderna struttura, collegata alla banchina tramite una scala. La fermata conta un unico binario, posto in trincea e servito da un marciapiede coperto da una pensilina. La linea ferroviaria prosegue come raccordo all'interno dell'area portuale attualmente per\u00f2 dismesso per lavori riguardo all'anello ferroviario.\nFormalmente, la fermata di Giachery non costituisce un impianto autonomo, ma \u00e8 parte della stazione di Palermo Sampolo, abilitata al solo traffico merci.\nMovimento.\nLa fermata \u00e8 capolinea dei treni regionali per Palermo Notarbartolo, parte del servizio ferroviario metropolitano di Palermo. I treni sono effettuati da Trenitalia e cadenzati a frequenza semioraria. Il servizio funziona nei soli giorni feriali."}
{"id": "1704867", "revid": "26630", "url": "https://it.wikipedia.org/wiki?curid=1704867", "title": "Siciliano (cavallo)", "text": "Il cavallo siciliano indigeno \u00e8 quel equino autoctono presente in Sicilia da tempo immemorabile ma di cui si sono persi riscontri ufficiali e per i quali sono stati recentemente avviati \"progetti di recupero, tutela e di ricerca\" in ambito istituzionale regionale con una sperimentazione preliminare che l'I.S.Z.S. (Istituto sperimentale zootecnico per la Sicilia) di Palermo ha avviato da circa un biennio. Questo lavoro preliminare impostato sin dal 2004 ma svolto dal 2005 al 2007 \u00e8 stato fatto dall'Istituto Sperimentale Zootecnico per la Sicilia il quale ha stipulato una convenzione con l'A.R.A.C.S.I (Associazione regionale cavallo siciliano indigeno) e il G.E.S. (Gruppo equestre siciliano) con sede a Corleone, al fine di poter rendere fattibile e concreta la realizzazione e l'avvio del progetto regionale denominato \"Studio e caratterizzazione della popolazione equina insulare riconducibile al gruppo etnico del cavallo siciliano indigeno\" il cui autore \u00e8 l'equinista Tiziano Bedonni.\nL'Istituto sperimentale zootecnico per la Sicilia, ha provveduto a verificare preventivamente e \"a campione\" sul territorio siciliano la fattibilit\u00e0 del progetto.\nL'entusiasmo degli sperimentatori e la risposta del territorio ha permesso di ottenere soddisfacenti risultati che fanno ben sperare sul recupero della Razza.\nI punti guida principali del progetto di recupero in atto in Sicilia sono pochi ma chiari, precisi, essenziali. Alcuni possono essere cos\u00ec sintetizzati:\nDa notare che il cavallo siciliano viene usato dal Reggimento carabinieri a cavallo, cosa che ne conferma il valore come cavallo da cavalleria militare.\nDal 2009 \u00e8 nato il portale web dedicato interamente al cavallo siciliano maggiori informazioni su: .\nArea di allevamento.\nVal Demone (Nebrodi), Val di Mazzara (Madonie e Palermo), Agrigento, Val di Noto (Siracusa e Ragusa) e Militello in Val di Catania (Tenuta Ambelia)."}
{"id": "1704868", "revid": "36426", "url": "https://it.wikipedia.org/wiki?curid=1704868", "title": "Giovanni Lazzarini", "text": "La formazione.\nGiovanni Lazzarini, non ancora ventenne, si trasferisce a Roma nel 1788 per apprendere la professione di architetto dove ne ottiene il titolo. Dal 1802 al 1809 regge la cattedra di architettura presso l'Universit\u00e0 di San Frediano a Lucca.\nAttivit\u00e0 artistica.\nPeriodo Napoleonico.\nNel 1802 fu chiamato a Palma di Maiorca dal cardinale Antonio Despuig y Dameto per eseguire dei lavori di ristrutturazione e in quella occasione gli fu anche offerta la cattedra di architettura dell'Accademia, che per\u00f2 lui prudentemente rifiut\u00f2 date le precarie condizioni economiche in cui versava quella istituzione, tornando in Italia solo dopo tre mesi di permanenza sull'isola. Dopo di lui sar\u00e0 la volta di un altro architetto italiano, Giacinto Cocchi che per\u00f2 vi rester\u00e0 fino al 1806 lasciando la sua impronta nella architettura dell'isola.\nNel 1806, durante il periodo di dominazione napoleonica di Lucca, viene nominato dalla reggente Elisa Bonaparte Baciocchi architetto del Principato, periodo durante il quale attende ai lavori che portano all'apertura di Piazza Napoleone con la relativa distruzione della Chiesa di San Pietro Maggiore, della posta, dei magazzini del sale e di numerose abitazioni per far posto alla piazza.\nPartecip\u00f2 anche al progetto per porre al centro di Piazza Napoleone una statua del grande generale, progetto che non and\u00f2 mai in porto a causa della caduta di Napoleone. Si dedic\u00f2 poi alla realizzazione dell'ingresso alle Mura di Lucca di Porta Elisa e di Via Elisa, la strada che collega la porta a Piazza Napoleone. Prese parte inoltre alla trasformazione della Chiesa di San Romano in quartiere militare, della conversione del Convento di San Giorgio in carcere e della ristrutturazione della chiesa di San Giovanni in archivio pubblico.\nPeriodo Borbonico.\nSuccessivamente, a seguito della caduta di Napoleone e alla Restaurazione, Lucca passa al regime borbonico e Lazzarini continua a prestare i suoi servizi a Lucca. In particolare progetta e ristruttura il secentesco teatro pubblico, in seguito chiamato Teatro del Giglio (1817-1819) in onore del giglio borbonico che decora lo stemma araldico del casato Borbone, in luogo del vecchio teatro di San Girolamo. Si occupa anche della ristrutturazione del Ponte di Monte San Quirico (1816), della Cattedrale di Pietrasanta (1816) e realizza un intervento a Bagni di Lucca per le terme \"Bagni caldi\".\nLa decadenza.\nNel 1818, con la nomina di Lorenzo Nottolini a \"Architetto Regio\", Lazzarini viene sempre pi\u00f9 ridimensionato e la sua attivit\u00e0 perde di importanza. Tra le opere di questo periodo, vi sono alcuni lavori su ponti sul fiume Serchio nelle zone di Moriano e Diecimo.\nCuriosit\u00e0.\nNel 1822 fu ultimata a Viareggio, sulla base del progetto di Lazzarini, la costruzione della Villa Paolina Bonaparte, detta \"Il rifugio di Venere\". La villa fu costruita per la sorella di Napoleone, Paolina Buonaparte, e si troverebbe nel punto in cui fu ritrovato il corpo di Percy Bysshe Shelley, di cui Paolina amava in modo appassionato le poesie."}
{"id": "1704872", "revid": "729019", "url": "https://it.wikipedia.org/wiki?curid=1704872", "title": "Leggenda antica", "text": "La Leggenda antica (\"Legenda antiqua\") \u00e8 una leggenda scritta in latino tra il 1318 e il 1328, come si pu\u00f2 ricavare da alcuni brani tratti dallo \"Specchio di perfezione\" e da alcune citazioni che si riferiscono al comando del generale Michele da Cesena, da un francescano che studi\u00f2 ad Avignone nel periodo del generale da Cesena.\nLa \"Legenda\" \u00e8 contenuta in diversi manoscritti risalenti al secolo XIV che si trovano nella Biblioteca Vaticana e che vennero volgarizzati nel secolo XIV.\nIn essa viene riportata una lettera nella quale i frati Leone, Rufino e Angelo apportano delle critiche alla vita di san Francesco scritta da San Bonaventura perch\u00e9 sono state omesse molte qualit\u00e0 del santo come l'umilt\u00e0, la povert\u00e0, la carit\u00e0 e l'osservanza della regola."}
{"id": "1704874", "revid": "287204", "url": "https://it.wikipedia.org/wiki?curid=1704874", "title": "Gregory Kunde", "text": "Biografia.\nGli inizi.\nStudia direzione di coro presso l'Illinois State University ma quando, nel 1978, risulta vincitore ad un'audizione indetta dal Lyric Opera of Chicago's Young Artists Program, abbandona gli studi accademici ad un passo dalla loro conclusione per intraprendere la carriera di cantante lirico (nel febbraio 2005, tuttavia, verr\u00e0 insignito di una laurea ad honorem per meriti artistici proprio dalla stessa universit\u00e0). Dapprima calca il palcoscenico della Lyric Opera of Chicago in ruoli di comprimariato, avendo per\u00f2 la possibilit\u00e0 di lavorare al fianco di artisti di fama e d'esperienza quali Grace Bumbry, Alfredo Kraus (che considerer\u00e0 sempre il suo mentore), Jon Vickers, Nicolai Ghiaurov, Luciano Pavarotti, Piero Cappuccilli e Mirella Freni. Da Chicago agli altri maggiori teatri nordamericani il passo \u00e8 breve, ed \u00e8 cos\u00ec che Kunde ottiene scritture a Houston, San Diego, Seattle, Washington.\nLa carriera.\nRisale al 1986 il suo debutto europeo nel ruolo di Nadir in \"Les p\u00eacheurs de perles\" di Georges Bizet all'Op\u00e9ra de Nice, teatro nel quale verr\u00e0 chiamato ancora diverse volte in futuro (nel 1989 sar\u00e0 Arnold in un \"Guillaume Tell\" con Lella Cuberli e Jos\u00e9 van Dam; nel 1991 vestir\u00e0 i panni del protagonista in \"Mitridate, re di Ponto\"; l'anno successivo interpreter\u00e0 Nadir in \"Les p\u00eacheurs de perles\" e Lindoro ne \"L'Italiana in Algeri\"; nel 1999 sar\u00e0 Tonio ne \"La Fille du r\u00e9giment\" di Donizetti - prima ed unica volta in cui ha la possibilit\u00e0 di cantare questo ruolo in francese - con Edita Gruberov\u00e1 come protagonista; nel marzo-aprile del 2008 impersoner\u00e0 Des Grieux nella massenettiana \"Manon\").\nIl debutto al Metropolitan Opera House di New York avviene nel 1987 in \"Manon\", con Catherine Malfitano nel ruolo del titolo. Da segnalare, nello stesso anno, un'interessante produzione de \"I puritani\" all'Op\u00e9ra de Montr\u00e9al con Luciana Serra quale Elvira.\nNel 1989 \u00e8 protagonista, ad Amsterdam, di due progetti della VARA Radio Orchestra: \"Una vita per lo Zar\" di Glinka (in cui \u00e8 l'unico cantante non russo dell'intero cast) e \"Anna Bolena\" di Gaetano Donizetti (dove il ruolo della protagonista viene rivestito dal soprano anglo-rumeno Nelly Miricioiu). In quest'ultimo titolo, grazie alle peculiarit\u00e0 della sua voce (estrema facilit\u00e0 nel registro acuto e morbidezza di fraseggio), canta integralmente, senza i tagli di tradizione, le due temibili arie scritte dal compositore bergamasco per il tenore Giovanni Battista Rubini.\nNel 1991 \u00e8 Don Ottavio nel \"Don Giovanni\" allestito al Grand Th\u00e9\u00e2tre de Gen\u00e8ve, diretto da Armin Jordan e con Thomas Hampson nel ruolo del titolo. Nello stesso anno \u00e8 protagonista, al Teatro Bellini di Catania, del raro \"Bianca e Fernando\", in cui, al termine della cabaletta della sua prima aria, emette un Fa sovracuto, nota ai limiti estremi del registro tenorile.\nNel 1992 gli impegni italiani cominciano a farsi pi\u00f9 fitti: debutta al Teatro alla Scala, diretto da Riccardo Muti, nello \"Stabat Mater\" di Gioachino Rossini e, qualche mese dopo, Rodrigo di Dhu ne \"La donna del lago\". In agosto avviene il debutto al Rossini Opera Festival (ROF) come Idreno in \"Semiramide\".\nL'anno dopo \u00e8 ancora al ROF, questa volta per impersonare Rinaldo nell\"'Armida\" al fianco di Ren\u00e9e Fleming. Il duo statunitense aveva gi\u00e0 avuto modo di esibirsi insieme nel febbraio precedente alla Carnegie Hall in un titolo inconsueto come \"La straniera\" di Bellini (in cui Kunde canta il ruolo di Arturo come era stato riscritto da Vincenzo Bellini per Giovanni Battista Rubini, quindi in una versione assai pi\u00f9 acuta rispetto a quella originariamente concepita per il creatore del ruolo, Domenico Reina), nonch\u00e9 ne \"La sonnambula\" a New York nel 1991.\nRisalgono al 1994 le performance scaligere di \"Don Pasquale\", in cui Kunde dimostra di essere un Ernesto \"di alto livello, dotato di tecnica e di stile per affrontare e risolvere una parte dalla vocalit\u00e0 insidiosa. Possiede l'arte del canto sfumato, ha emissione rotonda, legato corretto, registro acuto elastico\".\nNel 1995 \u00e8 nuovamente a Pesaro, dove impersona Arnold. L'allestimento di questo \"Guillaume Tell\" annovera Gianluigi Gelmetti alla direzione, Pier Luigi Pizzi alla regia, Michele Pertusi nel ruolo del titolo e Daniela Dess\u00ec quale Mathilde. L'anno seguente, sempre al ROF, Kunde ricopre il ruolo del protagonista nel \"Ricciardo e Zoraide\".\nGli anni successivi lo vedono impegnato in varie produzioni de \"I Puritani\", de \"La sonnambula\", di \"Don Pasquale\" e di \"Don Giovanni\". Interessanti le escursioni nel repertorio monteverdiano: ad Atene \u00e8 protagonista ne \"L'Orfeo\" nel 1997 e Nerone ne \"L'incoronazione di Poppea\" nel 1999. Rossini rimane uno dei compositori pi\u00f9 amati e frequentati dal tenore, che ritroviamo in \"Armida\", sempre con Ren\u00e9e Fleming, a New York nel 1996; ne \"La Cenerentola\" a Seattle nel 1996, a Zurigo nel 1999 (con Cecilia Bartoli) e al Metropolitan Opera di New York nel 2000 (con Simone Alaimo ed Alessandro Corbelli); in \"Le Comte Ory\" al Teatro dell'Opera di Roma nel 1996 e ad Amsterdam nel 2005; in \"Semiramide\" a Ginevra nel 1998 (con Nelly Miricioiu, Daniela Barcellona al debutto nel ruolo di Arsace e Michele Pertusi); ne \"Il Turco in Italia\" a Buenos Aires nel 2000 e, sempre nello stesso anno, ne \"Il barbiere di Siviglia\" a Dresda, in \"Ermione\" (nel ruolo baritenorile di Pirro) a Santa Fe e, infine, in \"Guillaume Tell\" alla Staatsoper di Vienna. Nel 1997 e nel 1999 \u00e8 protagonista ne \"La Dame blanche\" all'Op\u00e9ra Comique di Parigi.\nNel 1999 fonda un ensemble vocale, la \"Gregory Kunde Chorale\", che dirige personalmente, affiancando cos\u00ec, da quell'anno in poi, tale attivit\u00e0 alla carriera internazionale di cantante lirico.\nGli anni recenti.\nRisale agli ultimi anni un approccio pi\u00f9 massiccio al repertorio francese: va segnalato il debutto, a Zurigo nel 2002, nel \"Benvenuto Cellini\" di Hector Berlioz sotto la direzione di John Eliot Gardiner. Il ruolo viene ripreso l'anno successivo in una produzione parigina il cui cast annovera anche Patrizia Ciofi e Joyce DiDonato; l'incisione discografica che ne \u00e8 stata tratta dalla Virgin Classics \u00e8 stata insignita del Gramophone Award nel 2005, risultando la migliore registrazione della sezione \"opera\". Sempre al 2003 appartiene il debutto nel ruolo di \u00c9n\u00e9e in un nuovo allestimento di \"Les Troyens\" del Th\u00e9\u00e2tre du Ch\u00e2telet di Parigi, con Gardiner alla direzione, Susan Graham quale Didon e Anna Caterina Antonacci nei panni di Cassandre; Opus Arte ne ha tratto un triplo DVD, anche questo premiato col Gramophone Award nel 2005. Nell'ultimo quinquennio, numerose le volte in cui Kunde \u00e8 stato protagonista della \"Damnation de Faust\" di Berlioz diretto da insigni bacchette, tra cui Charles Dutoit, Colin Davis e Simon Rattle.\nIl notevole irrobustimento della voce che sta contraddistinguendo i pi\u00f9 recenti anni di carriera, dovuto alla maggiore frequentazione del repertorio francese e, di conseguenza, ad un pi\u00f9 intenso sfruttamento del registro mediano, ha portato Kunde ad affrontare reiteratamente i ruoli da baritenore rossiniano. Ed \u00e8 cos\u00ec che il cantante statunitense ultimamente ha portato spesso in scena Rodrigo de \"La donna del lago\", Argirio del \"Tancredi\", Pirro dell\"'Ermione\" e, al ROF del 2007, ha debuttato nel title role di \"Otello\" \"trionfando e guadagnandosi prolungate ovazioni poich\u00e9 il miglior canto l'ho sentito provenire dalla sua ugola\".\nL'intensificazione dell'interpretazione dei ruoli baritenorili rossiniani, creati dal bergamasco Andrea Nozzari nelle nove opere serie che il compositore pesarese music\u00f2 negli anni napoletani (1815-1822), pare essere la via scelta per la carriera futura, tanto che \u00e8 recente il debutto nella parte di Leicester in \"Elisabetta, regina d'Inghilterra\" e che i prossimi impegni prevedono alcune riprese europee ed asiatiche di \"Otello\". Nell'ottica della sperimentazione di parti tenorili pi\u00f9 robuste si colloca anche il recente debutto come Pollione (settembre 2008), ruolo creato dal bergamasco Domenico Donzelli, in una produzione di Norma allestita in forma concertante nell'ambito del Belcanto festival presso l'Accademia nazionale di Santa Cecilia a Roma. Nell'ambito del ROF 2009 ha debuttato in un altro ruolo Nozzari, quello di Antenore in \"Zelmira\". Ha approfondito il suo repertorio donizettiano, debuttando al Teatro Donizetti di Bergamo il ruolo del titolo di \"Poliuto\" (2010) e lo schiavo Tamas nella \"Gemma di Vergy\" (2011).In occasione dei 150 anni d'Unit\u00e0 d'Italia, si esibisce al Teatro Regio di Torino come Arrigo nei \"Vespri siciliani\" verdiani. La sua frequentazione del repertorio verdiano si sta intensificando: recente il debutto nel \"Requiem\", dapprima a Lima e poi, in ambito europeo, a Palermo; debutta, nel 2012, a giugno Riccardo in \"Un ballo in maschera\" al Teatro Regio di Torino, e a novembre il ruolo del titolo di \"Otello\" al Teatro La Fenice di Venezia (attestandosi come uno dei pochi tenori, se non addirittura l'unico oggigiorno, ad avere in repertorio sia l'Otello di Rossini che quello di Verdi, primato detenuto prima di lui molto probabilmente solo da Roberto Stagno). In virt\u00f9 di queste due interpretazioni vince il Premio Franco Abbiati della Critica Musicale Italiana relativo alla stagione 2012. Di recente acquisizione \u00e8 stata anche la parte di Radam\u00e8s in \"Aida\" al Theatro Municipal di San Paolo; ulteriori prese di ruolo all'insegna di Verdi avverranno alla Fenice di Venezia (Manrico, \"Il trovatore\", che verr\u00e0 poi ripreso nel 2016 alla Royal Opera House di Londra a segnare il debutto nel prestigioso teatro britannico), al Teatro Regio di Torino (Otello di Verdi d'apertura della stagione 2014-2015), all'Op\u00e9ra Royal di Wallonie di Liegi (Rodolfo, \"Luisa Miller\"), all'Arena di Verona (Radames, \"Aida\").\nNel gennaio del 2013 ha aumentato il proprio catalogo belliniano debuttando la parte protagonistica di Gualtiero ne \"Il pirata\" al Liceu di Barcellona, in un'edizione in forma di concerto assieme al soprano italiano Mariella Devia nei panni di Imogene. Accanto al Belcanto, nel quale continua ad esibirsi (si cimenter\u00e0 ancora in \"Otello\" e \"Stabat Mater\" di Rossini, oltre a debuttare il ruolo del titolo nel \"Roberto Devereux\" di Gaetano Donizetti), ed ai nuovi ruoli verdiani, l'ampliamento del repertorio prevede titoli riconducibili ad alvei musicali assai diversi fra loro: l'opera contemporanea (\"Peter Grimes\" di Benjamin Britten presso l'Accademia nazionale di Santa Cecilia); il Grand op\u00e9ra (\"L'africana\" di Giacomo Meyerbeer alla Fenice di Venezia, produzione d'apertura della stagione 2013-2104; la Giovane Scuola (\"Cavalleria rusticana\" di Pietro Mascagni e \"Pagliacci\" di Ruggero Leoncavallo al Palacio Euskalduna di Bilbao).\nNel 2016 ha vinto l'International Opera Awards.\nDiscografia.\nRecital.\nRecitals"}
{"id": "1704875", "revid": "1543377", "url": "https://it.wikipedia.org/wiki?curid=1704875", "title": "San Bartolomeo in Galdo", "text": "San Bartolomeo in Galdo \u00e8 un comune italiano di abitanti della provincia di Benevento in Campania. Il comune \u00e8 sede della Comunit\u00e0 montana del Fortore.\nGeografia fisica.\nTerritorio.\nPosto all'estremo nord est della regione Campania, San Bartolomeo in Galdo dista 67\u00a0km da Benevento. Inoltre, \u00e8 uno quattro comuni campani, insieme a San Pietro Infine, Mignano Monte Lungo e Lacedonia, il cui territorio comunale confina con due regioni. Si trova al confine con la Puglia e il Molise ed \u00e8 delimitato dai comuni di Tufara, Foiano di Val Fortore, Castelvetere in Val Fortore, Baselice, Roseto Valfortore, San Marco la Catola, Volturara Appula e Alberona.\nIl paese sorge a 597 metri s.l.m. su una collina coperta d\u00ec vigneti, uliveti e frutteti, e domina la vallata del Fortore, che poco pi\u00f9 a valle, in territorio pugliese, forma il lago artificiale di Occhito.\nIl fiume Fortore, citato da Plinio come \"Fertor\", nasce dal monte Altieri (888 metri s.l.m.), dalla riunione di quattro ruscelli (il Fiumarelle, il Foiano, il San Pietro e il Montefalcone) che confluiscono in localit\u00e0 Facchiano, distante circa quattro chilometri da San Bartolomeo in Galdo.\nIl bosco Montauro, alle pendici del monte Taglianaso, a nord est del centro abitato, \u00e8 un bosco prevalentemente di querce, ma \u00e8 presente anche il faggio. Le specie faunistiche presenti sono il cinghiale, la volpe, la faina, il ghiro e il lupo appenninico con 5 esemplari.\nTra i volatili si segnala la poiana, il nibbio, il gheppio, il picchio verde, il picchio rosso maggiore e la beccaccia.\nClima.\nIl clima di San Bartolomeo \u00e8 sub-continentale temperato, del versante adriatico con estate calda e secca, inverni rigidi e lunghi con nevicate abbondanti e ricorrenti gelate.\nDal punto di vista legislativo il comune di San Bartolomeo in Galdo ricade nella fascia climatica E.\nOrigini del nome.\nIl toponimo rimanda all'apostolo san Bartolomeo, il cui culto era stato diffuso dal principe longobardo Sicardo da Cremona: questi nell'838 aveva portato a Benevento le reliquie del santo, sottratte ai saraceni dell'isola di Lipari.\n\"Galdo\" deriva probabilmente da una radice germanica da cui deriva il tedesco \"Wald\" (foresta), abbastanza diffuso in Italia e che potrebbe indicare un territorio un tempo boscoso.\nStoria.\nAntichit\u00e0 e alto medioevo.\nL'attuale territorio di San Bartolomeo in Galdo fu abitato dai Sanniti e probabilmente in seguito dai Liguri Bebiani o Corneliani, che i Romani obbligarono a trasferirsi nel Sannio, come dimostrano le iscrizioni rinvenute nella zona e il cippo sepolcrale in onore di Giunone risalente al 198 d.C., venuto alla luce in localit\u00e0 Castelmagno agli inizi del 1989 e conservato attualmente nella biblioteca comunale.\nNella localit\u00e0 di Castelmagno, che ha restituito tracce anche di una frequentazione precedente, esisteva un luogo fortificato, gi\u00e0 menzionato a partire dall'VIII secolo.\nIl territorio pass\u00f2 dai Longobardi, ai Normanni e agli Svevi e i gastaldati si mutarono in contee.\nNel 1255, il territorio fu dato all'abbazia benedettina di Santa Maria a Mazzocca, in seguito alla sconfitta dei Saraceni di Lucera da parte delle truppe pontificie comandate da Iacopo Savello.\nPeriodo angioino-aragonese.\nNel 1326 l'abate Nicola da Ferrazzano deliber\u00f2 la fondazione di San Bartolomeo in Galdo, chiedendone l'assenso al re di Napoli, Roberto d'Angi\u00f2.\nNel 1327 fu avviata la ricostruzione del borgo e, dopo il 1497, la popolazione crebbe con l'aggregazione degli abitanti delle comunit\u00e0 di Santa Maria in Castelmagno, Santa Maria in Ripa e Sant'Angelo in Vico, che vennero distrutti dalle truppe aragonesi, veneziane, mantovane e pasaresi che combattevano contro Carlo VIII di Francia. Inoltre, a partire dallo stesso anno 1497, San Bartolomeo in Galdo divenne la residenza effettiva dei vescovi di Vulturara.\nEpoca moderna.\nL'abitato crebbe e fu circondato da mura. Al borgo originario divenuto poi centro storico, si accedeva da cinque porte protette da torri: porta della Croce, porta Vicaria o Portella, porta Murorotto, porta San Vito e porta Provenzana. San Bartolomeo in Galdo fu in possesso dei De Capitaneis, dei Guevara, dei Carafa, dei Ferrante, dei Gonzaga, dei Caracciolo, degli Spinelli e il nucleo urbano si arricch\u00ec di palazzi nobiliari.\nNel 1647 il paese partecip\u00f2 alla rivolta di Masaniello, duramente repressa. Terremoti, epidemie e cattivi raccolti fecero scendere il numero degli abitanti da 567 famiglie nel 1595 a sole 274 dopo la peste del 1656. \nNel 1703 fu fondata la chiesa madre del paese.\nNel 1732 fu signore di San Bartolomeo il vescovo di Vulturara. Con la soppressione dell'ordine gesuita (1768) divenne citt\u00e0 regia allodiale. Il cardinale Gurtler, confessore della regina Maria Carolina, fece costruire nel 1791 una fontana al centro di piazza Garibaldi (rimossa durante il periodo fascista).\nDurante l'occupazione francese, con il regno di Gioacchino Murat fu abolita la feudalit\u00e0 e furono soppressi numerosi monasteri, le cui propriet\u00e0 passarono agli abitanti. San Bartolomeo fece parte della Capitanata e con il Regno d'Italia (1861) entr\u00f2 nella provincia di Benevento, nella quale fu capoluogo del suo circondario fino alla soppressione e aggregazione dello stesso nel 1926 al circondario di Benevento.\nDal 1818, con la soppressione della diocesi di Vulturara, a cui apparteneva dal 1330, entr\u00f2 a far parte della diocesi di Lucera e dal 1983 alla diocesi di Benevento.\nMonumenti e luoghi d'interesse.\nArchitetture religiose.\nLe 7 chiese:\nMurales.\nI Murales di San Bartolomeo in Galdo godono di una buona notoriet\u00e0 e un comitato locale organizza dal 2010 una manifestazione estiva per la realizzazione di murales in vari luoghi nel paese. Nel 1976 ne venne realizzato uno in occasione della visita degli Inti-Illimani restaurato nel 2010. Nel 2011 e 2012 sono stati realizzati altri due murales, ispirati dalle canzoni \"Fiume Sand Creek\" di Fabrizio De Andr\u00e9 e \"Caruso\" di Lucio Dalla, nel 2013 uno sulla vita di Nelson Mandela e nel 2014 uno in memoria di Vittorio Arrigoni..\nCultura.\nIstruzione.\nScuole.\nL'istituto comprensivo statale \"Leonardo Bianchi\" comprende due scuole dell'infanzia, due scuole primarie e una scuola secondaria di primo grado, distribuite fra il capoluogo comunale e la frazione di Ianziti. Vi \u00e8 inoltre una scuola dell'infanzia privata, gestita da suore.\nL'istituto di istruzione superiore \"Enrico Medi\", dal 2014 \"Medi-Livatino\", comprende il Liceo Scientifico e l'Istituto Professionale per l'Agricoltura nella sede di San Bartolomeo in Galdo, l'Istituto Professionale di Stato per i Servizi commerciali e turistici (IPSCT) di Baselice ed il Liceo Classico ed ITE di San Marco dei Cavoti.\nEconomia.\nAgricoltura.\nL'agricoltura costituisce la tradizionale, e tuttora pi\u00f9 importante attivit\u00e0 economica di San Bartolomeo in Galdo: vi si coltivano prevalentemente cereali, uva, olive, frutta, ortaggi, legumi e tabacco. Le aziende agricole sono inoltre impegnate nell'allevamento di ovini, bovini, suini e pollame, con un utilizzo minimo dei macchinari e prodotti sintetizzati.\nSi \u00e8 sviluppata la valorizzazione dei prodotti tipici locali (carne, latticini e derivati, liquori, ortaggi di stagione, pasta fresca). Alcune aziende si sono dedicate alla produzione di prodotti tipici (pomodori in scatola, sottolio e sottaceti vari, torroni al cioccolato e varie tipologie di liquori). Inoltre sono presenti in loco molte aziende agrituristiche.\nCommercio.\nIl commercio \u00e8 cresciuto fino agli anni 2000, i negozi di San Bartolomeo costituivano il punto di riferimento non solo per i paesani ma anche per i cittadini dei paesi limitrofi, che si riversavano in massa al mercato domenicale e alle varie \"fiere paesane\" organizzate nell'arco dell'anno in paese. Dal 2000 circa il commercio ha subito un calo ma \u00e8 ancora attrattivo il mercato domenicale (nonch\u00e9 le fiere) che si sviluppa lungo Via Regina Margherita e Via Pasquale Circelli.\nLa maggioranza dei negozi \u00e8 concentrata nel centro del paese soprattutto lungo il corso e via Margherita anche se negli ultimi anni sono sempre pi\u00f9 i negozi che aprono anche nella nuova zona del paese (Janziti).\nIndustria.\nL'industria a San Bartolomeo \u00e8 nata relativamente tardi. Le prime piccole realt\u00e0 industriali sono nate verso la met\u00e0 degli anni settanta. In seguito queste piccole realt\u00e0 si sono man mano ingrandite dando origine ad una discreta realt\u00e0 industriale che, per dipendenti assorbiti e fatturato, \u00e8 la principale dell'alta valle del Fortore.\nLa maggioranza delle industrie, dapprima sparse lungo tutto il paese, ora \u00e8 prevalentemente concentrata nella nuova zona industriale situata nella parte bassa e pianeggiante del paese.\nI settori principali sono: tessile, imballaggi in plastica, calcestruzzo, manufatti in vetro, pitture e vernici ed infissi in legno ed alluminio."}
{"id": "1704877", "revid": "891957", "url": "https://it.wikipedia.org/wiki?curid=1704877", "title": "J\u00f8rgen Leth", "text": "Biografia.\nIl suo primo libro, \"Gult Lys\", \u00e8 stato pubblicato nel 1962. Fece il suo primo film nel 1963, ma raggiunse la notoriet\u00e0 con il cortometraggio \"The Perfect Human\" realizzato nel 1967; nel 2003 lo ha rielaborato con Lars von Trier creando \"Le cinque variazioni\". \nNel 1973 gir\u00f3 in Italia un documentario, \"Stars and Watercarriers\", diventato ormai di culto per i fans del ciclismo, rigurdante l'edizione del Giro d'Italia 1973.\nCommentatore sportivo per la televisione danese, sa parlare danese, inglese e francese. \u00c8 divorziato e ha una figlia femmina e tre maschi, tra i quali il regista esordiente Asger Leth."}
{"id": "1704884", "revid": "116610582", "url": "https://it.wikipedia.org/wiki?curid=1704884", "title": "Sandro Massimini", "text": "Biografia.\nSandro Massimini inizia la carriera teatrale a diciassette anni, debuttando al fianco di Pupella Maggio. All'inizio della carriera si cimenta nel cabaret: \u00e8 infatti uno degli animatori del Nebbia Club di Milano, dove interpreta copioni di Franco Nebbia e di Enrico Vaime, oltre a prendere parte a spettacoli redatti da Ennio Flaiano e Umberto Eco.\nMa il suo vero esordio avviene nella rivista Goliardica \"Impara l'arpa\" al teatro Manzoni di Milano, avente come protagonisti Lucio Morelli e Gigi Carletti, allora allievi dell'Accademia de' Filodrammatici, e come autori Carlo Galante e Piero Gherardi. Nella rivista Massimini prende parte al coro assieme a Walter Valdi.\nAttorno al 1965 la sua carriera subisce una svolta quando comincia a cimentarsi con l'organizzazione di sfilate mondane, divenendo coreografo. Resta nel mondo della moda per circa dieci anni.\nTornato al teatro, Massimini si avvicina all'operetta, adattandolo al tempo. Tale attivit\u00e0 parte da Trieste, dove resta per quindici anni, non saltando un'edizione della manifestazione \"Estate triestina\". \nMassimini debutta nell'operetta nel 1970 al Teatro Verdi, interpretando Sigismondo Cogoli ne \"Al cavallino bianco\", assieme a Tony Renis e Aldo Fabrizi. Nel 1971 \u00e8 al Teatro Stabile Politeama Rossetti nella parte di Jim Boy ne \"Il Fiore delle Hawaii\" di Paul Abraham, con Daniela Mazzucato e Gloria Paul. Nel 1972 interpreta Njegus ne \"La vedova allegra\", con la regia e la coreografia di Gino Landi, ruolo che riprender\u00e0, nello stesso anno, anche nella prima rappresentazione dell'operetta al PalaRuffini di Torino, diretta da Vito Molinari e interpretata da Eno Mucchiutti e Carlo Campanini. Sempre nel 1972 \u00e8 Petit Gris in \"Cin Ci La\", con Miranda Martino e Sergio Tedesco. \nNel 1974 \u00e8 il professor Galileo ne \"La donna perduta\" di Giuseppe Pietri, con Aurora Banfi e Ugo Benelli. Nel 1975 interpreta La Gaffe ne \"Il paese dei campanelli\" e Herman in \"Rose-Marie\" di Rudolf Friml e Herbert Stothart. Nel 1978 \u00e8 James Jacques Bondy ne \"La duchessa di Chicago\" al Teatro Lirico Giuseppe Verdi, assieme a Daniele Formica.\nNel 1980 \u00e8 Don Mim\u00ec Parascandalo ne \"La Rosa di Stambul\" di Leo Fall e nel 1981 Stinchi ne \"L'acqua cheta\", con Anna Campori e William Matteuzzi. Nel 1983 \u00e8 Angelo Michele Bisson in \"Madama di Tebe\" di Carlo Lombardo, con Max Ren\u00e8 Cosotti. Nel 1984 impersona Janczi in \"Vittoria e il suo ussaro di Abraham\", con Armando Ariostini e Vincenzo Manno, Infine, dal 1985 fino al 1986, interpreta Napoleone di Saint-Cloche ne \"La Bajadera\" di Emmerich K\u00e1lm\u00e1n. Nel 1991 firma la riduzione e la regia de La vedova allegra per il teatro Colosseo di Torino, ricoprendo anche la parte principale del conte Danilo Danilowitsch a fianco della soprano Sonia Dorigo che interpreta Hanna Glawari.\nMassimini muore a 54 anni a causa di un cancro al pancreas il 9 giugno 1996."}
{"id": "1704887", "revid": "76963", "url": "https://it.wikipedia.org/wiki?curid=1704887", "title": "Aldo Sarullo", "text": "Biografia.\nLaureato in giurisprudenza, negli anni settanta esercit\u00f2 la professione di avvocato a Palermo. Figlio dello storico dell'arte Luigi Sarullo, sin dagli anni settanta si \u00e8 dedicato alla regia ed alla drammaturgia.\nDivenuto un regista pirandelliano, come scrittore di teatro ha ottenuto alcuni riconoscimenti, tra cui il \"Premio Pirandello\" per la drammaturgia (nel 1978, con il dramma \"Chiamami Cesare\"), il Premio Rai per radiodrammi (nel 1984, con \"Acquario\") ed il Premio ASLA per il teatro (1992) ed \u00e8 stato finalista del Premio internazionale Susa di teatro di prosa ('85, con il dramma \"Cieli Privati\").\n Nel 1986 ha tenuto uno stage di sei mesi sul proprio teatro su incarico della Cattedra di Storia dello spettacolo, a Magistero, dell'Universit\u00e0 di Palermo.\nOpere e regie.\nCome autore ha lavorato principalmente per il teatro, dove ha affrontato tematiche pirandelliane in chiave drammaturgica. Come drammaturgo, sceneggiatore e regista teatrale e televisivo, Sarullo ha scritto o diretto circa 40 lavori teatrali e 7 originali TV per la Rai, per la quale ha curato anche la regia e la sceneggiatura di radiodrammi oltre a programmi radiofonici di informazione. Nel 1984 ha collaborato al film di Giuseppe Ferrara \"Cento giorni a Palermo\" sulla vicenda del generale Carlo Alberto Dalla Chiesa. Nel 1987 \u00e8 stato uno degli interpreti de \"L'ombra nera del Vesuvio\", mini-serie tv Rai con la regia di Steno e prodotto da Turi Vasile. Nello stesso anno ha partecipato come autore e regista alla rassegna teatrale \"Bella non disprezzarmi se prima non m'assaggi\",\npromossa da Teat\u00e8s di Michele Perriera, con l'atto unico \"Cieli privati\".\n\u00c8 stato anche regista per la Rai del primo Maxiprocesso di Palermo nel 1986.\nSarullo ha diretto, tra gli altri, gli attori Arnoldo Fo\u00e0, Lidia Alfonsi, Vittorio Sanipoli, Rina Franchetti, Fioretta Mari, Ennio Balbo, Mariella Lo Giudice, Peppe Barra, Berta Ceglie e Daniela Fazzolari.\n\u00c8 stato presidente dell'Accademia statale di Belle Arti di Palermo (1998-2001) e presidente del teatro lirico-operistico Luglio Musicale Trapanese (2001-2005).\nNel 2005 \u00e8 uno degli autori del talk show di Rai 2 \"Punto e a capo\".\nNel giugno 2011 ha curato la regia della prima \u201cMaratona di scherma\u201d, ideata da Renzo Musumeci Greco e svoltasi a Roma impegnando 300 schermidori e con la partecipazione di Giancarlo Giannini, Enrico Montesano e Paola Saluzzi.\nNel giugno 2012 ha curato la regia della seconda edizione della \u201cMaratona di scherma\u201d nella piazza del Campidoglio di Roma. Con Renzo Musumeci Greco e Paola Saluzzi, l'ospite d'onore \u00e8 stato Michele Placido.\nAltre attivit\u00e0.\nOltre ad aver interpretato qualche cameo cinematografico, \u00e8 stato curatore d'immagine, creatore di eventi, consulente di istituzioni e personalit\u00e0 italiane. \u00c8 stato consulente artistico del comune di Palermo e personalmente del sindaco Leoluca Orlando (dall'85 al '91), dei comuni di Monreale (1990) e Terrasini (1991), consulente per comunicazione e immagine dell'AST-Azienda Siciliana Trasporti ('98-'99), consulente dell'assessore regionale della sanit\u00e0 (2000-2001), consulente per arte e cultura del comune di Trapani (2001) e consulente d'immagine della Asl 3 di Catania (2001).\nSarullo \u00e8 stato, inoltre, presidente della Biblioteca Fardelliana di Trapani (2001) e vicepresidente del Consorzio Universitario Trapanese (2001).\nAutore di pubblicazioni su temi letterari, socio\u2013antropologici, politici, ideatore e realizzatore di manifesti pubblicitari e spot TV, condirettore della rivista \"Regione Mediterranea\", \u00e8 dal 2001 opinionista de \"La Repubblica\" (edizione siciliana) ed ha scritto per i quotidiani \"Il Tempo\", \"Avvenire\", \"Giornale di Sicilia\", \"Libero\", \"La Verit\u00e0\" e con \"Il Fatto Quotidiano\".\nDal giugno 2008 al marzo 2013 \u00e8 Consigliere per gli Affari Culturali della presidenza del Senato.\nNel novembre 2010 ha pubblicato lo zibaldone \"Il venditore di pensieri\". \nNel 2010 ha condotto in televisione su Rai International, all'interno del programma \"Italia \u00e8...\", la rubrica \"Venditore di pensieri\" ed ha dato il medesimo titolo ad una sua rubrica mensile sulla rivista \"S\".\nDal giugno 2013 ha trasferito la rubrica sul quotidiano on line \"Sicilia Informazioni\" e dal gennaio 2014, con il medesimo titolo, anche sul quotidiano on line \"L'Occidentale\". Nel 2015 ha collaborato al quotidiano on line \"Il Nord\". Nel 2020 ha pubblicato il romanzo Latitudine Palermitana(4). Nel 2021 ha partecipato alla Maratona-Sciascia, promossa dalla Strada degli scrittori (5)."}
{"id": "1704888", "revid": "729019", "url": "https://it.wikipedia.org/wiki?curid=1704888", "title": "Guerra dei Paderi", "text": "Le guerre dei Paderi (o guerre dei Padri, o guerre dei minangkabau) vennero combattute nell'ovest dell'isola di Sumatra: la prima fra il 1821 ed il 1824, la seconda fra il 1830 ed il 1837.\nContesto.\nNegli anni 1820, gli olandesi dovevano ancora consolidare il loro possesso in alcune parti delle Indie orientali olandesi, dopo averle riottenute dalla Gran Bretagna.\nCi\u00f2 era soprattutto vero sull'isola di Sumatra, ove alcune aree non vennero messe sotto controllo prima dell'inizio del XX secolo.\nNel corso delle guerre napoleoniche, alcune popolazioni indigene di Sumatra avevano fatto progresso nel ridurre il controllo olandese.\nIn particolare, la costa occidentale di Sumatra almeno sin dal 1795 e la tennero sino al 1819. Ci\u00f2 che indebol\u00ec assai la gi\u00e0 debole autorit\u00e0 esercitata su quelle regioni (come, in generale, al di fuori di Giava), dalle autorit\u00e0 coloniali olandesi a Batavia. Al contempo, le autorit\u00e0 britanniche non fecero un gran che per profittarne: esse avevano gi\u00e0 il loro bel daffare ad assicurarsi il controllo delle basi commerciali olandesi. Mentre i tentativi di penetrazione all'interno erano riservati alla, assai pi\u00f9 strategica, India. Ne nacque un vistoso vuoto di potere, che favor\u00ec ogni genere di revanscisti ed avventurieri: come dimostra l'esplosione incontrollata della pirateria, che fece delle acque delle isole malesi, le pi\u00f9 pericolose del mondo.\nI Paderi.\nA questo generale fenomeno appartenne un conflitto locale, scoppiato nel 1803 (o all'inizio del 1804) nell'ovest di Sumatra, nella forma di un conflitto interno alla popolazione localmente dominante, i musulmani Minangkabau, che coinvolse due fazioni: gli \"Adat\" e i \"Paderi\":\nLa prima guerra dei Paderi.\nPrimi successi degli integralisti e massacro della famiglia reale di Pagaruyung.\nIl \"jih\u0101d\" si esercitava in un contesto caratterizzato da un'estrema frammentazione del potere politico, in mani a centinaia di capi-villaggio (detti \"panghulu\"). Mentre l'autorit\u00e0 statale, che pure esisteva nella persona del \"raja\" del Regno di Pagaruyung, anch'esso un minangkabau, si era indebolita, primariamente a causa della crisi delle miniere aurifere (che ne avevano costituito la principale base di sostentamento), a vantaggio di una pi\u00f9 diffusa ricchezza derivante dalla coltivazione e dal commercio di caff\u00e8 ed altri prodotti per l'esportazione.\nNel 1815, gran parte di quella famiglia reale venne assassinata dai ribelli 'Paderi'. Per ordine del loro capo, Tuanku Lintau (\"tuanku\" significa 'capo religioso').\nGli Inglesi non dovettero avere un grande interesse nella faccenda: ufficialmente essi 'tollerarono' il movimento. Praticamente lo ignorarono. Tanto che Raffles, \"tout-puissant\" luogotenente-governatore di Giava occupata, visit\u00f2 la piccola capitale del Regno di Pagaruyung solo nel 1818, dopo il terzo e definitivo incendio: non trov\u00f2 che un cumulo di rovine.\nRientro degli Olandesi a Giava e primi passi a Sumatra.\nLe cose mutarono, un poco, con il ritorno degli Olandesi. Questi avevano ripreso possesso di Giava il 19 agosto 1816, a seguito del Trattato anglo-olandese del 1814. Qui il governatore generale van der Capellen non disponeva di grandi mezzi, n\u00e9 finanziari n\u00e9 militari, e doveva rimediare agli anni persi negli anni della occupazione britannica.\nUna debolezza che spinse differenti sovrani locali a tentare di recuperare la propria indipendenza: sulla stessa Sumatra, ad esempio, il sultanato di Palembang non venne ridotto alla ragione prima del luglio 1821.\nLa zona pi\u00f9 vicina al centro delle attivit\u00e0 dei \"Paderi\", per\u00f2, era Padang, nella parte occidentale di Sumatra, ove i britannici passarono, effettivamente, le consegne ad un 'residente' olandese, tal Jamer du Puy, ma questi aveva a disposizione solo 150 soldati, oltre agli impiegati civili, e ben scarsi messi finanziari sui quali appoggiare la propria azione.\nIl du Puy era, per\u00f2, un uomo ambizioso: di fronte alle richieste di appoggio presentategli dai superstiti della famiglia reale di Pagaruyung, ovviamente appoggiate della fazione 'Adat', che offrivano in cambio la sottomissione al protettorato olandese, il 'residente' se ne fece portavoce a Batavia. Qui l'entourage del governatore van der Capellen non mostr\u00f2, inizialmente, alcun interesse a sacrificare parte delle gi\u00e0 scarse risorse a disposizione, per sottomettere la non troppo importante costa occidentale di Sumatra.\nIl 'residente', per\u00f2, seppe convincerli, con l'argomento che se non fossero intervenuti loro, ne avrebbe profittato la Gran Bretagna, nella persona del noto avventuriero Sir Thomas Raffles, lo stesso che gi\u00e0 aveva governato Giava dal 1811 al 1816 e che, il 6 febbraio 1819, aveva sfruttato un'analoga situazione per fondare la nuova colonia di Singapore.\nvan der Capellen, quindi, si lasci\u00f2 convincere: du Puy sottoscrisse, con i capi 'Adat', un primo trattato, con il quale essi scambiavano l'accettazione del dominio olandese, in cambio della restaurazione della struttura politica precedente all'inizio della rivolta dei \"Paderi\".\nDopodich\u00e9, nel 1821, giunse a Padang il giovane tenente A.F. Raaff, con 500 soldati. E la guerra ebbe inizio anche per gli Olandesi.\nPrimi scontri ed il 'Trattato di Masang'.\nLa campagna militare ebbe ufficialmente inizio nel febbraio 1821: il primo attacco olandese ad un villaggio 'Paderi' ebbe luogo nell'aprile del 1821. Seguirono molte piccole scaramucce ed una sconfitta, nel 1823 a Lintau. Esse, perlomeno, dimostrarono l'impossibilit\u00e0, per il piccolo esercito del Raaff, di ridurre alla ragione i 'Paderi'.\nPoliticamente, alla guerra non era stata vinta poich\u00e9 gli olandesi si erano rifiutati di reinsediare un \"raja\" per il cessato Regno di Pagaruyung. Ci\u00f2 che, inevitabilmente, indusse molti leader locali a passare dalla parte dei 'Paderi', i quali, dal canto loro, non avevano alcuna intenzione di sottomettersi.\nCi\u00f2, tuttavia, non imped\u00ec di giungere ad un ragionevole compromesso: il 'Contratto di Pace ed Amicizia' del gennaio del 1824 (anche noto come \"Trattato di Masang\") stipulato dal Raaff con i \"Paderi\" di Bondjol (il loro maggior centro fortificato).\nLa seconda guerra dei Paderi.\nUna lunga pausa imposta dalla rivolta di Giava.\nDi l\u00ec a poco, nell'aprile 1824, Raaff, che nel frattempo aveva sostituito il du Puy come residente a Padang, mor\u00ec di un attacco di febbre. Egli venne sostituito dal H.J.J.L. Ridder de Stuers, un preparato ufficiale che dovette adeguarsi alla pace, poich\u00e9 costretto dall'inatteso scoppio, il 20 luglio 1825, di una grande rivolta, scoppiata nel centro di Giava: una provincia assai pi\u00f9 strategica, per gli Olandesi, rispetto alla periferica Sumatra.\nIl rafforzamento della presa militare e diplomatica.\nAccadde cos\u00ec che la guerra si congel\u00f2 per circa sei anni. Ridder de Stuers ne profitt\u00f2 per compiere i passi necessari a garantire il controllo del territorio: fondando diverse fortificazione, a partire dalla pi\u00f9 celebre, il Forte de Kock, iniziato nel 1825 a Bukittinggi.\nContestualmente il governo dei Paesi Bassi provvedeva al \"cot\u00e9\" diplomatico, con la firma, il 3 marzo 1824, di un nuovo trattato anglo-olandese, che integrava il precedente del 1814: Paesi Bassi e Regno Unito accettavano di delimitare le rispettive linee di influenza allo stretto di Malacca, ci\u00f2 che lasciava Sumatra nella disponibilit\u00e0 della pi\u00f9 piccola delle due potenze.\nNel frattempo, i \"Paderi\" di Bondjol avevano fatto del loro meglio per descriversi come un fattore di instabilit\u00e0, invadendo le regioni dei loro vicini settentrionali, i Batak, con la scusa di massacrarne gli allevamenti di maiali, dal loro punto di vista l'animale impuro \"par excellence\".\nRipresa e conclusione del conflitto.\nIl conflitto riprese negli anni 1830, con alcuni primi successi olandesi. Il leader ribelle Tuanku Imam Bonjol venne catturato nel 1832 ma, dopo tre mesi, sfugg\u00ec ai suoi carcerieri. Rifugiandosi, infine, nel piccolo centro di Bonjol, l'ultima roccaforte dei 'Paderi'.\nQuesta cadde il 16 agosto 1837 dopo mesi di blocco e venne rasa al suolo. Tuanku Imam Bonjol venne esiliato: prima a Cianjur, nell'ovest di Giava, poi sulla ricca isola di Ambone, infine a di Manado sull'isola di Celebes, la metropoli dei minahasa, una popolazione fedele agli Olandesi, che gi\u00e0 aveva fornito numerose reclute alla repressione della rivolta di Giava Ed il conflitto ebbe termine.\nConseguenze.\nCon la vittoria, gli Olandesi rafforzarono il proprio controllo della parte occidentale di Sumatra. Nel frattempo, i capi religiosi e tribali dei Minangkabau poterono trovare una via meno immediatamente drammatica per accordare le tradizioni locali alla, inevitabile, \"arabizzazione\" dei costumi."}
{"id": "1704891", "revid": "580", "url": "https://it.wikipedia.org/wiki?curid=1704891", "title": "San Benedetto Ullano", "text": "San Benedetto Ullano (\"Sh\u00ebn Benedhiti\" in \"arb\u00ebresh\u00eb\") \u00e8 un comune italiano di abitanti della provincia di Cosenza, in Calabria.\nSituato ai piedi del colle S. Elia, \u00e8 tra i paesi italo-albanesi (\"arb\u00ebresh\u00eb\") pi\u00f9 vicini a Cosenza, da cui dista appena 28,5 km, che conserva ancora oggi la propria cultura, la lingua e il rito bizantino. Frazioni sono Marri (\"Allimarri\"), anch'essa comunit\u00e0 albanese, e Piano dei Rossi, zona nuova residenziale dove si parla la lingua albanese.\nGeografia fisica.\nTerritorio.\nCostituita da suggestivi aspetti paesaggistici, \u00e8 caratterizzata in montagna dai castagni, cerri e faggi secolari fino a quota 1150 a Laghicello, zona che funge da confine con il comune di Fuscaldo.\nSuggestivi a San Benedetto Ullano, gli aspetti paesaggistico-naturalistici, sia perch\u00e9 immerso nei boschi di faggio, sia per la presenza della rara specie di\" tritone alpestre\" ( \"Triturus alpestris inexpectatus\") nello specchio d'acqua denominato il \"Laghicello\" nell'omonima localit\u00e0 posta a quota 1150 che segna il confine con il comune di Fuscaldo.\nStoria.\nIl paese ha origine molto antiche e le prime notizie storiche certe risalgono agli ultimi decenni del XII secolo, quando fu feudo dei duchi normanni di Montalto, che in quegli anni vi fondarono un monastero benedettino, da cui il piccolo borgo prese il nome. La specifica \"Ullano\" si riferisce, probabilmente, ad un antico luogo abitato che sorgeva nei pressi, dal latino \"Aulanium\". L'antico borgo medioevale ebbe un decisivo impulso demografico ed economico, con conseguente sviluppo urbanistico, nella seconda met\u00e0 del XV secolo, quando fu ripopolato da profughi albanesi.\nNel 1723 Papa Clemente XII (fam. Corsini) fond\u00f2 il \"Collegio Corsini\", vera e propria struttura universitaria per la formazione del clero greco-albanese, in cui, oltre a mantenere e valorizzare il rito bizantino e la propria cultura, si formarono personaggi di spicco della cultura albanese d'Italia. Il paese fu protagonista durante le lotte del risorgimento italiano; molti suoi abitanti presero parte attiva ai moti di Cosenza del 1844 e 1848 pagando con la vita i loro ideali di giustizia e di libert\u00e0 anche attraverso la partecipazione eroica alla liberazione garibaldina dell'Italia meridionale.\nMonumenti e luoghi d'interesse.\nDopo aver dato un rapido sguardo al paesaggio, al centro storico con i maestosi portali settecenteschi con stemmi e numerosi archi e archetti che caratterizzano le gjitonie \u00e8 consigliabile visitare la cappella della nobile famiglia dei Rodot\u00e0 dei Coronei, dedicata alla Madre del Buon Consiglio dei primi decenni del 1700, dove la balaustra dell'altare, chiaramente latina, contrasta con l'altare quadrato sormontato da quattro colonne tipicamente di stile bizantino; uno sguardo all'urna cineraria di epoca imperiale romana e ad alcune epigrafi.\nCultura.\nFeste e tradizioni.\n\u00c8 tradizione, prima dell'alba della Domenica delle Palme (\"E Diellja e Shuplakat\"), andare in giro per le vie del paese a commemorare la resurrezione di Lazzaro, cantando le \"\"Kalimere\" (canti augurali). Sono particolari le cerimonie liturgiche di rito greco-bizantino, ricche di simboli, di significati, di tradizioni e di suggestivo effetto scenografico. Degli antichi e complessi riti che si svolgono nel corso della Settimana Santa (\"Java e Madhe\"), oggi, permane la processione degli \"A\u00e7iomeri\"\" del Gioved\u00ec e Venerd\u00ec santo, che costituisce uno dei momenti pi\u00f9 attesi e significativi della devozione religiosa popolare. La festa della Madre del Buon Consiglio si festeggia la prima domenica di maggio ed il culto si collega all'esodo degli albanesi in Calabria. La vigilia di Natale, la piazza principale diventa il focolare di tutti con l'accensione di un gran fal\u00f2. Sono da ammirare i costumi tradizionali albanesi che nelle occasioni di festa vengono indossati dagli abitanti di San Benedetto Ullano.\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per l'arte della tessitura, finalizzata alla realizzazione di arazzi, di coperte, di borse, caratterizzate da disegni e da temi ispirati alla storia albanese.\nGeografia antropica.\nFrazioni.\nDopo pochi km si pu\u00f2 raggiungere Marri (\"Alimarri\" in lingua arb\u00ebreshe), frazione di San Benedetto Ullano. Venne fondato nella seconda met\u00e0 del XV secolo da Arb\u00ebresh\u00eb che oltrepassarono il fiume Argentino (\"lumi i Allimarrit\").\nInteressante \u00e8 la chiesa di San Salvatore in localit\u00e0 Piano dei Rossi, realizzata nei caratteri tipici di recupero delle forme stilistiche bizantine.\nAmministrazione.\nIl 25 maggio 2014 i cittadini di San Benedetto Ullano si sono recati alle urne per le elezioni comunali 2014. \u00c8 stato eletto il sindaco Rosaria Amalia Capparelli."}
{"id": "1704905", "revid": "17654", "url": "https://it.wikipedia.org/wiki?curid=1704905", "title": "La tribuna", "text": ""}
{"id": "1704906", "revid": "76963", "url": "https://it.wikipedia.org/wiki?curid=1704906", "title": "Tom Cavanagh", "text": "\u00c8 conosciuto soprattutto per il ruolo di Dan Dorian in \"Scrubs - Medici ai primi ferri\" e per il ruolo di Harrison Wells e Eobard Thawne nella serie televisiva \"The Flash\".\nBiografia.\nSecondo di cinque fratelli, Cavanagh \u00e8 stato il protagonista maschile del film per la televisione natalizio \"Nick e la renna che non sapeva volare\" e del sequel \"Nick e l'amnesia di Natale\". Ha preso parte anche alle serie televisive \"Scrubs - Medici ai primi ferri\" (nel ruolo di Dan Dorian, fratello del protagonista J.D.), ed \"Eli Stone\" (nel ruolo del padre del protagonista). Ha interpretato il Ranger Smith nel film \"L'orso Yoghi\". Dal 2014 interpreta Harrison Wells / Eobard Thawne nella serie TV \"The Flash\".\nVita privata.\nNel 2004, ha sposato Maureen Grise. La coppia ha avuto quattro figli: Alice Ann (2006), Thomas Jr. (2007), James Joseph (2009) e Katie.\nDoppiatori italiani.\nNelle versioni in italiano dei suoi film, Tom Cavanagh \u00e8 stato doppiato da:"}
{"id": "1704922", "revid": "767487", "url": "https://it.wikipedia.org/wiki?curid=1704922", "title": "Fermate il mondo... voglio scendere!", "text": "Fermate il mondo... voglio scendere! \u00e8 un film di Giancarlo Cobelli del 1970.\nTrama.\nUn \"contestatore\" vive in una \"comune\" ma viene conquistato dalla societ\u00e0 dello spettacolo e dei consumi.\nCritica.\n\"\u00absatira confusa e senza mordente... cast discutibile\u00bb\" * "}
{"id": "1704928", "revid": "767487", "url": "https://it.wikipedia.org/wiki?curid=1704928", "title": "Woyzeck (film 1973)", "text": "Woyzeck \u00e8 un film di Giancarlo Cobelli del 1973, tratto dall'omonimo dramma di Georg B\u00fcchner, con protagonisti Antonio Piovanelli e Francesca Benedetti ed ispirato al fatto di cronaca nera che vide coinvolto un uomo di Lipsia, Johann Christian Woyzeck, che uccise la sua amante.\nProduzione.\nIl film \u00e8 stato ambientato nel penitenziario di Ventotene.&lt;br&gt;\n\u00c8 stato trasmesso dalla Rai il 12 gennaio 1974."}
{"id": "1704931", "revid": "599013", "url": "https://it.wikipedia.org/wiki?curid=1704931", "title": "Woyzeck (disambigua)", "text": ""}
{"id": "1704934", "revid": "225274", "url": "https://it.wikipedia.org/wiki?curid=1704934", "title": "Music From and Inspired by the Motion Picture 8 Mile", "text": ""}
{"id": "1704935", "revid": "1543377", "url": "https://it.wikipedia.org/wiki?curid=1704935", "title": "Destroy Their Future", "text": "Destroy Their Future \u00e8 il quarto album studio della band punk rock Californiana American Steel.\nIl disco.\nIl disco segna il ritorno alle sonorit\u00e0 punk che avevano contraddistinto la band prima della svolta folk intrapresa con l'album precedente \"Jagged Thoughts\" e continuata con lo scioglimento della band, avvenuto nel 2002 e la formazione di un nuovo gruppo, Communiqu\u00e9.\nL'album ha ricevuto critiche positive, soprattutto sul web: alcune siti specializzati in recensioni musicali l'hanno definito uno dei migliori album punk rock del 2007."}
{"id": "1704954", "revid": "1718925", "url": "https://it.wikipedia.org/wiki?curid=1704954", "title": "Papalino", "text": "Il termine papalino sta ad indicare il rapporto che si stabilisce con il Papa nelle sue funzioni di capo dello Stato della Chiesa. \nIn senso dispregiativo la parola vuole indicare il comportamento di chi \u00e8 particolarmente ossequente nei confronti di un'autorit\u00e0 costituita o di tradizioni ormai superate ed estensivamente, papalino assume il significato riferito a chi sostiene o sosteneva la validit\u00e0 del potere temporale papale come, ad esempio, nella storia risorgimentale italiana, il partito neoguelfo o quelli che furono definiti clericali."}
{"id": "1704958", "revid": "57342", "url": "https://it.wikipedia.org/wiki?curid=1704958", "title": "Francesco Fancello", "text": "Biografia.\nTerzo figlio di Pietro Fancello, magistrato dorgalese che sar\u00e0 presidente di sezione della Corte di Cassazione, e di Giovanna Marche di Osidda, si laurea in giurisprudenza, combatte nella Prima guerra mondiale come ufficiale degli Arditi e viene decorato con due medaglie d'argento. Nel dopoguerra si stabilisce a Roma, vince il concorso agli Ospedali Riuniti e in pochi anni ne diventa direttore amministrativo. Collabora alla rivista \"Volont\u00e0\" di Vincenzo Torraca e alla nascita dell'Associazione Nazionale Combattenti. Fonda con Camillo Bellieni ed Emilio Lussu il Partito Sardo d'Azione, collabora alle riviste \"Solco\" e \"Critica politica\" diretta dal repubblicano federalista Oliviero Zuccarini.\nCon l'affermarsi del fascismo, perde l'incarico agli Ospedali Riuniti e si trasferisce a Montepulciano come amministratore della tenuta di famiglia e precettore dei figli del conte Lucangelo Bracci Testasecca. Tiene i contatti col gruppo romano di \"Giustizia e Libert\u00e0\", ma, in seguito a una spiata di Carlo Del Re, definito da Ernesto Rossi la \"spia del regime\" , nell'autunno del 1930 viene arrestato, processato con Cesare Pintus e Nello Traquandi dal Tribunale speciale e condannato a dieci anni di reclusione. Ne trascorre cinque in carcere e cinque al confino a Ponza e Ventotene.\nDopo l'8 settembre del 1943 viene liberato e partecipa a Roma, occupata dai tedeschi, all'organizzazione del Partito d'Azione, ricoprendo l'incarico della edizione nazionale clandestina dell'organo del partito \"Italia libera\", ed entrando nella giunta militare del Comitato di liberazione nazionale. Dopo la liberazione passa al PSI, dirigendo a Genova con Sandro Pertini \"Il Lavoro\" e coltivando la passione per la narrativa. Per tutte le sue opere utilizz\u00f2 lo pseudonimo di \"Francesco Brundu\"."}
{"id": "1704959", "revid": "246700", "url": "https://it.wikipedia.org/wiki?curid=1704959", "title": "Milli Lig 1959", "text": "L'edizione 1959 della Milli Lig vide la vittoria finale del Fenerbah\u00e7e Istanbul.\nCapocannoniere del torneo fu Metin Oktay (Galatasaray Istanbul), con 11 reti."}
{"id": "1704961", "revid": "246700", "url": "https://it.wikipedia.org/wiki?curid=1704961", "title": "Milli Lig 1959-1960", "text": "L'edizione 1959-1960 della Milli Lig vide la vittoria finale del Be\u015fikta\u015f Istanbul.\nCapocannoniere del torneo fu Metin Oktay (Galatasaray Istanbul), con 33 reti."}
{"id": "1704962", "revid": "4711", "url": "https://it.wikipedia.org/wiki?curid=1704962", "title": "Kas\u0131mpa\u015fa SK", "text": ""}
{"id": "1704963", "revid": "246700", "url": "https://it.wikipedia.org/wiki?curid=1704963", "title": "Milli Lig 1960-1961", "text": "L'edizione 1960-1961 della Milli Lig vide la vittoria finale del Fenerbah\u00e7e Istanbul.\nCapocannoniere del torneo fu Metin Oktay (Galatasaray Istanbul), con 36 reti."}
{"id": "1704964", "revid": "1804746", "url": "https://it.wikipedia.org/wiki?curid=1704964", "title": "Crespiano", "text": "Crespiano \u00e8 una frazione del comune di Comano, nella provincia di Massa e Carrara, in Toscana.\nIl borgo \u00e8 situato alle falde del monte Linari.\nMonumenti e luoghi d'interesse.\nLa sua attrazione principale \u00e8 la pieve di Santa Maria Assunta, che sorge isolata nel fondovalle del Taverone, tra Licciana e Comano. Documentata per la prima volta in una bolla di papa Eugenio III nel 1143, la sua costruzione \u00e8 per\u00f2 precedente, come testimonia la lapide murata alla base del campanile risalente all'anno 1079 ed ora visibile all'interno della sagrestia."}
{"id": "1704974", "revid": "155634", "url": "https://it.wikipedia.org/wiki?curid=1704974", "title": "Pugilato ai Giochi della XXVIII Olimpiade - Pesi gallo", "text": "La categoria dei Pesi gallo \u00e8 stata la terza categoria per peso ad Atene 2004, limitata agli atleti di peso inferiore a 54\u00a0kg.\nHanno partecipato 27 atleti."}
{"id": "1704975", "revid": "155634", "url": "https://it.wikipedia.org/wiki?curid=1704975", "title": "Judo ai Giochi della XXVIII Olimpiade - 73 kg maschile", "text": "La Categoria 73 kg (conosciuta anche come Pesi leggeri) \u00e8 stata la terza categoria di peso alle Olimpiadi di Atene 2004. Hanno partecipato 34 atleti. Le gare si sono svolte il 16 agosto.\nPrimo turno.\nEssendoci pi\u00f9 di 32 atleti in gara, si sono svolti due incontri di qualificazione per ridurre a 32 il numero dei judoka.\nRipescaggi.\nGli atleti eliminati dai 4 semifinalisti nei primi rounds del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "1704981", "revid": "287204", "url": "https://it.wikipedia.org/wiki?curid=1704981", "title": "Canoa/kayak ai Giochi della XXVIII Olimpiade - C2 500 metri maschile", "text": "Batterie.\nHanno partecipato alle batterie di qualificazione 14 equipaggi: i primi tre delle due batterie si sono qualificati direttamente per la finale, mentre i restanti 8 hanno disputato la gara di semifinale.\n24 agosto 2004\nSemifinale.\nI primi tre equipaggi della semifinale si sono qualificati, raggiungendo i tre equipaggi gi\u00e0 qualificati per la finale.\n26 agosto 2004\nFinale.\n28 agosto 2004"}
{"id": "1704982", "revid": "287204", "url": "https://it.wikipedia.org/wiki?curid=1704982", "title": "Nuoto ai Giochi della XXV Olimpiade - 100 metri stile libero maschili", "text": "Hanno partecipato alle batterie di qualificazione 75 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n28 luglio 1992"}
{"id": "1704992", "revid": "37401", "url": "https://it.wikipedia.org/wiki?curid=1704992", "title": "Sagra del signore della nave", "text": ""}
{"id": "1704994", "revid": "599013", "url": "https://it.wikipedia.org/wiki?curid=1704994", "title": "Laurie Graham", "text": "Velocista pura in attivit\u00e0 negli anni ottanta, \u00e8 stata il punto di forza della nazionale canadese femminile del periodo, riuscendo in carriera a ottenere sei successi in Coppa del Mondo: cinque in discesa libera e uno in supergigante. Conquist\u00f2 anche la medaglia di bronzo in discesa libera in occasione dei Mondiali di Schladming 1982, in Austria.\nBiografia.\nStagioni 1980-1983.\nLaurie Graham, originaria della provincia dell'Ontario, in Coppa del Mondo ottenne il primo podio, nonch\u00e9 primo risultato di rilievo in campo internazionale, il 5 dicembre 1979 a Val-d'Is\u00e8re (3\u00aa). A esord\u00ec ai Giochi olimpici invernali, classificandosi 11\u00aa nella discesa libera.\nA Schladming 1982, suo debutto iridato, vinse la medaglia d'argento nella discesa libera, mentre nella stagione successiva, il 5 marzo 1983 a Mont-Tremblant, vinse la sua prima gara di Coppa.\nStagioni 1984-1988.\nAi XV Giochi olimpici invernali di fu 11\u00aa nella discesa libera e 33\u00aa nello slalom gigante e ai Mondiali di Bormio dell'anno seguente si piazz\u00f2 7\u00aa nella discesa libera. La stagione 1985-1986 fu la sua migliore in Coppa del Mondo, dove si piazz\u00f2 14\u00aa nella classifica generale e 3\u00aa in quella di discesa libera (risultato bissato l'anno seguente).\nNel 1986, il 13 dicembre, conquist\u00f2 la sua ultima vittoria in Coppa, a Val-d'Is\u00e8re. Al cancelletto di partenza anche nella rassegna iridata di Crans-Montanta 1987, onor\u00f2 la sua ultima presenza iridata con il 5\u00ba posto nella discesa libera e l'11\u00ba nel supergigante; poco dopo, il 14 marzo a Vail, ottenne l'ultimo podio in Coppa, un secondo posto. Dopo aver ancora preso parte ai XVI Giochi olimpici invernali di (5\u00aa nella discesa libera, 13\u00aa nel supergigante), si conged\u00f2 dalle competizioni con la discesa di Rossland del 12 marzo, chiusa al 14\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "1704997", "revid": "6923", "url": "https://it.wikipedia.org/wiki?curid=1704997", "title": "Felice Perussia", "text": "Figlio di Carlo Leone Augusto Perussia, si laure\u00f2 in medicina all'universit\u00e0 di Pavia, dove conobbe la futura moglie Emma Maggi, nei primi anni del XX secolo. Ha collaborato agli esperimenti di Wilhelm Conrad R\u00f6ntgen. \u00c8 stato libero docente di Patologia medica e professore di Radiologia, avendo ottenuto la prima cattedra di Radiologia in Italia. Ha diretto l'Istituto nazionale per lo studio e la cura dei tumori di Milano. Fervente socialista, come il padre, fu il primo rettore elettivo della Universit\u00e0 degli Studi di Milano, nel 1945, successivamente alla liberazione.\nNel 1913 aveva fondato il periodico scientifico \"La Radiologia Medica\", prima rivista italiana sull'argomento che pubblica contributi medico-scientifici originali nel settore.\nIn sua memoria \u00e8 stato istituito il premio \"Felice Perussia\" per le migliori tesi di specializzazione in medicina nucleare e radiologica."}
{"id": "1705000", "revid": "28592", "url": "https://it.wikipedia.org/wiki?curid=1705000", "title": "Vladimir Davidovi\u010d Ashkenazy", "text": ""}
{"id": "1705001", "revid": "28592", "url": "https://it.wikipedia.org/wiki?curid=1705001", "title": "Vladimir Davidovi\u010d A\u0161kenazy", "text": ""}
{"id": "1705002", "revid": "28592", "url": "https://it.wikipedia.org/wiki?curid=1705002", "title": "Vladimir Davidovi\u010d Ashkenazi", "text": ""}
{"id": "1705003", "revid": "647919", "url": "https://it.wikipedia.org/wiki?curid=1705003", "title": "Evgenij Kissin", "text": ""}
{"id": "1705013", "revid": "1652635", "url": "https://it.wikipedia.org/wiki?curid=1705013", "title": "Frank Drake", "text": "\u00c8 noto per aver fondato insieme a Carl Sagan il SETI e per la famosa equazione che porta il suo nome (equazione di Drake), riferita alla possibilit\u00e0 dell'esistenza di forme di vita intelligenti extraterrestri.\nGiovent\u00f9 ed istruzione.\nFin da giovane Drake amava l'elettronica e la chimica. Racconta di aver considerato la possibilit\u00e0 dell'esistenza della vita su altri pianeti gi\u00e0 a partire dall'et\u00e0 di otto anni, ma non discusse quest'idea con la sua famiglia o gli insegnanti a causa delle prevalenti ideologie religiose.\nSi iscrisse alla Cornell University grazie ad una borsa di studio di elettronica. L\u00ec inizi\u00f2 a studiare astronomia. Le sue idee riguardo alla possibilit\u00e0 dell'esistenza di vita extraterrestre vennero rinforzate quando lesse uno scritto dell'astrofisico Otto Struve nel 1951. Dopo il college lavor\u00f2 brevemente nel campo dell'elettronica e poi si laure\u00f2 in radioastronomia all'Universit\u00e0 di Harvard.\nCarriera.\nDrake inizi\u00f2 la sua carriera intraprendendo la ricerca radioastronomica al National Radio Astronomy Observatory (NRAO), a Green Bank nella Virginia Occidentale e in seguito al Jet Propulsion Laboratory. Condusse importanti misurazioni che rilevarono la presenza della magnetosfera e della ionosfera gioviana.\nNel 1960 Drake condusse la prima ricerca radio di un'intelligenza extraterrestre, nota come Progetto Ozma. Non venne trovata alcuna evidenza di segnali alieni. Drake considerava il \u201ccontatto\u201d sotto forma di segnali luminosi o radio inevitabile negli anni a venire.\nNel 1961, assieme a J. Peter Pearman, organizz\u00f2 la prima conferenza sul SETI al NRAO. Qui propose a una dozzina di scienziati la sua famosa equazione, un tentativo di stimare il numero di civilt\u00e0 extraterrestri intelligenti presenti nella nostra Galassia con le quali potremmo pensare di entrare in contatto. Il vero problema nella stima di questo numero sta nella scarsa conoscenza che abbiamo dei fattori di questa equazione.\nDrake prese parte ai primi studi sulle pulsar, fu professore alla Cornell University (1964-1984) e direttore del Osservatorio di Arecibo.\nNel 1972 disegn\u00f2 assieme a Carl Sagan la piastra collocata sulle sonde Pioneer 10 e 11, il primo messaggio fisico inviato nello spazio. La piastra venne progettata per essere comprensibile da un eventuale extraterrestre che avrebbe potuto incontrarla, mentre nel 1974 scrisse il Messaggio di Arecibo, inviato verso l'Ammasso Globulare di Ercole, a 25 000 anni luce dalla Terra. In seguito supervision\u00f2 anche la creazione del Voyager Golden Record. Nel 1974 venne eletto all'American Academy of Arts and Sciences.\nDrake fu il presidente della Societ\u00e0 astronomica del Pacifico, \u00e8 un membro dell'Accademia Nazionale per le Scienze ed \u00e8 impegnato nel Progetto Phoenix, legato anch'esso al SETI.\n\u00c8 professore emerito di astronomia e astrofisica all'Universit\u00e0 della California, dove \u00e8 stato anche preside di Scienze naturali (1984-88).\nOnori.\nA Drake \u00e8 stato dedicato un planetario alla Norwood High School, a Norwood in Ohio.\nGli \u00e8 stato dedicato un asteroide, 4772 Frankdrake ."}
{"id": "1705014", "revid": "287204", "url": "https://it.wikipedia.org/wiki?curid=1705014", "title": "Luisa d'Orl\u00e9ans", "text": ""}
{"id": "1705019", "revid": "729019", "url": "https://it.wikipedia.org/wiki?curid=1705019", "title": "Istiocitosi", "text": "L' istiocitosi \u00e8 una condizione clinica caratterizzata dalla presenza di un numero eccessivo di istiociti nel sangue e nei tessuti. Vengono raggruppate sotto tale nome una serie di malattie rare che si sviluppano specialmente nella giovinezza dell'individuo. L'istiocitosi ha forme sia benigne che maligne.\nEpidemiologia.\nColpisce prevalentemente i maschi in et\u00e0 infantile; negli USA l'incidenza \u00e8 1 su 200.000.\nClassificazione.\nLa WHO, l'organizzazione mondiale per la salute ha classificato diverse forme:\nTrattamento.\nLa terapia consiste generalmente nella somministrazione di steroidi, splenectomia, chemioterapia."}
{"id": "1705020", "revid": "838137", "url": "https://it.wikipedia.org/wiki?curid=1705020", "title": "Angelo Frosi", "text": "Biografia.\nNacque a San Bassano, piccolo borgo a met\u00e0 strada fra Crema e Cremona.\nOrdinato sacerdote il 6 maggio 1948, ricevette l'ordinazione episcopale il 1\u00ba maggio 1970 come prelato di Abaet\u00e9 do Tocantins, consacrante Dom Alberto Gaud\u00eancio Ramos e co-consacranti Dom Tadeu Prost, O.F.M. e Dom Jos\u00e9 Maritano, P.I.M.E.. Quando, nel 1981 la prelatura divenne diocesi, con il nome di Abaetetuba, ne divenne il primo vescovo.\nSi spense il 28 giugno 1995. Pur tornando sempre nel paese natale, dove ancora oggi vive la sorella, volle essere sepolto ad Abaetetuba.\nSan Bassano gli ha dedicato la piazza dove sorgono le scuole.\n\u00c8 tuttora in corso il processo di beatificazione.\nGenealogia episcopale.\nLa genealogia episcopale \u00e8:"}
{"id": "1705023", "revid": "1086846", "url": "https://it.wikipedia.org/wiki?curid=1705023", "title": "Genoa 1893 1993-1994", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1993-1994.\nStagione.\nNella stagione 1993-1994 il Genoa disput\u00f2 il trentanovesimo campionato di Serie A della sua storia.\nMaglie e sponsor.\nLo sponsor ufficiale per la stagione 1993-1994 fu Saiwa, mentre il fornitore di materiale tecnico fu Erre\u00e0.\nOrganigramma societario.\nArea direttiva\nArea tecnica"}
{"id": "1705026", "revid": "729019", "url": "https://it.wikipedia.org/wiki?curid=1705026", "title": "Istoplasmosi", "text": "L\u2019istoplasmosi \u00e8 un'infezione causata da un fungo chiamato \"Histoplasma capsulatum\".\nStoria ed epidemiologia.\nL'infezione \u00e8 comune nella zona centro-orientale degli Stati Uniti, ma anche in altre zone dei paesi tropicali e temperati. La variet\u00e0 \"duboisii\" \u00e8 presente in Africa centrale.\nL'Histoplasma fu scoperto nel 1905 da Samuel T. Darling, ma l'infezione \u00e8 stata individuata soltanto nel 1930.\nEziologia.\nL\"'Histoplasma capsulatum\" \u00e8 un fungo comunemente presente nell'ambiente, si ritrova nel suolo sotto forma di filamento, mentre quando infetta l'uomo si comporta come un lievito.\nNei terreni contaminati da escrementi di uccelli o roditori, il fungo si moltiplica rapidamente e l'infezione avviene in genere per inalazione della polvere infetta.\nPatogenesi.\nL'Histoplasma infetta i macrofagi e la patogenesi della malattia somiglia molto a quella della tubercolosi. Per questo motivo, fino al 1930 le due malattie venivano confuse.\nNella maggior parte degli individui l'infezione decorre in maniera asintomatica.\nClinica.\nDiagnosi differenziale ed esami di laboratorio.\nOltre ad un'accurata anamnesi, con particolare attenzione ai luoghi che ha visitato la persona, la sierologia fornisce una corretta diagnosi.\nTrattamento.\nLa terapia consiste nella somministrazione di antifungini quali ketoconazolo e itraconazolo. L'Amfotericina B \u00e8 riservata ai casi pi\u00f9 gravi.\nPrognosi.\nLa prognosi risulta infausta se il grado di inclusione del fungo dei macrofagi \u00e8 molto alto, e se la risposta immunitaria del paziente \u00e8 compromessa."}
{"id": "1705028", "revid": "729019", "url": "https://it.wikipedia.org/wiki?curid=1705028", "title": "Rhizopogonaceae", "text": "Rhizopogonaceae G\u00e4um. &amp; C.W. Dodge, \"Comp. Morph. Fungi\" (London): 468 (1928), \u00e8 una famiglia di funghi.\nGeneri.\nIl genere tipo \u00e8 \"Rhizopogon\" Fr. &amp; Nordholm."}
{"id": "1705033", "revid": "125912005", "url": "https://it.wikipedia.org/wiki?curid=1705033", "title": "Canada atlantico", "text": "Il Canada atlantico, talvolta Province atlantiche, \u00e8 una regione del Canada che comprende quattro province situate sulla costa atlantica: le tre Province marittime \u2013 Nuovo Brunswick, Nuova Scozia, e Isola del Principe Edoardo \u2013 pi\u00f9 la provincia di Terranova e Labrador. Al 2016, la popolazione delle Province atlantiche \u00e8 di circa abitanti.\nStoria.\nIl primo Premier di Terranova, Joey Smallwood, coni\u00f2 il termine di \"Canada atlantico\" quando il Dominion di Terranova si un\u00ec alla Confederazione del Canada nel 1949. Smallwood riteneva presuntuoso includere la sua provincia nel gi\u00e0 esistente termine di \"Province marittime\", usato per descrivere le similarit\u00e0 culturali condivise da Nuovo Brunswick, Isola del Principe Edoardo e Nuova Scozia. Le tre Province marittime aderirono alla Confederazione nel XIX secolo: Nuovo Brunswick e Nuova Scozia nel 1867, come fondatrici della nazione insieme alla Provincia del Canada (Quebec e Ontario), e l'Isola del Principe Edoardo invece, nel 1873. \nOccasionalmente, \"Province marittime\" \u00e8 usato, impropriamente, come sinonimo di \"Canada atlantico\"."}
{"id": "1705034", "revid": "37401", "url": "https://it.wikipedia.org/wiki?curid=1705034", "title": "Grande Scisma (1378)", "text": ""}
{"id": "1705035", "revid": "287204", "url": "https://it.wikipedia.org/wiki?curid=1705035", "title": "Giovanni Ajmone Cat", "text": "Nel 1969 e nel 1973 raggiunse due volte l'Antartide in barca a vela, diventando il primo italiano a compiere questa impresa.\nBiografia.\nFiglio del Capo di Stato Maggiore della Difesa dell'Aeronautica generale Mario Ajmone Cat e della contessa Carla Angela Durini, si dedic\u00f2 sin da piccolo alla vela sul lago di Como e nel Lazio. Fu ad Anzio che progett\u00f2 la traversata antartica, commissionando una feluca di 16 metri al maestro d'ascia Antonio Palomba. L'imbarcazione, cui diede il nome \"San Giuseppe Due\" in onore della goletta \"San Jos\u00e9\" a bordo della quale il tenente di vascello Giacomo Bove raggiunse Ushuaia e vi naufrag\u00f2, era dotata di due vele latine, fiocco, controfiocco e trinchetta. \nLe spedizioni antartiche.\nL'imbarcazione salp\u00f2 da Anzio il 27 giugno 1969 e vi fece ritorno il 21 novembre 1971. La spedizione attravers\u00f2 l'Oceano Atlantico e, dopo uno scalo in Argentina, raggiunse attraversando il Mar del Plata e il Canale di Drake la base antartica di Almirante Brown, in Baia Paradiso, e vi piant\u00f2 la bandiera italiana. \nFra il 1973 e il 1974 ripet\u00e9 l'impresa con la \"Prima spedizione antartica italiana\", un'iniziativa con scopi pi\u00f9 puramente scientifici supportata dalla Lega Navale Italiana e dalla Marina Militare italiana. L'equipaggio, cui si erano aggiunti quattro sottufficiali della Marina italiana, salp\u00f2 il 1\u00ba luglio 1973 da Torre del Greco e sfior\u00f2 il circolo polare antartico, raggiungendo la base della British Anctartic Survey ad Argentine Island, senza dunque raggiungere l'Antartide. La spedizione fece ritorno ad Anzio il 27 giugno 1974.\nUltimi viaggi.\nDopo avere conseguito, nel 1979, la \"Maturit\u00e0 Tecnica Nautica\" acquisendo il diploma di \"Aspirante al Comando di Navi Mercantili\", nel 1992 prese parte alle Colombiadi e nel 1996 alla Cutty Sark, gemellandosi con il veliero \"Simon Bolivar\". Successivamente la feluca divent\u00f2 un museo.\nMorte e commemorazioni.\nAjmone Cat mor\u00ec il 18 dicembre 2007 a Como. Nel 2009 fu intitolato a suo nome un lago sull'Isola Deception, nelle Shetland Meridionali, che fu cos\u00ec battezzato \"Ajmonecat Lake\"."}
{"id": "1705036", "revid": "37401", "url": "https://it.wikipedia.org/wiki?curid=1705036", "title": "Grande Scisma (1054)", "text": ""}
{"id": "1705038", "revid": "15287262", "url": "https://it.wikipedia.org/wiki?curid=1705038", "title": "Irem Corporation", "text": ""}
{"id": "1705041", "revid": "1386670", "url": "https://it.wikipedia.org/wiki?curid=1705041", "title": "Villenkolonie Westend", "text": ""}
{"id": "1705042", "revid": "149727", "url": "https://it.wikipedia.org/wiki?curid=1705042", "title": "Brandenburger Tor", "text": ""}
{"id": "1705044", "revid": "287204", "url": "https://it.wikipedia.org/wiki?curid=1705044", "title": "Gran Premio di Svezia 1975", "text": "Il Gran Premio di Svezia 1975 \u00e8 stata la settima prova della stagione 1975 del Campionato mondiale di Formula 1. Si \u00e8 corsa domenica 8 giugno 1975 sul Circuito di Anderstorp. La gara \u00e8 stata vinta dall'austriaco Niki Lauda su Ferrari; per il vincitore si tratt\u00f2 del quinto successo nel mondiale. Ha preceduto sul traguardo l'argentino Carlos Reutemann su Brabham-Ford Cosworth e lo svizzero Clay Regazzoni su Ferrari. I podi di Lauda e Regazzoni furono il 199\u00b0 e 200\u00b0 per la Ferrari nel mondiale.\nVigilia.\nAspetti sportivi.\nIl pilota britannico Damien Magee (all'esordio in Formula 1, proveniente da esperienze in Formula 5000) e il sudafricano Ian Scheckter, che in stagione aveva gi\u00e0 corso il Gran Premio nel suo Paese sostituirono, sulle Williams, Jacques Laffite (impegnato nuovamente in Formula 2 nel \"Rhein-Pokalrennen\") e Arturo Merzario (per contrasti tra il pilota italiano e Frank Williams) .\nL'australiano Vern Schuppan, che nel aveva disputato alcune gara con l'Ensign, prese il posto di Fran\u00e7ois Migault alla Hill. Si ripresent\u00f2 la Parnelli, sempre con Mario Andretti quale unico pilota, mentre l'Ensign, iscrisse Gijs van Lennep, olandese che tra il e il aveva gi\u00e0 disputato 5 gran premi con Surtees e Iso Marlboro, ma che non prese parte per\u00f2 alle prove. Anche il pilota svedese Torsten Palm torn\u00f2 a iscriversi, sempre su una Hesketh della \"Polar Caravans\".\nQualifiche.\nResoconto.\nNella prima giornata di prove il miglior tempo venne fatto segnare dal pilota della March-Ford Cosworth Vittorio Brambilla, che precedette due piloti francesi: Patrick Depailler (su Tyrrell) e Jean-Pierre Jarier (su Shadow). Niki Lauda, che aveva colto le ultime tre \"pole\" consecutive, era quinto. Le Ferrari 312 T, che fin dal loro esordio dimostravano una certa superiorit\u00e0, si dimostravano meno competitive sul tracciato svedese. Le curve rialzate comportavano uno schiacciamento della vettura, che godeva di un assetto morbido.\nIl giorno seguente nessun pilota riusc\u00ec a battere il tempo del pilota monzese che cos\u00ec fu il primo pilota italiano a conquistare la \"pole position\" da 11 anni, dopo Lorenzo Bandini in Francia nel 1966. Per la March questa fu la quarta \"pole\" nel mondiale, dopo un'attesa di cinque stagioni (ultima per Jackie Stewart nel Gran Premio del Belgio 1970 con March gestita dalla Tyrrell). Sostanzialmente la classifica rimase quella del giorno precedente, anche a causa della condizione della pista, giudicata \"molto sporca\". Delusero le Ferrari, con Lauda quinto e Clay Regazzoni solo undicesimo. La mescola morbida portata dalla Goodyear non si adattava alla vettura italiana, che risultava difficilmente guidabile, anche nel rettilineo. Problemi alle sospensioni per Emerson Fittipaldi, sesto.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nIn gara Vittorio Brambilla prese la testa, e condusse la gara agevolmente (in questo aiutato da Tom Pryce che, costretto al \"pit stop\" per un problema tecnico generato dalla sabbia, come doppiato fece da cuscinetto sugli avversari), fino al 16 esimo giro quando venne sorpassato da Carlos Reutemann sulla Brabham, che aveva passato Jean-Pierre Jarier; Brambilla soffriva di problemi di \"blistering\" sulle ruote anteriori; sar\u00e0 poi costretto al ritiro una decina di giri dopo per un problema al semiasse posteriore sinistro. Gi\u00e0 al 13\u00ba giro Patrick Depailler, secondo dietro a Brambilla, era costretto ai \"box\" per una rottura nell'impianto dell'olio.\nAl 38\u00ba giro fu il turno del ritiro di Jarier per un guasto al propulsore, seguito tre giri dopo da Pace, che dopo un testacoda non fu capace di ripartire. Ora, dietro a Reutemann, si trovavano le due Ferrari, che trovarono in gara un miglior feeling con le coperture. Dietro ai ferraristi si trovavano Mario Andretti, Watson ed Emerson Fittipaldi. Watson fu costretto poi a una sosta ai \"box\" per una gomma dechappata.\nNelle retrovie Tony Brise fu autore di una bella rimonta, in cui pass\u00f2 Mark Donohue e Ronnie Peterson per poi ritrovarsi a combattere col campione del mondo Emerson Fittipaldi. La bagarre favor\u00ec il recupero di John Watson sulla Surtees che si riavvicin\u00f2 ai due duellanti.\nLa situazione degli pneumatici permise a Lauda di avvicinarsi all'argentino; al 70\u00ba giro, grazie a una serie di giri veloci e sfruttando le gomme dure, il ferrarista sorpass\u00f2 Reutemann e and\u00f2 a vincere per la terza volta di fila. Reutemann fu comunque secondo, mentre al gradino pi\u00f9 basso del podio si classific\u00f2 l'altro ferrarista, Clay Regazzoni.\nBrise, a causa di un problema al cambio, si arrese, negli ultimi giri, a Donohue, ma ottenne comunque un punto, al suo terzo gran premio; fu il primo per lui e per la Hill come costruttore. Fittipaldi ebbe dei problemi all'impianto frenante e venne superato da Jody Scheckter, terminando cos\u00ec ottavo. A punti, per la prima volta nel mondiale, andarono anche le due scuderie statunitensi Parnelli (con Andretti quarto) e Penske (con Donohue quinto). Era capitato solo nel Gran Premio d'Argentina del 1958 che ben tre nuovi costruttori cogliessero i primi loro punti iridati nel corso di uno stesso gran premio.\nIn campionato Lauda aveva 10 punti di margine su Reutemann, mentre nella coppa costruttori Ferrari e Brabham erano appaiate al comando.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1705045", "revid": "729019", "url": "https://it.wikipedia.org/wiki?curid=1705045", "title": "Malattia granulomatosa cronica", "text": "La Malattia granulomatosa cronica, chiamata pure CGD (da \"Chronic granulomatous disease\"), in campo medico \u00e8 una forma di patologia che pu\u00f2 essere sia a forma di malattia autosomica recessiva che legata al cromosoma X.\nStoria.\nTale condizione \u00e8 stata descritta per la prima volta nel 1957 come \"una fatale granulomatosi dell'infanzia \". mentre nel 1967 sono state scoperte le reali cause della malattia.\nEziologia e Patogenesi.\nLa causa che comporta tale manifestazione si ritrova in un malfunzionamento delle cellule del sistema immunitario innato che hanno difficolt\u00e0 a formare i componenti necessari quali il superossido e altri radicali liberi dell'ossigeno, per il deficit di un enzima, la NADPH ossidasi fagocitica (PHOX). Questo enzima viene utilizzato dai Macrofagi e dai Neutrofili (e anche dagli Eosinofili) per produrre radicale superossido a partire dall'ossigeno. Il radicale superossido \u00e8 convertito poi in perossido di idrogeno (acqua ossigenata) dalla superossido dismutasi (SOD) e quest'ultimo in derivati alogenati, come l'ipoclorito (principio attivo della candeggina), ad opera della mieloperossidasi (MPO), altro enzima presente nei fagociti. La produzione di questi radicali, tossici tanto per i microbi, quanto per le cellule dell'organismo, avviene all'interno dei fagolisosomi, in modo da ridurre al minimo la dispersione nei tessuti di queste molecole altamente reattive (una certa quota di radicali \u00e8 comunque liberata). \u00c8 quindi evidente come un deficit a carico dell'enzima, che sia a causa di una mancata produzione o di deficit funzionale, che innesca tutto il processo di produzione di radicali, ovvero l'Ossidasi Fagocitica (NADPH-Ossidasi), determini un grave deficit nella funzione di killing fagocitico Ossigeno-dipendente. Infatti i radicali sono lo strumento pi\u00f9 efficace che l'immunit\u00e0 innata ha a disposizione per uccidere i microbi. Certi batteri producono essi stessi perossido di idrogeno. I batteri che producono tale molecola, ma che sono privi di catalasi, enzima in grado di distruggerla, sono suscettibili all'uccisione anche nei soggetti affetti da deficit della NADPH-Ossidasi. Tutti gli altri batteri, invece, risultano resistenti all'uccisione, e instaurano infezioni persistenti che inducono una risposta di tipo granulomatoso. L'organismo comincia quindi a sviluppare una gran quantit\u00e0 di granulomi nelle sedi pi\u00f9 disparate. I granulomi sono costituiti da macrofagi, molti dei quali fusi tra loro a formare cellule giganti plurinucleate, che in questo tipo di granulomi (ovvero granulomi immunitari) prendono il nome di Cellule Epitelioidi (per la disposizione delle cellule, le une a stretto contatto con le altre, e interdigitate). Il significato di tale risposta \u00e8, probabilmente, il seguente: nell'impossibilit\u00e0 di uccidere l'invasore, l'organismo tenta di contenerlo, segregandolo all'interno dei granulomi, e di impedirne la disseminazione.\nLa maggior parte dei casi sono causati da mutazioni del cromosoma X:\nLe forme autosomiche recessive sono pi\u00f9 numerose ma meno frequenti:\nSintomatologia.\nI sintomi e i segni clinici mostrano continue manifestazioni di infezioni batteriche e fungine. Sinusite, polmonite e ascessi vari sono le infezioni pi\u00f9 comuni. Altri sintomi sono l'artrite settica e osteomielite.\nLa gravit\u00e0 dipende anche dal livello funzionale dell'enzima NADPH ossidasi: \nI patogeni pi\u00f9 comuni sono quelli da infezioni tipiche di immunidepressi: aspergillo, stafilococco, salmonella e burkhordelia. Queste causano polmoniti, infiammazioni supporative ai linfonodi, ascessi a pelle e fegato, granulomi ostruttivi gastroenterici o renali, sepsi, ostiomelite. Anche pazienti portatrici della malattia possono presentare, in alcuni casi, sintomi e segni clinici.\nTerapie.\nLa terapia consiste nel curare i sintomi e le infezioni, e nella somministrazione di IFN-gamma, che pu\u00f2 alleviare la causa scatenante. Ci\u00f2 \u00e8 efficace quando l'enzima NADPH ossidasi \u00e8 perlomeno espresso pur a bassissimi livelli. Se le infezioni sono causate dai funghi itraconazolo, nuovi studi stanno effettuando test sul voriconazolo che sembrerebbe essere ancora pi\u00f9 efficace.; se causate da batteri, antibiotici. Il trapianto di cellule staminali ematopoietiche da midollo osseo di un donatore compatibile pu\u00f2 far migliorare di molto la malattia, pur non essendo privo di rischi."}
{"id": "1705046", "revid": "1543377", "url": "https://it.wikipedia.org/wiki?curid=1705046", "title": "Microregione di Vale do Paje\u00fa", "text": " \nVale do Paje\u00fa o Paje\u00fa \u00e8 una microregione dello Stato del Pernambuco in Brasile, appartenente alla mesoregione di Sert\u00e3o Pernambucano.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 17 comuni:"}
{"id": "1705048", "revid": "4252", "url": "https://it.wikipedia.org/wiki?curid=1705048", "title": "Episodi di Quo vadis, baby?", "text": ""}
{"id": "1705049", "revid": "110157", "url": "https://it.wikipedia.org/wiki?curid=1705049", "title": "Afogados da Ingazeira", "text": "Afogados da Ingazeira \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705053", "revid": "327094", "url": "https://it.wikipedia.org/wiki?curid=1705053", "title": "Brejinho (Pernambuco)", "text": "Brejinho \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705058", "revid": "767487", "url": "https://it.wikipedia.org/wiki?curid=1705058", "title": "Calumbi", "text": "Calumbi \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705060", "revid": "767487", "url": "https://it.wikipedia.org/wiki?curid=1705060", "title": "Dirty White Boy", "text": "I Dirty White Boy furono un supergruppo heavy metal fondato nel 1988 a Los Angeles.\nStoria.\nI Dirty White Boy si formarono nel 1988 da un'idea di Earl Slick (famoso per le sue collaborazioni con John Lennon), originariamente sotto il nome di China Bull. La scelta iniziale fu quella di scegliere l'ex cantante degli Heavy Pettin Steve Hayman che all'epoca collaborava con il chitarrista\n, ma venne infine arruolato l'ex cantante dei Giuffria David Glen Eisley. La formazione venne completata dall'ex batterista degli Autograph Keni Richards ed il meno noto bassista F. Kirk Alley. Il quartetto arriv\u00f2 all'apice del successo nel 1990 con la pubblicazione del debutto \"Bad Reputation\", un disco di indubbia qualit\u00e0 sotto la produzione di Beau Hill. Dal disco vennero estratti i singoli \"\"Let's Spend Momma's Money\" e \"Lazy Crazy\"\", che per\u00f2, anche a causa del nascente movimento grunge, non ottennero alcun successo. Inoltre il gruppo non fu soddisfatto della produzione.\nIl gruppo suon\u00f2 diversi tour in Europa quell'anno, ma reduci dal tour britannico, i DWB fallirono nel conquistare un rilevante impatto sul pubblico, cos\u00ec dopo poco tempo il supergruppo venne accantonato.\nEisley l'anno successivo collaborer\u00e0 con l'ex chitarrista di Giuffria e Dio Craig Goldy nel suo progetto Craig Goldy's Ritual\n. Earl Slick raggiunger\u00e0 i Little Caesar.\nNel 1998 Eisley parteciper\u00e0 come lead cantante al disco \"Nothing Is Sacred\" dei tedeschi Stream assieme all'ex bassista di Ozzy Osbourne Bob Daisley e l'ex batterista di Black Sabbath e Kiss Eric Singer\nPi\u00f9 tardi Slick raggiunger\u00e0 la band di David Bowie.\nNel 2001 Eisley pubblica il secondo album solista, \"The Lost Tapes\", in cui incluse tre demo dei Dirty White Boy \"\"Boot Hill Blues\", \"Lay Down Your Love\" e \"Back Of My Hand\"\"."}
{"id": "1705063", "revid": "767487", "url": "https://it.wikipedia.org/wiki?curid=1705063", "title": "Carna\u00edba", "text": "Carna\u00edba \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705066", "revid": "729019", "url": "https://it.wikipedia.org/wiki?curid=1705066", "title": "Motomondiale 1984", "text": "La stagione 1984 \u00e8 stata la trentaseiesima del motomondiale; anche in questa stagione, come gi\u00e0 nella precedente, i gran premi furono 12, ma solo in Germania e Olanda si disputarono le gare di tutte le classi.\nIl contesto.\nLa novit\u00e0 regolamentare pi\u00f9 importante fu la sostituzione della classe 50 con la classe 80; nessuna modifica venne introdotta in merito ai punteggi e alla loro assegnazione.\nIl campione uscente Freddie Spencer era il favorito per la riconferma all'iride della classe 500; tuttavia, i problemi di giovent\u00f9 della nuova Honda quattro cilindri e un incidente a inizio stagione impedirono la vittoria (nonostante cinque vittorie in campionato, termin\u00f2 quarto in classifica). Il titolo and\u00f2 a Eddie Lawson su Yamaha, che fece suo il titolo con quattro vittorie e quattro secondi posti su dodici gare. Ci\u00f2 nonostante il titolo costruttori venne conquistato dalla Honda.\nLa Yamaha ottenne anche il titolo della classe 250 con il francese Christian Sarron, vincitore dopo una dura lotta con il tedesco Manfred Herweh. Tredicesimo (e ultimo) titolo per \u00c1ngel Nieto nella classe 125, mentre Stefan D\u00f6rflinger divenne il primo campione del mondo della classe 80, dopo essere stato l'ultimo campione nella classe 50, sconfiggendo la concorrenza del compagno di marca Hubert Abold, di Pier Paolo Bianchi, vincitore dei primi due GP della stagione, di Jorge Mart\u00ednez su Derbi e di Gerhard Waibel. Il titolo della 80 fu il canto del cigno per la Z\u00fcndapp, liquidata di l\u00ec a poco.\nTra i sidecar, primo titolo per l'olandese Egbert Streuer, di misura su Werner Schw\u00e4rzel; solo quarto il campione uscente Rolf Biland; quella di Streuer fu la prima vittoria nella categoria da parte di un pilota che non fosse tedesco, svizzero o britannico.\nDurante la stagione si registrarono le prime vittorie in carriera di alcuni piloti che, negli anni successivi, raggiungeranno il titolo mondiale piloti: Sito Pons, Jorge Mart\u00ednez e Fausto Gresini.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nDurante la stagione il detentore del titolo dell'anno precedente Freddie Spencer incorse in due incidenti rilevanti, il primo avvenuto all'esordio nel Gran Premio motociclistico del Sudafrica dove cadde durante le prove e, nonostante avesse ottenuto la pole position, non pot\u00e9 prendere il via. Una seconda volta cadde in una gara fuori campionato negli Stati Uniti con la conseguenza di non poter partecipare alle ultime tre gare della stagione e difendere il titolo.\nIl titolo iridato piloti fu cos\u00ec di Eddie Lawson su Yamaha che precedette 4 piloti equipaggiati da moto Honda, con quest'ultima vincitrice del titolo riservato ai costruttori.\nLe marche che presero parte alla competizione nella classe regina quest'anno furono cinque: Honda, Yamaha, Suzuki, Cagiva e Chevallier.\nFu questa anche l'ultima stagione di gare per Barry Sheene che su Suzuki ottenne il sesto posto finale e annunci\u00f2 a fine anno il ritiro dalle competizioni; durante la sua carriera aveva conquistato per due volte il titolo iridato della classe regina.\nClasse 250.\nNella quarto di litro la Yamaha affid\u00f2 le moto ufficiali a diverse squadre, tra le quali anche quella gestita da Kenny Roberts, ritiratosi l'anno precedente dalle competizioni attive. Il vincitore del titolo piloti fu il francese Christian Sarron che ottenne anche tre vittorie nei singoli gran premi.\nAl secondo posto, con quattro vittorie nelle singole prove, si piazz\u00f2 il tedesco Manfred Herweh mentre al terzo giunse il venezuelano Carlos Lavado detentore del titolo nel 1983.\nClasse 125.\nIl dominio nella categoria da parte di \u00c1ngel Nieto su Garelli fu piuttosto netto, con 6 vittorie nelle prime 6 gare disputate si aggiudic\u00f2 matematicamente il titolo con largo anticipo. Fu questo il suo quarto titolo consecutivo e il settimo complessivo nella classe 125.\nIn classifica precedette il compagno di squadra Eugenio Lazzarini e Fausto Gresini, anch'egli passato alla Garelli dopo aver iniziato la stagione in sella ad una MBA.\nOltre a Gresini che ottenne la vittoria nel Gran Premio motociclistico di Svezia, l'unico altro pilota ad ottenere una vittoria (sulle 8 prove disputate dalla classe) fu Maurizio Vitali che si impose nell'ultima gara della stagione a San Marino.\nAl termine dell'anno avvenne anche il ritiro dalle competizioni da parte di Eugenio Lazzarini; nella sua carriera aveva ottenuto tre titoli mondiali, 1 in 125 e 2 in classe 50.\nClasse 80.\nLa prima stagione della nuova classe si disput\u00f2 su un numero ridotto di prove, solo 8 come gi\u00e0 avvenuto per la classe 125. Praticamente sparite tutte le case motociclistiche che avevano dominato le ultime stagioni della classe 50, la lotta per il titolo fu circoscritta alla tedesca Z\u00fcndapp, alla portoghese Casal e alla spagnola Derbi.\nIl titolo fu del pilota svizzero Stefan D\u00f6rflinger che ottenne anche la vittoria in met\u00e0 delle occasioni."}
{"id": "1705069", "revid": "110157", "url": "https://it.wikipedia.org/wiki?curid=1705069", "title": "Flores (Brasile)", "text": "Flores \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705073", "revid": "110157", "url": "https://it.wikipedia.org/wiki?curid=1705073", "title": "Iguaracy", "text": "Iguaracy, o anche Iguaraci, \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705077", "revid": "110157", "url": "https://it.wikipedia.org/wiki?curid=1705077", "title": "Ingazeira", "text": "Ingazeira \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705081", "revid": "110157", "url": "https://it.wikipedia.org/wiki?curid=1705081", "title": "Itapetim", "text": "Itapetim \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705085", "revid": "767487", "url": "https://it.wikipedia.org/wiki?curid=1705085", "title": "Quixaba", "text": "Quixaba \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705089", "revid": "767487", "url": "https://it.wikipedia.org/wiki?curid=1705089", "title": "Santa Cruz da Baixa Verde", "text": "Santa Cruz da Baixa Verde \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705100", "revid": "767487", "url": "https://it.wikipedia.org/wiki?curid=1705100", "title": "Santa Terezinha (Pernambuco)", "text": "Santa Terezinha \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705104", "revid": "110157", "url": "https://it.wikipedia.org/wiki?curid=1705104", "title": "S\u00e3o Jos\u00e9 do Egito", "text": "S\u00e3o Jos\u00e9 do Egito \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705108", "revid": "767487", "url": "https://it.wikipedia.org/wiki?curid=1705108", "title": "Live (Fleetwood Mac)", "text": "Live \u00e8 un doppio album dal vivo dei Fleetwood Mac, uscito nel 1980.\nTracce.\nDisc Uno:\nDisc Due:"}
{"id": "1705109", "revid": "110157", "url": "https://it.wikipedia.org/wiki?curid=1705109", "title": "Serra Talhada", "text": "Serra Talhada \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705112", "revid": "110157", "url": "https://it.wikipedia.org/wiki?curid=1705112", "title": "Solid\u00e3o", "text": "Solid\u00e3o \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705113", "revid": "767487", "url": "https://it.wikipedia.org/wiki?curid=1705113", "title": "Tabira", "text": "Tabira \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705116", "revid": "767487", "url": "https://it.wikipedia.org/wiki?curid=1705116", "title": "Triunfo (Pernambuco)", "text": "Triunfo \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705118", "revid": "327094", "url": "https://it.wikipedia.org/wiki?curid=1705118", "title": "Tuparetama", "text": "Tuparetama \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione della Vale do Paje\u00fa."}
{"id": "1705119", "revid": "729019", "url": "https://it.wikipedia.org/wiki?curid=1705119", "title": "Kurt Wolff (aviatore)", "text": "Wolff nacque a Greifswald, Pomerania, e divenne un asso dell'aviazione durante la guerra con 33 vittorie ed una medaglia al merito, la \"Pour le M\u00e9rite\", la pi\u00f9 alta decorazione militare dell'Impero tedesco. Fu abbattuto e mor\u00ec durante una battaglia vicino Moorslede da un Nieuport 17 pilotato da Marsh Corbitt."}
{"id": "1705123", "revid": "729019", "url": "https://it.wikipedia.org/wiki?curid=1705123", "title": "Nyumba ya sanaa", "text": "La Nyumba ya sanaa (in swahili, \"casa dell'arte\") o Mwalimu Nyerere Cultural Centre (in inglese \"centro culturale Mwalimu Nyerere\") \u00e8 un centro culturale di Dar es Salaam che si propone di promuovere e sostenere la microimpresa tanzaniana, con particolare enfasi sulla produzione artigianale. Amministrativamente \u00e8 una ONG. \nIl centro \u00e8 stato fondato nel 1972 da una suora statunitense e inaugurato formalmente dal primo presidente della Tanzania, Julius Nyerere, a cui si deve uno dei due nomi con cui il centro \u00e8 noto. La \"Nyumba\" fornisce sostegno economico e tecnico agli artigiani di Dar e dell'entroterra, consente la vendita dei loro prodotti nei propri locali, e offre supporto logistico anche per l'esportazione all'estero. Il centro ospita anche manifestazioni musicali ed esibizioni di danza.\nGli edifici del centro (in particolare il cancello e il patio interno) sono decorati con opere scultoree di George Lilanga, uno dei pi\u00f9 noti artisti tanzaniani, che inizi\u00f2 la propria carriera proprio attraverso il Nyerere Centre."}
{"id": "1705125", "revid": "767487", "url": "https://it.wikipedia.org/wiki?curid=1705125", "title": "Ara\u00e7oiaba", "text": "Ara\u00e7oiaba \u00e8 un comune del Brasile nello Stato del Pernambuco, parte della mesoregione Metropolitana do Recife e della microregione di Itamarac\u00e1."}
{"id": "1705126", "revid": "123567", "url": "https://it.wikipedia.org/wiki?curid=1705126", "title": "Soardi", "text": ""}
{"id": "1705128", "revid": "729019", "url": "https://it.wikipedia.org/wiki?curid=1705128", "title": "Battaglia del fiume Urbicus", "text": "La battaglia del fiume Urbicus fu combattuta il 5 ottobre 456 tra l'esercito dei Visigoti, comandato dal re Teodorico II e quello dei Suebi, nei pressi del fiume \"Urbicus\" (\u00d3rbigo), a dodici miglia da Astorga, in Hispania (moderna Spagna). La sconfitta dei Suebi segn\u00f2 l'inizio del loro lento ma inarrestabile declino e del potere visigoto in Spagna.\nBattaglia.\nI Suebi presero l'abitudine di saccheggiare i territori dell'Impero romano d'Occidente in Galizia. Nel 455, l'imperatore romano Avito invi\u00f2 il \"comes\" Frontone presso il re suebo Rechiaro, intimandogli di interrompere le incursioni e di rispettare gli accordi; questa richiesta fu sostenuta, con una seconda ambasciata, anche da Teodorico II, re dei Visigoti, il quale occupava con la sua corte Tolosa ed era alleato di Avito.\nIn risposta agli inviti a rispettare gli accordi con l'Impero, Rechiaro ordin\u00f2 l'occupazione della Hispania Tarraconensis. Teodorico penetr\u00f2 in Hispania con il proprio esercito, rafforzato dai Burgundi di Gundioco e dai Franchi di Chilperico e sconfisse le forze suebe in battaglia nei pressi del fiume \"Urbicus\". Successivamente, il re visigoto occup\u00f2 la citt\u00e0 di Bacara, dove il \"comes\" Asterio aveva appena sconfitto e massacrato i Vandali di Genserico e mise a morte Rechiaro."}
{"id": "1705130", "revid": "1543377", "url": "https://it.wikipedia.org/wiki?curid=1705130", "title": "Allach (porcellana)", "text": "La porcellana di Allach \u00e8 una serie di porcellane prodotte in Germania dal 1935 al 1945 dalla ditta Porzellan Manufaktur Allach M\u00fcnchen GmbH con soggetti celebrativi del nazismo hitleriano, oggi ricercate dal mercato del collezionismo.\nStoria.\nLa fabbrica Porzellan Manufaktur Allach M\u00fcnchen GmbH fu istituita come un'azienda privata nel 1935 nella piccola cittadina di Allach, vicino a Monaco di Baviera in Germania.\nNel 1936 la fabbrica veniva acquistata dalle SS. Cos\u00ec entrer\u00e0 a far parte del WVHA, Amtsgruppe W, Amt 1, sezione 3 (W I-3).\nHeinrich Himmler, il Reichsf\u00fchrer delle SS, aveva visto in tale acquisto la possibilit\u00e0 di produrre su scala industriale opere d'arte in porcellana e in ceramica le quali avrebbero rappresentato, agli occhi di Himmler e del popolo germanico, la vera cultura ario-germanica.\nLa caduta del Terzo Reich l'8 maggio 1945 faceva terminare per sempre tale produzione."}
{"id": "1705131", "revid": "547034", "url": "https://it.wikipedia.org/wiki?curid=1705131", "title": "Bernardo Bembo", "text": "Biografia.\nAppartenente all'antica famiglia patrizia dei Bembo, Bernardo svolse numerosi incarichi politici in seno alla Repubblica di Venezia.\nNel 1483, rettore per conto della Serenissima della citt\u00e0 di Ravenna con il titolo di Podest\u00e0, avvi\u00f2 la costruzione della cella destinata ad accogliere le spoglie mortali di Dante Alighieri, affidandone l'opera allo scultore Pietro Lombardo. Al termine della reggenza il Bembo venne per\u00f2 investito da numerose rimostranze mosse dal consiglio cittadino, appellatosi a Venezia per chiedere giustizia sul suo operato e sulla violazione dei \"capitoli\" di dedizione.\nIn particolare la citt\u00e0 si lamentava per la manodopera forzata richiesta in violazione dei privilegi di cittadinanza nell'apprestamento di opere difensive e per la violazione dell'asilo ecclesiastico a seguito dell'arresto e dell'esecuzione di un chierico accusato di omicidio che aveva cercato rifugio in una chiesa.\nBernardo Bembo incass\u00f2 per\u00f2 il sostegno del Consiglio dei Dieci, che lo autorizz\u00f2 a tradurre in arresto il vicario episcopale della diocesi per punizione contro la scomunica che lo aveva colpito in seguito all'atto sacrilego. N\u00e9 la comunit\u00e0 ravennate si arrischi\u00f2 ad inimicarsi pi\u00f9 gravemente il patrizio con ulteriori rimostranze.\nDiscendenza.\nBernardo si spos\u00f2 due volte.\nDal primo matrimonio con Elena Morosini di Matteo non nacquero figli.\nDal secondo matrimonio con Elena Marcello nacquero:\nEbbe inoltre un figlio naturale, Bartolomeo (... -1526). "}
{"id": "1705141", "revid": "287204", "url": "https://it.wikipedia.org/wiki?curid=1705141", "title": "Vive la Fete", "text": ""}
{"id": "1705142", "revid": "109646914", "url": "https://it.wikipedia.org/wiki?curid=1705142", "title": "Universit\u00e0 statale di Tbilisi", "text": "L'Universit\u00e0 statale di Tbilisi \u201cIvane Javakhishvili\u201d (; in inglese: Tbilisi State University, da cui la sigla TSU) \u00e8 un'universit\u00e0 di Tbilisi, capitale della Georgia, nata l'8 febbraio 1918.\nStoria.\nTSU \u00e8 la pi\u00f9 antica universit\u00e0 della regione caucasica. Il fondatore dell'universit\u00e0 \u00e8 lo storico e accademico georgiano Ivane Javakhishvili, mentre il chimico georgiano Petre Melikishvili \u00e8 stato il primo rettore dell'universit\u00e0.\nOrganizzazione.\nL'universit\u00e0 ha 5 distaccamenti in diverse regioni della Georgia, 6 facolt\u00e0 e approssimativamente 60 centri e laboratori di ricerca scientifici, una biblioteca scientifica (con pi\u00f9 di 3.700.000 libri e periodici), 7 musei, una casa editrice e una stamperia (per il giornale \"Tbilisis Universiteti\").\nGli studenti iscritti sono oltre 35.000."}
{"id": "1705144", "revid": "1494169", "url": "https://it.wikipedia.org/wiki?curid=1705144", "title": "Brejinho", "text": ""}
{"id": "1705145", "revid": "182193", "url": "https://it.wikipedia.org/wiki?curid=1705145", "title": "Knattspyrnudeild Ungmennaf\u00e9lag Grindav\u00edkur", "text": "Il Knattspyrnudeild Ungmennaf\u00e9lag Grindav\u00edkur, meglio noto come Grindav\u00edk, \u00e8 la sezione calcistica dell'Ungmennaf\u00e9lag Grindav\u00edkur, societ\u00e0 polisportiva islandese con sede a Grindav\u00edk. Nella stagione 2016 partecipa alla 1. deild karla, la seconda serie del campionato islandese di calcio.\nQuesto club si \u00e8 imposto con buoni risultati nella \u00darvalsdeild solamente negli ultimi anni, riuscendo anche a vincere la Coppa di Lega islandese nel 2005. Nel 2006 Sigur\u00f0ur J\u00f3nsson, dopo i buoni risultati ottenuti con la squadra del Vikingur, \u00e8 stato nominato allenatore del Grindav\u00edk: i risultati per\u00f2 sono stati pessimi, infatti la squadra \u00e8 retrocessa per la prima volta nella sua storia. Alla guida della squadra \u00e8 subentrato allora Milan Stef\u00e1n Jankovic, che nel 2007 ha riportato la squadra nella massima divisione.\nOrganico.\nRosa.\n\"Aggiornata al 25 aprile 2018.\""}
{"id": "1705146", "revid": "54354", "url": "https://it.wikipedia.org/wiki?curid=1705146", "title": "L'universit\u00e0 statale di Tbilisi Ivane Javakhishvili", "text": ""}
{"id": "1705148", "revid": "54354", "url": "https://it.wikipedia.org/wiki?curid=1705148", "title": "Tbilisi State University", "text": ""}
{"id": "1705149", "revid": "111319", "url": "https://it.wikipedia.org/wiki?curid=1705149", "title": "Flores (Pernambuco)", "text": ""}
{"id": "1705153", "revid": "1855442", "url": "https://it.wikipedia.org/wiki?curid=1705153", "title": "Vera Talchi", "text": "Carriera.\nDi origine italiana, quindi bilingue, inizi\u00f2 la carriera a soli 15 anni come figlia di Isa Miranda nel film \"Le mura di Malapaga\". Interpret\u00f2 nella sua breve carriera ruoli mai di prima importanza."}
{"id": "1705155", "revid": "1494169", "url": "https://it.wikipedia.org/wiki?curid=1705155", "title": "Jurema", "text": "Jurema \u00e8 il nome di due localit\u00e0 brasiliane:"}
{"id": "1705160", "revid": "1494169", "url": "https://it.wikipedia.org/wiki?curid=1705160", "title": "Parnamirim", "text": "Parnamirim \u00e8 il nome di due localit\u00e0 brasiliane:"}
{"id": "1705162", "revid": "1315817", "url": "https://it.wikipedia.org/wiki?curid=1705162", "title": "Paolo Silvio Boccone", "text": "Biografia.\nPalermitano di nobile famiglia, si dedic\u00f2 fin dalla giovinezza, allo studio della storia naturale, frequentando l'Orto botanico di Messina fondato da Pietro Castelli. Comp\u00ec numerosi viaggi di studio in Sicilia, Italia ed Europa, stabilendosi infine a Padova dove divenne professore di botanica.\nNel 1671 pubblic\u00f2, a Parigi, l'opera \"Recherches et Observations naturelles\" nella quale tratta diversi argomenti naturalistici, spaziando dalla medicina alla tossicologia.\nDivenne botanico di corte del Granduca di Toscana Ferdinando II (1610-1670), contribuendo allo sviluppo del Giardino dei Semplici di Firenze.\nNel 1682, a quasi 50 anni di et\u00e0, entr\u00f2 nell'ordine Cistercense prendendo il nome di Silvio.\nApprezzato all'interno della comunit\u00e0 scientifica, intrattenne rapporti di scambio e collaborazione con molti botanici europei. Tra i suoi allievi figurano il francese Charles Plumier (1646-1704) e il siciliano Francesco Cupani (1657-1710).\nAl suo nome sono dedicate varie specie vegetali tra cui \"Chiliadenus bocconei\", \"Eryngium bocconei\", \"Heliotropium bocconei\", \"Helleborus bocconei\", \"Jurinea bocconei\", \"Limonium bocconei\", \"Odontites bocconei\", \"Seseli bocconi\", \"Spergularia bocconi\". Linneo gli ha dedicato il genere \"Bocconia\" della famiglia delle Papaveraceae.\nMor\u00ec nel monastero di Santa Maria di Altofonte (Parco, oggi Altofonte) nel 1704.\nOpere.\n\"(Elenco parziale)\""}
{"id": "1705168", "revid": "1494169", "url": "https://it.wikipedia.org/wiki?curid=1705168", "title": "S\u00e3o Jo\u00e3o", "text": "S\u00e3o Jo\u00e3o, toponimo in lingua portoghese equivalente a San Giovanni, \u00e8 il nome di pi\u00f9 localit\u00e0:"}
{"id": "1705169", "revid": "287204", "url": "https://it.wikipedia.org/wiki?curid=1705169", "title": "Gran Premio d'Olanda 1975", "text": "Il Gran Premio d'Olanda 1975 \u00e8 stata l'ottava prova della stagione 1975 del Campionato mondiale di Formula 1. Si \u00e8 corsa domenica 22 giugno 1975 sul Circuito di Zandvoort. La gara \u00e8 stata vinta dal britannico James Hunt su Hesketh-Ford Cosworth; per il vincitore si tratt\u00f2 del primo successo in carriera. Per la Hesketh fu la prima e unica vittoria. Ha preceduto sul traguardo l'austriaco Niki Lauda e lo svizzero Clay Regazzoni entrambi su Ferrari.\nVigilia.\nSviluppi futuri.\nVenne messa in dubbio, per ragioni di sicurezza, la disputa del Gran Premio d'Italia presso l'Autodromo di Monza. Venne ventilata la possibilit\u00e0 di spostare la gara sul Circuito di Imola.\nProvoc\u00f2 grandi dibattiti la proposta della CSI di vietare per ragioni di sicurezza gli alettoni a partire dal . Luca Cordero di Montezemolo, direttore sportivo della Scuderia Ferrari, afferm\u00f2 come tale scelta avrebbe reso le vetture pi\u00f9 rapide, e che il vero problema era rappresentato dalla conformazione dei circuiti.\nAspetti tecnici.\nLa Ferrari 312 T port\u00f2 per questo appuntamento un nuovo alettone, nel tentativo di aumentare il carico aerodinamico della monoposto, senza perdere in velocit\u00e0. La McLaren test\u00f2 invece una nuova sospensione posteriore. La Fittipaldi schier\u00f2 il modello FD03.\nAspetti sportivi.\nJacques Laffite torn\u00f2 sulla Williams, prendendo il posto di Damien Magee, mentre Alan Jones pass\u00f2 alla Hill in sostituzione di Vern Schuppan, dopo che la scuderia privata \"Custom Made Harry Stiller Racing\" aveva deciso di abbandonare il campionato. Stessa decisione per la scuderia statunitense Parnelli. Fece il suo effettivo ritorno la nipponica Maki, con al volante Hiroshi Fushida, primo pilota giapponese a tentare la sorte in un appuntamento di Formula 1 valido per il campionato del mondo.\nQualifiche.\nResoconto.\nGi\u00e0 al venerd\u00ec le Ferrari furono le due monoposto pi\u00f9 veloci, con Niki Lauda che precedette Clay Regazzoni di 23 centesimi. La migliore delle vetture motorizzate Ford Cosworth fu l'Hesketh di James Hunt a 36 centesimi dall'austriaco. Lauda ebbe anche dei piccoli problemi con le sospensioni, che per\u00f2 non ne limitarono la competitivit\u00e0.\nAl sabato Lauda conferm\u00f2 di essere il pilota pi\u00f9 rapido, tanto che fu anche capace di migliorare il tempo del venerd\u00ec, abbassandolo di 5 centesimi. L'austriaco scont\u00f2 anche la rottura del supporto dell'alettone anteriore durante le prove. L'altro ferrarista, Regazzoni, si conferm\u00f2 in prima fila anche se fu protagonista di un incidente con Jody Scheckter. Le loro due monoposto si tamponarono nell'allungo che segue il primo tornante. La seconda fila venne conquistata da Hunt e dallo stesso Scheckter. La Ferrari, dopo le qualifiche, decise di cambiare i propulsori sulle proprie vetture.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nLa gara venne posticipata per un temporale che colp\u00ec la pista alla mattina, tanto che i team persuasero la direzione di corsa a concedere un'ulteriore sessione di prove libere alla domenica, per tastare le vetture con l'assetto da bagnato.\nAlla partenza Niki Lauda prese il comando, davanti a Jody Scheckter; dietro Vittorio Brambilla e Patrick Depailler collisero, tanto che l'italiano dovette ritirarsi e il francese fu costretto a una sosta ai \"box\". Dietro a Scheckter si pose l'altro ferrarista Clay Regazzoni, seguito da James Hunt, Jochen Mass, Tom Pryce, ed Emerson Fittipaldi. Il campione del mondo nei primi giri venne passato dai due piloti della Brabham, Carlos Reutemann e Carlos Pace.\nIn un tentativo di sorpasso Pryce danneggi\u00f2 la vettura di Mass, che fu costretto ai \"box\", ove mont\u00f2 gomme da asciutto, esattamente come aveva fatto poco prima James Hunt. Nei giri seguenti si fermarono anche Reutemann, Watson e i due Fittipaldi. La Ferrari indic\u00f2 per vari giri a Lauda la necessit\u00e0 di cambiare le coperture, ma l'austriaco decise di proseguire. Al momento della sosta di Ronnie Peterson questi colp\u00ec, in uscita dal \"box\", Luca Cordero di Montezemolo, provocandogli fratture a braccio e caviglia.\nAl 13\u00ba Lauda decise di cambiare le coperture; in testa si trov\u00f2 cos\u00ec Clay Regazzoni, seguito da un rimontante james Hunt che, grazie all'azzardo delle gomme da asciutto, segnava tempi di circa dieci secondi a giro pi\u00f9 rapidi di quelli degli avversari. Dopo il cambiogomme di Regazzoni, l'inglese si ritrov\u00f2 primo, seguito da Jean-Pierre Jarier, che aveva appena passato Lauda, poi Emerson Fittipaldi, Jody Scheckter, Clay Regazzoni, Tom Pryce e Carlos Reutemann. Al 25\u00ba giro Scheckter pass\u00f2 Fittipaldi, mentre Lauda si era avvicinato fortemente a Jarier, che per\u00f2 non riesce a passare. Pochi giri dopo anche Regazzoni riusc\u00ec a sorpassare Fittipaldi.\nAl 41\u00ba infine il brasiliano fu costretto al ritiro per un guasto del motore. Nello stesso giro Lauda port\u00f2 infine l'attacco decisivo a Jarier, ma con un fuorigiri che penalizz\u00f2 il motore della sua vettura fino a fine gara; quattro giri dopo lo stesso Jarier fu costretto al ritiro per un problema allo pneumatico. Ora la classifica vedeva in testa Hunt, seguito da Lauda, Scheckter, Regazzoni, Reutemann e Peterson.\nLa Ferrari di Lauda era molto pi\u00f9 veloce nella parte mista mentre Hunt godeva di un vantaggio sia nei curvoni veloci che sul dritto. Al giro 50 Peterson pass\u00f2 anche Reutemann. Oltre il duello tra Hunt e Lauda per il primo posto la gara visse un inteso duello tra la Tyrrell di Jody Scheckter e Regazzoni, per la terza piazza, che si concluse al giro 67 col sorpasso dell'elvetico e il successivo ritiro di Scheckter, ormai col motore fuori uso. Al 69\u00ba giro, Ronnie Peterson, quarto, fu costretto al ritiro per mancanza di carburante.\nHunt riusc\u00ec a resistere a Lauda e a conquistare la prima vittoria per lui e per la Hesketh. Curioso l'errore in cui incapp\u00f2 la televisione olandese: indic\u00f2 il termine della gara ben 3 giri prima dell'effettiva conclusione, generando un po' di caos ai box. Hunt divenne cos\u00ec il primo inglese dai tempi di Peter Gethin (Gran Premio d'Italia 1971) a vincere un gran premio mondiale.\nIn campionato sia la Ferrari che Lauda presero il largo nelle rispettive classifiche mondiali.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1705171", "revid": "78273", "url": "https://it.wikipedia.org/wiki?curid=1705171", "title": "Nyerere Cultural Centre", "text": ""}
{"id": "1705173", "revid": "78273", "url": "https://it.wikipedia.org/wiki?curid=1705173", "title": "Nyumba ya Sanaa", "text": ""}
{"id": "1705175", "revid": "1494169", "url": "https://it.wikipedia.org/wiki?curid=1705175", "title": "Triunfo", "text": "Triunfo \u00e8 il nome di tre localit\u00e0 brasiliane:"}
{"id": "1705179", "revid": "131358", "url": "https://it.wikipedia.org/wiki?curid=1705179", "title": "\u00der\u00f3ttur", "text": ""}
{"id": "1705180", "revid": "61051", "url": "https://it.wikipedia.org/wiki?curid=1705180", "title": "Knattspyrnuf\u00e9lagi\u00f0 \u00der\u00f3ttur", "text": "Il Knattspyrnuf\u00e9lagi\u00f0 \u00der\u00f3ttur, meglio noto come \u00der\u00f3ttur Reykjav\u00edk o solo \u00der\u00f3ttur, \u00e8 una societ\u00e0 calcistica islandese con sede nella capitale Reykjav\u00edk. Fondato il 5 agosto 1949, nella stagione 2016 milita in Urvalsdeild, la massima serie del calcio islandese.\nHa partecipato numerose volte al massimo campionato islandese, vincendo per ben 6 volte il campionato di seconda divisione."}
{"id": "1705181", "revid": "1856513", "url": "https://it.wikipedia.org/wiki?curid=1705181", "title": "Air California", "text": "Air California, in seguito AirCal, era una compagnia aerea regionale statunitense che operava su rotte commerciali tra diversi aeroporti dello stato della California e di alcuni vicini stati degli Stati Uniti occidentali.\nFondata nel 1967 ha cessato le operazioni nel 1987 dopo essere stata assorbita da American Airlines.\nStoria.\nL'Air California venne fondata da un partenariato di uomini d'affari della contea di Orange, come alternativa ad altre compagnie aeree. Le iniziali intenzioni dei fondatori erano quelle di creare un servizio di linea tra l'aeroporto di Orange County, ora conosciuto come Aeroporto di John Wayne, e l'aeroporto Internazionale di San Francisco, in precedenza non servito da alcuna rotta commerciale.\nLe prime iniziative commerciali.\nNei primi anni settanta l'azienda avvi\u00f2 un programma di marketing finalizzato ad offrire viaggi a prezzi popolari per gite scolastiche con destinazione Sacramento. Al prezzo di $ 25 a testa gli scolari avrebbero usufruito del viaggio al California State Capitol, Governor's Mansion, e Fort Sutter, abitazione del pioniere John Sutter.\nUn altro programma di marketing ha avuto luogo nel 1980, quando AirCal ha iniziato ad aggiornare la sua flotta con l'entrata in servizio dei McDonnell Douglas MD-80. Per un breve arco di tempo, alcune ore, presso l'aeroporto di Burbank si poteva acquistare un biglietto aperto con validit\u00e0 massima di un anno per uno dei due aeroporti della San Francisco Bay Area, l'aeroporto di Oakland e quello di San Jose, a quel tempo collegati dalla compagnia. Il prezzo era di $ 9,80 per il volo di sola andata e di $ 19,60 andata e ritorno, con un limite di quattro tragitti. Pi\u00f9 tardi, in quello stesso anno, quando AirCal inizi\u00f2 ad offrire il servizio via Ofs i biglietti furono estesi anche ad altre destinazioni.\n\u00c8 stato un feroce concorrente del Pacific Southwest Airlines (PSA), un altro vettore di voli interstatali. Dopo l'Airline Deregulation Act del 1978 la compagnia decise di aumentare la propria presenza inaugurando un servizio di linea con il Nevada, con l'aeroporto di Reno, e con l'Oregon, con l'aeroporto di Portland, diventati per\u00f2 un obiettivo per i grandi vettori nazionali.\nNel 1980, la compagnia cambi\u00f2 nome, adottando un nuovo logo e riqualificando la propria immagine anche attraverso l'abbigliamento in dotazione ai propri dipendenti curato dalla stilista Mary McFadden. Nel corso degli anni ottanta, ha gestito una flotta eterogenea composta da Boeing 737, McDonnell Douglas MD-80, e British Aerospace BAe 146. Casualmente, gli ultimi due modelli vennero utilizzati anche dalla rivale Pacific Southwest Airlines su molte delle stesse rotte.\nLa chiusura.\nL'Air California, con le sue attrezzature, rotte e strutture, \u00e8 stata acquisita e frammentata dall'American Airlines nel 1987. American ha ridipinto e riequipaggiato i velivoli della flotta e costituito un nuovo hub al San Jose International Airport. Successivamente American ha trasferito la maggior parte delle sue operazioni da San Jose a Reno Air nella met\u00e0 degli anni novanta.\nFlotta.\nAir California \u00e8 stato uno degli ultimi 20 vettori di utilizzare il quadrimotore turboelica Lockheed L-188 Electra in servizio regolare di linea. Dopo la fine del 1970, la sua flotta era composta principalmente da Boeing 737, con alcuni Douglas DC-9 (in leasing da Continental) e British Aerospace BAe 146."}
{"id": "1705183", "revid": "155136", "url": "https://it.wikipedia.org/wiki?curid=1705183", "title": "Dedizione (Venezia)", "text": ""}
{"id": "1705186", "revid": "287204", "url": "https://it.wikipedia.org/wiki?curid=1705186", "title": "Jiva", "text": ""}
{"id": "1705187", "revid": "287204", "url": "https://it.wikipedia.org/wiki?curid=1705187", "title": "Aragominas", "text": "Aragominas \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Aragua\u00edna."}
{"id": "1705189", "revid": "3082", "url": "https://it.wikipedia.org/wiki?curid=1705189", "title": "Rivolta di Bar Kochba", "text": ""}
{"id": "1705191", "revid": "767487", "url": "https://it.wikipedia.org/wiki?curid=1705191", "title": "Wild Horses", "text": "I Wild Horses furono un gruppo heavy metal fondato nel 1991 a New York.\nStoria.\nI Wild Horses vennero fondati nel 1991 da un'idea dell'ex batterista dei Kingdom Come e Montrose James Kottak che contatt\u00f2 il suo ex compagno nei Kingdom Come Rick Steier assieme all'ex-cantante dei Shout John Levesque. L'intenzione di Kottak era in origine quella di chiamare in causa il suo ex collega nei Buster Brown (ed ex King Kobra e Montrose) Johnny Edwards, ma il singer venne arruolato dai Foreigner a sostituzione di Lou Gramm, e quindi venne chiamato in causa Levesque. Steier venne invece assoldato dopo un periodo con Tony Bowles ed il bassista Kevin Downs. Quest'ultimo venne poi sostituito da Chris Lester.\nIronicamente i Wild Horses acquisirono il loro nome dopo aver partecipato al \"Name the band contest\" sul Metal Edge magazine. La lettrice Stephanie Stone sugger\u00ec il nome del gruppo. Fino a che Jimmy Bain ridendo disse a Kottak della sua vecchia band britannica, dal nome omonimo. Tuttavia Kottak era ignaro dell'esistenza del gruppo, ed il progetto venne comunque avviato sotto questo nome.\nIl debutto intitolato \"Bareback\", venne prodotto da Keith Olsen per la Atlantic Records, e parteciparono come ospiti il bassista dei Dokken Jeff Pilson ed il tastierista dei Dare e Thin Lizzy Darren Wharton. Le sonorit\u00e0 dell'album, e soprattutto la voce di Levesque, era molto simile a quella di David Coverdale dei Whitesnake. Un'ispirata cover funky di Stevie Wonder \"Tell Me Something Good\" chiuse l'album.\nSteier e Kottak lavoreranno ancora insieme nei Warrant prima che Kottak abbandoni il gruppo per fondare i KrunK con sua moglie (la batterista Athena Kottak, sorella del batterista dei M\u00f6tley Cr\u00fce Tommy Lee). Pi\u00f9 tardi Kottak entrer\u00e0 nei leggendari Scorpions.\nJohn Levesque lavor\u00f2 per un breve periodo in un progetto ideato dalla Atlantic con l'ex chitarrista dei White Lion Vito Bratta, ma infine il progetto non vide la luce. Levesque sar\u00e0 anche cantante della pop metal band di Los Angeles Eyes per un periodo, prima di venire rimpiazzato dall'ex siger degli Hurricane Kelly Hansen.\nI Wild Horses, composti da John Levesque, Rick Steier, Jeff Pilson e James Kottak, annunceranno la riunione e la pubblicazione di un nuovo album per l'etichetta britannica Z Records durante il 2002. L'anno successivo daranno alle stampe il secondo disco \"Dead Ahead\". Nel 2004 Levesque raggiunse i Montrose, e l'anno successivo entr\u00f2 nei Legs Diamond."}
{"id": "1705195", "revid": "1305772", "url": "https://it.wikipedia.org/wiki?curid=1705195", "title": "Kung-Fu Master", "text": "Kung-Fu Master, intitolato in versione originale , \u00e8 un videogioco arcade di tipo picchiaduro a scorrimento orizzontale sviluppato nel dicembre 1984 dalla Irem Corporation e pubblicato dalla stessa casa in Giappone e, sotto licenza della Data East, anche in occidente. Uscirono poi conversioni per molte piattaforme dell'epoca. La versione MSX \u00e8 intitolata \"Seiken Acho\" (\u8056\u62f3\u30a2\u30c1\u30e7\u30fc) in originale e \"Taekwon-Do\" in Spagna e quella occidentale per NES \u00e8 intitolata solo \"Kung Fu\".\nViene accreditato come il precursore di successo dei videogiochi picchiaduro, dal quale hanno preso ispirazione tutti i successivi giochi di tal genere; \u00e8 preceduto solamente da \"Karate Champ\" che per\u00f2 non ha avuto altrettanto successo.\nIl gioco \u00e8 principalmente ispirato a \"L'ultimo combattimento di Chen\" (1972), dal quale sono stati presi ambientazione e alcuni boss, e pubblicato come tie-in dal film d'azione \"Il mistero del conte Lobos\" (1984) con Jackie Chan, del quale riprende parte della trama come i nomi Thomas e Sylvia dei protagonisti e il titolo del gioco (\"Spartan X\" \u00e8 il nome con il quale il film \u00e8 stato distribuito in Giappone).\nTrama.\nIl protagonista dell'avventura \u00e8 Thomas, un maestro di kung Fu in keikogi che vede la sua fidanzata Sylvia rapita dal famigerato \"X\"; a quel punto Thomas riceve un biglietto che lo spinge a recarsi nel Tempio del Diavolo, un edificio stile pagoda su cinque piani, per sconfiggere i cinque Figli del Diavolo, dei quali X \u00e8 il quinto e ultimo.\nModalit\u00e0 di gioco.\nIl gameplay di \"Kung-Fu Master\" \u00e8 bidimensionale, limitato allo scrolling orizzontale del protagonista lungo il corridoio del livello, con la possibilit\u00e0 di saltare, abbassarsi e colpire con pugni (pulsante 1) e calci (pulsante 2); \u00e8 possibile colpire anche in salto e da abbassati.\n\u00c8 presente una barra di energia in alto a sinistra che si abbassa ad ogni colpo subito, e il numero di vite del giocatore identificato dal numero di volti di Thomas presenti al centro in basso. C'\u00e8 anche un limite di tempo in ogni livello.\n\u00c8 presente anche la barra di energia dei boss di fine livello, che corrispondono ai cinque \"Figli del Diavolo\".\nUna volta sconfitto X si ricomincia il gioco da capo, ma viene segnato il numero di volte che si \u00e8 terminato il gioco.\nLa tarda versione per Game Boy non conserva pi\u00f9 molto dell'originale, presenta livelli differenti con 8 boss e si svolge anche su piattaforme.\nCuriosit\u00e0.\n\"Kung-Fu Master\", film drammatico francese del 1987 diretto da Agn\u00e8s Varda e intitolato \"Le Petit Amour\" in lingua originale, prende il nome dal gioco, del quale uno dei protagonisti \u00e8 appassionato; il film in s\u00e9 non ha nulla a che vedere con le arti marziali."}
{"id": "1705196", "revid": "174925", "url": "https://it.wikipedia.org/wiki?curid=1705196", "title": "J\u012bva", "text": "J\u012bva (sanscrito \u091c\u0940\u0935) \u00e8 un termine sanscrito di genere maschile o neutro, che indica l'essere vivente individuale.\nTale termine compare per la prima volta nella letteratura vedica nel \"Chandogya Upani\u1e63ad\" (6\u00b0 prapathaka, 3 khanda), una delle Upani\u1e63ad pi\u00f9 antiche (VII secolo a.C.): \u00abDelle creature tre sono i modi di nascere: da un uovo (\"anda-ja\"), dal grembo materno (\"jiva-ja\"), da un germoglio\u00bb.\nIn questo significato \"jiva\" viene inteso come l'essere vivente nato vivo, ovvero la coscienza empirica e la sua struttura biologica. \nCon questo significato tale termine compare successivamente negli agama-nikaya del primo Buddhismo (IV secolo a.C.) dove viene menzionato dal Buddha Shakyamuni tra gli \"inesprimibili\" (sanscrito \"avyakrtavastuni\"). Cos\u00ec nel \"Digha Nikaya\" (1,157 e 188) il Buddha Shakyamuni considera inesprimibile la risposta alla domanda se il principio vitale/coscienza (\"jiva\") sia identico al corpo o meno.\nNello stesso periodo in ambito giainista il termine inizia ad acquisire un diverso e pi\u00f9 articolato significato legato alla concezione di una sostanza spirituale (\"jiva\") che si differenzia da una sostanza inanimata (\"ajiva\") che con altre 5 \"verit\u00e0 fondamentali\" (\"asrava\", \"bandha\", \"samvara\", \"nirjara\" e \"moksa\") corrisponde alla dottrina giainista elencata nel \"Tattvarthadhigamasutra\" (1,4).\nQuesta evoluzione terminologica nel Giainismo si ripercuoter\u00e0 nella riflessione tardo vedica, intorno al II secolo a.C., della \"Bhagavadg\u012bt\u0101\".\nNel periodo post-vedico dei \"Pur\u0101\u1e47a\" (\"Bhagavata Purana\", intorno al V secolo d.C.) esso incontra un altro termine \"tecnico\" della riflessione vedica, l'\u0101tman, e lo incrocia nel \"jivatman\" (anima individuale) che si distingue dal \"paramatman\" (anima cosmica). Pi\u00f9 tardi, in ambito vaisnava acquisisce il significato di essenza immortale dell'essere vivente (umano, animale, etc.) che sopravvive dopo la morte fisica.\nIn alcune teologie induiste, anche contemporanee, indica un concetto molto simile a quello di \u0100tman, il S\u00e9, l'essenza, ed a quello di anima. Ma a differenza dell'\u0100tman, la j\u012bva \u00e8 l'io specifico, individuale e soggettivo."}
{"id": "1705199", "revid": "326822", "url": "https://it.wikipedia.org/wiki?curid=1705199", "title": "Kung Fu Master", "text": ""}
{"id": "1705200", "revid": "287204", "url": "https://it.wikipedia.org/wiki?curid=1705200", "title": "Dobarceni", "text": ""}
{"id": "1705201", "revid": "15288804", "url": "https://it.wikipedia.org/wiki?curid=1705201", "title": "Nintendo Game Boy", "text": ""}
{"id": "1705202", "revid": "119498154", "url": "https://it.wikipedia.org/wiki?curid=1705202", "title": "Barbara Bedford (nuotatrice)", "text": "Nella sua carriera si \u00e8 aggiudicata un oro nella staffetta 4x100 mista libero ai Giochi Olimpici di Sydney 2000, un oro mondiale in vasca corta ai Mondiali di Perth del 1998 nella staffetta 4x100 sl e due bronzi mondiali in vasca corta ai Mondiali di Rio de Janeiro nei 100 dorso e nella 4x100 mista."}
{"id": "1705203", "revid": "326822", "url": "https://it.wikipedia.org/wiki?curid=1705203", "title": "Kung Fu (videogioco)", "text": ""}
{"id": "1705212", "revid": "682976", "url": "https://it.wikipedia.org/wiki?curid=1705212", "title": "Eumede", "text": "Nella mitologia greca, Eumede era il nome di uno dei figli di Eracle e di Lise.\nIl mito.\nEracle durante i suoi viaggi si innamor\u00f2 di Procri, una delle figlie di Tespio, e volle giacere con lei. Il padre invece voleva che l'eroe ingravidasse tutte le sue cinquanta figlie, che a turno ogni notte sostituivano Procri. Da tale unione, avuta con Lise, nacque Eumede, che diventato adulto si stabil\u00ec a Troia\nEgli ebbe sei figli, cinque femmine (tra cui Acallaride) ed un maschio, Dolone, che partecip\u00f2 alla guerra di Troia."}
{"id": "1705213", "revid": "1086846", "url": "https://it.wikipedia.org/wiki?curid=1705213", "title": "Genoa 1893 1994-1995", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1994-1995.\nOrganigramma societario.\nArea direttiva\nArea tecnica"}
{"id": "1705216", "revid": "729019", "url": "https://it.wikipedia.org/wiki?curid=1705216", "title": "Nieuport 17", "text": "Il Nieuport 17 fu un caccia monomotore biplano sviluppato dall'azienda francese Soci\u00e9t\u00e9 Anonyme des \u00c9tablissements Nieuport negli anni dieci del XX secolo.\nIntrodotto nel 1916 venne impiegato inizialmente dalla A\u00e9ronautique Militaire, la componente aerea dell'Arm\u00e9e de terre (l'esercito francese), ed in breve tempo in entrambe le aeronautiche militari del Regno Unito, Royal Flying Corps (RFC) e Royal Naval Air Service (RNAS) otre che nel Regio Esercito del Regno d'Italia, durante le fasi della prima guerra mondiale rimanendo in servizio anche dopo il termine del conflitto in numerose forze aeree mondiali.\nStoria del progetto.\nRispetto al Nieuport 11 era pi\u00f9 grande, con un motore pi\u00f9 potente, ali pi\u00f9 grandi e in generale possedeva una struttura molto pi\u00f9 raffinata. In un primo tempo fu equipaggiato con un motore Le Rh\u00f4ne da 110 hp (82 kW), ma le versioni successive ospitarono a bordo una versione potenziata del propulsore 130 hp (97 kW). Il velivolo possedeva una grande manovrabilit\u00e0 e grande velocit\u00e0 di salita. La stretta ala inferiore risultava molto debole, a causa della scelta costruttiva di utilizzare un unico longherone, e tendeva a disintegrarsi; questo difetto si poteva riscontrare anche sul caccia nemico Albatros D.III.\nInizialmente il \"17\" era equipaggiato con lo stesso armamento dell'\"11\", ovvero una mitragliatrice Lewis calibro 7,7 mm montata sull'ala superiore, ma nel servizio operativo francese questa venne sostituita con la pari calibro Vickers montata sulla fusoliera abbinata ad un dispositivo di sincronizzazione che consentiva di sparare senza conseguenze attraverso il disco dell'elica.\nIl Royal Flying Corps utilizz\u00f2 una configurazione leggermente diversa, con l'arma montata sempre sull'ala superiore, ma rivolta verso il basso, in modo da consentire al pilota una facile manutenzione. Pochi aerei montarono due mitragliatrici perch\u00e9 questa configurazione peggiorava le prestazioni del velivolo.\nTra il 1916 ed il 1917 la Societ\u00e0 Anonima Nieuport-Macchi ne produsse su licenza 150 esemplari consegnati al Corpo Aeronautico dal dicembre 1916. Essi a differenza della versione francese (dotata della mitragliatrice Lewis) erano armati con la mitragliatrice Vickers sincronizzata.\nL'aviazione statunitense acquist\u00f2 75 esemplari per le American Expeditionary Forces in Francia, ma li utilizz\u00f2 a scopo addestrativo.\nImpiego operativo.\nIl 17 inizi\u00f2 ad essere consegnato ai reparti da caccia francesi operanti sul fronte occidentale dal marzo 1916 sostituendo velocemente il precedente modello. Le prestazioni offerte dal velivolo in ambito operativo, rivelatesi superiori ai caccia a quel tempo in servizio, convinsero ben presto anche le autorit\u00e0 militari britanniche ad emettere un ordine di fornitura destinato ad equipaggiare i reparti aerei dell'British Army (esercito), il Royal Flying Corps (RFC), e della Royal Navy (marina militare), il Royal Naval Air Service (RNAS).\nLe ottime caratteristiche del Nieuport 17 sono confermate dalla sua distribuzione che gi\u00e0 durante il suo primo anno di introduzione lo vedeva utilizzato in tutti gli squadroni dell'aviazione francese. Gli esemplari che riuscirono ad essere catturati dalle truppe tedesco imperiali furono oggetto di studi approfonditi fornendo l'esperienza necessaria per sviluppare un nuovo modello al quale era fortemente ispirato, il Siemens-Schuckert D.I.\nTuttavia gi\u00e0 nei primi mesi del 1917, il \"17\" era stato surclassato sotto molti aspetti dai nuovi mezzi aerei tedeschi. Furono prodotti allora nuovi modelli, quali il Nieuport 24 e il 27, nel tentativo di mantenere una certa supremazia aerea alleata. Comunque il Nieuport 17 era stato ormai sostituito dal SPAD S.VII in quasi tutti gli squadroni francesi.\nFurono molti gli assi alleati che utilizzarono il Nieuport 17, tra i quali si ricordano il canadese Billy Bishop, il britannico Albert Ball, il francese Charles Nungesser, il britannico Edward Mannock, gli italiani Francesco Baracca e Silvio Scaroni ed il russo Aleksandr Aleksandrovi\u010d Kazakov.\nIn Italia vennero distribuiti dal 21 ottobre 1916 ad alcune squadriglie da caccia di prima linea (squadriglie 70\u00aa, 75\u00aa, 76\u00aa, 77\u00aa, 78\u00aa, 80\u00aa, 81\u00aa, 85\u00aa, 91\u00aa e 5\u00aa Sezione Difesa), integrandosi con i Nieuport 11 gi\u00e0 in dotazione e poi con gli SPAD.\nAnalogamente ad altri modelli Nieuport, una volta rimosso dal servizio di prima linea il 17 venne utilizzato nel nuovo ruolo di addestramento avanzato nei reparti di formazione dei nuovi piloti da caccia.\nEsemplari esistenti.\nUn esemplare \u00e8 visibile al Museo reale dell'esercito e della storia militare di Bruxelles in Belgio."}
{"id": "1705219", "revid": "339392", "url": "https://it.wikipedia.org/wiki?curid=1705219", "title": "M.v.", "text": ""}
{"id": "1705232", "revid": "174925", "url": "https://it.wikipedia.org/wiki?curid=1705232", "title": "Eterotrofo", "text": ""}
{"id": "1705235", "revid": "599013", "url": "https://it.wikipedia.org/wiki?curid=1705235", "title": "I\u015bvara", "text": ""}
{"id": "1705237", "revid": "1702319", "url": "https://it.wikipedia.org/wiki?curid=1705237", "title": "Chiesa dei Santi Vito e Modesto", "text": ""}
{"id": "1705244", "revid": "287204", "url": "https://it.wikipedia.org/wiki?curid=1705244", "title": "Capodanno veneto", "text": ""}
{"id": "1705245", "revid": "287204", "url": "https://it.wikipedia.org/wiki?curid=1705245", "title": "Gorbanesti", "text": ""}
{"id": "1705250", "revid": "1573940", "url": "https://it.wikipedia.org/wiki?curid=1705250", "title": "Chiesa di Santa Chiara (Cagliari)", "text": "Santa Chiara \u00e8 una chiesa di Cagliari, situata presso la Salita Santa Chiara, poco lontano dalla piazza Yenne, nel quartiere Stampace.\nStoria e descrizione.\nLa chiesa di Santa Chiara, originariamente intitolata a santa Margherita, e l'adiacente monastero vennero fondati tra la fine del XIII e l'inizio del XIV secolo per accogliere una comunit\u00e0 di monache clarisse, che continuarono ad abitare il convento sino alla fine del XIX secolo. Il complesso venne gravemente danneggiato dai bombardamenti del 1943, rendendo necessario l'abbattimento del monastero, del quale oggi rimane solo qualche rudere. Parte dell'area del convento venne destinata, nel 1957, al vicino mercato rionale, ancora in attivit\u00e0.\nL'attuale chiesa, in stile barocco, risale alla fine del XVII secolo. L'edificio prospetta su una piazzetta quadrangolare, cinta da un cancello in ferro. Dalla piazzetta si accede anche all'area dei ruderi del monastero, dove in anni recenti \u00e8 stato collocato un ascensore, che consente di salire alla via Cammino Nuovo evitando i 98 gradini della salita di Santa Chiara, progettate da Gaetano Cima nel 1858 per unire questa zona di Stampace al quartiere Castello. Vicino all'ascensore si trova il campanile a vela della chiesa.\nIl tempio presenta la facciata con coronamento a doppia inflessione, tipica di altre chiese cagliaritane del seicento, come Santa Restituta o la distrutta San Nicol\u00f2 (che sorgeva in un'area tra l'attuale piazza del Carmine e la via Sassari), decorata da un portale architravato, sormontaro da una piccola nicchia e da due aperture rettangolari. Sopra il portale laterale si trova la scritta dedicatoria \"S MARGARITA V M 1690\", che ricorda l'antica intitolazione della chiesa a santa Margherita di Antiochia, vergine e martire, e riporta la data di rifacimento dell'edificio.\nL'interno ha pianta rettangolare, con navata unica e cappelle laterali. L'abside, rettangolare, accoglie un imponente retablo in legno dorato. L'imposta della volta a botte della navata \u00e8 percossa da una trabeazione, retta da paraste, con il fregio riccamente decorato. Sotto il pavimento della navata si trova una cripta, rinvenuta negli anni ottanta, dove sono tracce delle fondamenta dell'edificio medievale e antiche sepolture."}
{"id": "1705251", "revid": "174925", "url": "https://it.wikipedia.org/wiki?curid=1705251", "title": "Rivolte", "text": ""}
{"id": "1705252", "revid": "287204", "url": "https://it.wikipedia.org/wiki?curid=1705252", "title": "Havarna", "text": ""}
{"id": "1705255", "revid": "287204", "url": "https://it.wikipedia.org/wiki?curid=1705255", "title": "Hanesti", "text": ""}
{"id": "1705256", "revid": "1543377", "url": "https://it.wikipedia.org/wiki?curid=1705256", "title": "Accordo commerciale", "text": "Con il termine generico di accordo commerciale (o trattato commerciale) viene indicata una vasta gamma di trattati internazionali su tariffe doganali, tasse o sul commercio che possono intercorrere tra due (in tal caso si parla di \"accordi bilaterali\") o pi\u00f9 (\"accordi multilaterali\") Stati. Tali accordi includono spesso delle garanzie date dagli stati sugli investimenti esteri.\nGli accordi commerciali ingenerano talvolta contenziosi politici poich\u00e9 possono cambiare le tradizioni commerciali di una nazione e intensificarne le interdipendenze con i partner. Aumentare l'efficienza attraverso il \"libero scambio\" \u00e8 un obiettivo comune degli accordi commerciali.\nIl movimento no global solitamente si oppone a tale tipo di accordi, mentre gruppi e partiti riconducibili all'ambientalismo o al movimento ecologista puntano invece a modelli sullo stile del commercio equo e solidale, che mitigherebbe quelli che vengono dagli stessi percepiti come gli effetti nefasti della globalizzazione.\nIl livello di integrazione economica tra gli stati partecipanti risultante da un accordo commerciale \u00e8 funzione dello specifico tipo di accordo e dalle previsioni normative dello stesso.\nTipologie.\nAlcune tipologie di accordi commerciali sono le seguenti:"}
{"id": "1705263", "revid": "287204", "url": "https://it.wikipedia.org/wiki?curid=1705263", "title": "Hiliseu-Horia", "text": ""}
{"id": "1705264", "revid": "647919", "url": "https://it.wikipedia.org/wiki?curid=1705264", "title": "Hiliseu Horia", "text": ""}
{"id": "1705268", "revid": "125724602", "url": "https://it.wikipedia.org/wiki?curid=1705268", "title": "Associazione Sportiva Dilettantistica Cascina", "text": "L'Associazione Sportiva Dilettantistica Cascina, meglio nota come Cascina, \u00e8 una societ\u00e0 calcistica italiana con sede nella citt\u00e0 di Cascina, in Provincia di Pisa. Raccoglie l'eredit\u00e0 del \"Gruppo Sportivo Mobilieri Cascina\". Milita in Serie D.\nStoria.\nPer molti anni a cavallo dei campionati dilettantistici, ha partecipato ai campionati di Serie C 1946-47 e 1947-48.\nAlla fine della stagione 1958-59 la squadra conquista il titolo nazionale del Campionato Dilettanti. La finale, vinta 2-1 contro l'Us Azzurra Sandrigo, si disput\u00f2 il 29 giugno 1959 allo Stadio Flaminio di Roma, appena inaugurato in vista dei Giochi della XVII Olimpiade. Nonostante la vittoria sportiva per\u00f2, il \"G.S. Mobilieri Cascina\" non soddisf\u00f2 i criteri finanziari che in quell'anno la FIGC richiedeva per la promozione in D, e quindi la squadra fu mantenuta nei campionati regionali fino al termine della stagione 1965-66 quando, ultima in classifica, cess\u00f2 la propria attivit\u00e0.\nLa nuova societ\u00e0 dell\"'U.S.D. Cascina\" ha militato in Prima Categoria fino al 1985, anno in cui vinse il campionato, salendo cos\u00ec in Promozione Toscana.\nNella Promozione Toscana 1992-1993 il Cascina ottenne un nuovo salto di categoria ed i nerazzurri militano cos\u00ec in Eccellenza Toscana fino alla vittoria di tale campionato nella stagione 1997-1998. Al Cascina Calcio venne conferita la Stella al merito sportivo 1995. La permanenza dei cascinesi nel CND durer\u00e0 per\u00f2 una sola stagione. \nIl Cascina ha in seguito giocato per altri due anni in Eccellenza, fino alla nuova promozione nel massimo campionato dilettantistico nel 2001.\nQuindi dal 2001 il Cascina ha militato nel campionato di Serie D, girone E, per sette anni consecutivi, ma dopo essere giunto al penultimo posto nel 2008 \u00e8 retrocesso in Eccellenza Toscana, categoria nella quale ha militato fino al 2010 quando retrocede ulteriormente. Nel successivo campionato di Promozione Toscana 2010-2011 il Cascina ottiene la salvezza, mentre nella seguente stagione 2011-2012 pur partito senza grosse ambizioni il club nerazzurro riesce a vincere il campionato con due giornate di anticipo, ottenendo la promozione in Eccellenza Toscana. Ritornata in Promozione nella stagione successiva, la societ\u00e0 cambia denominazione in \"Cascina Valdera A.S.D.\".\nAl termine della stagione 2015-16 retrocede nel campionato di Prima Categoria.\nNella stagione della stagione 2018-19 vince la Coppa Italia Promozione Toscana e si qualifica per i playoff. Vince la Finale Playoff il 10 giugno 2019 e viene promossa in Eccellenza."}
{"id": "1705269", "revid": "36426", "url": "https://it.wikipedia.org/wiki?curid=1705269", "title": "Bobolino", "text": ""}
{"id": "1705272", "revid": "287204", "url": "https://it.wikipedia.org/wiki?curid=1705272", "title": "Kozo Morishita", "text": ""}
{"id": "1705277", "revid": "767487", "url": "https://it.wikipedia.org/wiki?curid=1705277", "title": "Cryptosporidium", "text": "Cryptosporidium \u00e8 un genere di protozoo (Phylum: Apicomplexa, classe: Conoidasida) che infetta un'ampia variet\u00e0 di vertebrati; alcune specie infettano l'uomo, provocando un'enterite acuta che si manifesta con diarrea simile a quella colerica e dolori addominali. \nEziopatogenesi.\nL'uomo contrae la \"cryptosporidiosi\" ingerendo oocisti vitali di provenienza animale e/o umana, emesse con le feci e veicolate dall'acqua o dal cibo.\nLa cryptosporidiosi nei soggetti immunocompetenti \u00e8 spesso asintomatica e comunque autorisolvente. \nNegli ospiti immunocompromessi il parassita causa infezioni prolungate che possono anche avere esito letale. \nPer questa ragione la cryptosporidiosi \u00e8 considerata una delle infezioni opportuniste pi\u00f9 rischiose per i pazienti affetti dalla sindrome di immunodeficienza acquisita (AIDS).\nLe due specie che pi\u00f9 comunemente infettano l'uomo sono \"Cryptosporidium parvum\" e \"Cryptosporidium hominis\".\nCiclo biologico.\nIl ciclo biologico delle specie appartenenti al genere Cryptosporidium si svolge in un solo ospite (ciclo monoxeno) ed \u00e8 caratterizzato da un'alternanza di generazioni sessuate e asessuate. \nA differenza di altri protozoi parassiti del Phylum Apicomplexa, come \"Toxoplasma gondii\", agente della toxoplasmosi, o \"Plasmodium falciparum\", agente della forma pi\u00f9 grave di malaria umana, nessuna specie del genere \"Cryptosporidium\" pu\u00f2 essere coltivata in vitro, limitando la portata degli approcci sperimentali utilizzabili e lo sviluppo di nuovi farmaci. La specie pi\u00f9 studiata a livello cellulare e molecolare \u00e8 \"Cryptosporidium parvum\".\nIl ciclo pu\u00f2 essere schematizzato come segue:\nL'inizio dell'infezione avviene per l'ingestione di un numero anche limitato di oocisti che si schiudono a livello intestinale liberando ciascuna quattro sporozoiti infettanti.\nLo sporozoita infetta le cellule dell'epitelio intestinale e qui forma un \"vacuolo parassitoforo\" diverso da quello di altri parassiti Apicomplexa. Esso \u00e8 infatti situato in una posizione che si pu\u00f2 definire s\u00ec intracellulare, ma extracitoplasmatica. Ne consegue che il parassita appare come attaccato alla superficie della cellula infettata, sebbene sia in realt\u00e0 avvolto dalla membrana plasmatica di questa.\nAll'interno del vacuolo parassitoforo si ha la replicazione asessuata del protozoo tramite schizogonia, processo che culmina nella formazione di un cosiddetto \"meronte di tipo I\", il quale contiene 8 merozoiti geneticamente identici. I merozoiti possono infettare le cellule circostanti propagando l'infezione ad altre aree della mucosa intestinale, per poi replicarsi sempre tramite schizogonia e dare origine ai meronti di tipo II, ciascuno contenente 4 merozoiti.\nI merozoiti di tipo II possono andare incontro a due fasi distinte:\noppure\nLo zigote maturer\u00e0 poi ad oocisti, al cui interno si formeranno 4 sporozoiti attraverso un processo di replicazione sessuata (quindi con possibilit\u00e0 di ricombinazione genetica fra cromosomi omologhi), detto sporulazione.\nL'oocisti matura, protetta da una resistente parete proteica, viene rilasciata nel lume intestinale in seguito a lisi della cellula ospite e quindi dispersa nell'ambiente esterno tramite le feci, pronta ad infettare un nuovo individuo.\nDiagnosi.\nLa diagnosi viene fatta identificando microscopicamente la presenza di oocisti di circa 5\u00a0\u00b5m nelle feci, o pi\u00f9 raramente nella bile, dei soggetti infetti.\nVengono effettuate anche preparazioni con coloranti sia specifici come l'Auramina, sia con coloranti aspecifici come Giemsa e Ziehl-Neelsen.\nTalvolta si effettua anche un esame istologico colorando il campione bioptico con ematossilina-eosina evidenziando la presenza del protozoo intracellulare.\nEsami sierolgici per la ricerca della presenza degli anticorpi specifici non sono indicativi di infestazione in atto, poich\u00e9 l'immunit\u00e0 perdura a lungo dopo la prima infezione.\nRecentemente sono stati introdotti nuovi esami che mediante anticorpi monoclonali ricercano la presenza di antigeni protozooari nelle feci dei soggetti sospetti.\nTerapia.\nIl farmaco pi\u00f9 usato per il trattamento della criptosporidiosi \u00e8 la Spiramicina, talvolta viene usata anche la Paramomicina. L'efficacia di entrambi \u00e8 per\u00f2 scarsa."}
{"id": "1705280", "revid": "1652635", "url": "https://it.wikipedia.org/wiki?curid=1705280", "title": "Villa Thiene", "text": "Villa Thiene, situata a Quinto Vicentino, \u00e8 una villa veneta costruita dall'architetto Andrea Palladio a partire dal 1542, probabilmente basandosi su un progetto di Giulio Romano, e ampiamente rimaneggiata da Francesco Muttoni in anni anteriori al 1740, che confer\u00ec all'edificio l'aspetto attuale. \u00c8 dal 1996 nella lista dei patrimoni dell'umanit\u00e0 dell'UNESCO, assieme alle altre ville palladiane del Veneto.\nStoria.\nLa villa Thiene di Quinto, come il palazzo di famiglia a Vicenza, fu costruita per Marcantonio e Adriano Thiene probabilmente in base a un progetto di Giulio Romano, poi modificato dal direttore dei lavori, Palladio.\nAffacciata sul fiume Tesina, essa era situata al centro di due grandi corti agricole dei Thiene. Il progetto prevedeva una soluzione ben diversa da quella delle altre ville palladiane: la fabbrica \u00e8 dominata da una grande loggia voltata a botte, pi\u00f9 alta del resto dell'edificio, mentre l'esterno \u00e8 articolato con lesene doriche, raddoppiate sui lati corti. La struttura \u00e8 eseguita in mattoni \u2014 in origine coperti da intonaco, ma ora a vista \u2014 con un uso limitato di pietra bianca nelle basi, nei capitelli, nei davanzali delle finestre e agli angoli del cornicione e del timpano. Il resto delle parti sagomate \u00e8 eseguito in cotto. Il progetto venne redatto fra il 1542 e il 1543, in contemporanea con quello del palazzo, e la costruzione verosimilmente si arrest\u00f2 negli anni cinquanta: la morte di Adriano (avvenuta alla corte di Francia, al servizio di Francesco II) e lo spostamento degli interessi familiari nel Ferrarese, a seguito dell'acquisizione del feudo e del titolo di conte di Scandiano da parte di Ottavio, figlio di Marcantonio, sono probabilmente all'origine dell'incompletezza della fabbrica.\nNel 1614 Inigo Jones registra nella sua copia dei \"Quattro libri dell'architettura\" lo stato di incompiutezza dell'edificio, cui mancava la volta della loggia. Un intervento di Francesco Muttoni, certamente anteriore al 1740, insiste pesantemente sull'edificio: pur conservando gli appartamenti eseguiti, elimina la grande loggia e crea una nuova facciata principale verso sud. Quelli che dovevano essere i fianchi diventano quindi le odierne facciate, con una rotazione di 90 gradi. Nelle due stanze a sinistra rimangono gli affreschi realizzati da Giovanni Demio nei primi anni cinquanta.\nLa villa \u00e8 stata inserita nel 1996 nella lista dei patrimoni dell'umanit\u00e0 dell'UNESCO \"Vicenza e le ville palladiane del Veneto\"."}
{"id": "1705284", "revid": "287204", "url": "https://it.wikipedia.org/wiki?curid=1705284", "title": "Microsoft Points", "text": "I Microsoft Points, noti anche con l'acronimo MSP, erano i punti acquistabili online e offline per l'ottenimento di contenuti scaricabili dal Marketplace di Xbox e Xbox 360, entrambe console di propriet\u00e0 di Microsoft. Gli MSP furono introdotti nel novembre del 2005 e rimossi nell'agosto del 2013, quando Microsoft li sostitu\u00ec con le valute locali.\nModalit\u00e0 di acquisto.\nIl costo di una carta comprata nei negozi era di circa 30\u20ac e conteneva 2100 MSP, mentre se ci si registrava al sito ufficiale Xbox si potevano comprare i punti online tramite carta di credito (si potevano utilizzare anche quelle ricaricabili come la Postepay) al prezzo di circa 25\u20ac per 2000 MSP.\nIn Italia era disponibile solamente un'altra ricarica, da 4200 MSP, mentre nei mercati esteri le card si trovavano anche nei seguenti tagli:\nIl prezzo degli MSP variava in base ai singoli mercati d'appartenenza. In Europa il cambio era di circa 1,20\u00a0\u20ac per 100 MSP."}
{"id": "1705298", "revid": "538762", "url": "https://it.wikipedia.org/wiki?curid=1705298", "title": "Quartiere Colleatterrato", "text": "Colleatterrato \u00e8 un quartiere di Teramo. &lt;br&gt; \n\u00c8 diviso in due nuclei, meglio individuati come \"Colleatterrato Basso\" e \"Colleatterrato Alto\", collegati dalla strada principale che l'attraversa e denominata Via Giovanni XXIII. &lt;br&gt;\nColleaterrato Alto e Colleatterrato Basso hanno due borghi antichi attorno ai quali sono nate zone di recente costruzione a seguito dell'istituzione di \"zona 167\". \nAgli inizi degli anni '70 il Comune di Teramo, individu\u00f2 in detta zona (est versante mare) alcune aree sulle quali, l'Istituto Autonomo Case Popolari della provincia di Teramo (I.A.C.P.), realizz\u00f2 gli edifici di edilizia residenziale. \nAnche alcune Cooperative edilizie trovarono in questa zona le aree destinate alla costruzione di abitazioni per i soci, per cui ben presto il quartiere prese vita e oggi \u00e8 uno dei pi\u00f9 popolosi della citt\u00e0.\n\u00c8 di recente costituzione un ampliamento della parte \"bassa\" denominata \"S. Benedetto\" dove sono stati realizzati nuovi edifici sia dall'A.T.E.R. (ex IACP) che dalle Cooperative.\nChiesa di Santa Maria in Cartecchio.\nLa sua architettura \u00e8 di grande interesse storico e artistico. Edificata nel 1512 forse su un preesistente edificio fortificato, come testimonia la presenza all'interno del campanile di una struttura circolare interpretata come un'antica torre di difesa. Alcuni ritengono che la chiesa sia sorta sull'antico complesso benedettino di Santa Maria in Carterulis. Di particolare interesse la leggenda secondo la quale un giorno le genti del luogo videro una donna celestiale apparire sopra il \"cerquone\" (la grande quercia) di Cartecchio. La donna chiese testualmente al popolo: \"Qui presso s'innalzi la nuova chiesa alla gran madre di Dio!\". Quindi la figura scomparve e un fulmine colp\u00ec l'albero sul cui terreno in seguito fu costruita una nuova chiesa. Secondo la tradizione, il nome di Cartecchio potrebbe derivare proprio dalla quercia \"\u201cscartecchiata\u201d\", ovvero divelta. Il quercione e le tradizioni ad esso collegate furono studiate da Pannella che al riguardo pubblic\u00f2 un saggio sulla Rivista Abruzzese. \u00c8 invece grazie al pittore Salvatore Di Giuseppe che \u00e8 giunto fino a noi un dipinto che raffigura chiesa e \"quercia\"."}
{"id": "1705305", "revid": "287204", "url": "https://it.wikipedia.org/wiki?curid=1705305", "title": "Kenji Nagai", "text": "Arrivato in Birmania due giorni prima che scoppiasse la rivolta, il 27 settembre stava seguendo una dimostrazione a pochi passi dal Traders Hotel di Rangoon quando il proiettile sparato da un militare lo ha raggiunto. La sua morte \u00e8 stata resa celebre dallo scatto di un altro reporter, Adrees Latif, che ha fotografato Nagai mentre, gi\u00e0 disteso per terra dopo essere stato colpito, tentava di scattare un'ultima immagine. Per questo scatto Latif \u00e8 stato premiato con il Premio Pulitzer per la miglior fotografia di ultim'ora nel 2008."}
{"id": "1705307", "revid": "125955185", "url": "https://it.wikipedia.org/wiki?curid=1705307", "title": "Hijas del Tomate", "text": "Hijas del Tomate \u00e8 l'album di debutto delle Las Ketchup. Pubblicato nel 2002, ha raggiunto la prima posizione della classifica degli album spagnola grazie anche ai due singoli estratti, \"Aserej\u00e9\" e \"Kusha las payas\", entrambi di successo, in particolare \"Aserej\u00e9\", tormentone estivo del 2002."}
{"id": "1705310", "revid": "6923", "url": "https://it.wikipedia.org/wiki?curid=1705310", "title": "Motomondiale 1985", "text": "La stagione 1985 \u00e8 stata la trentasettesima del motomondiale; come l'anno precedente si svolsero 12 gran premi, 11 in Europa e uno in Africa.\nIl contesto.\nNessuna modifica venne inserita in merito ai punteggi e alla loro assegnazione. La situazione della politica dell'apartheid in atto in Sudafrica ebbe anche alcune ripercussioni sul campionato motociclistico. In occasione del Gran Premio motociclistico del Sudafrica il Giappone viet\u00f2 la partecipazione di suoi piloti (Takazumi Katayama pilota ufficiale Honda tra i principali), la Jugoslavia viet\u00f2 invece l'ingresso nel paese ai piloti sudafricani in occasione del GP di casa.\nFu una stagione da dominatore per Freddie Spencer, che riusc\u00ec a vincere sia nella classe 250 che nella 500 con la Honda. Nella classe regina Spencer super\u00f2 il campione uscente Eddie Lawson e l'ex iridato della 250 Christian Sarron, entrambi su Yamaha; quarto (su Honda) il promettente australiano Wayne Gardner.\nIl titolo della Honda in 250 arriv\u00f2 diciotto anni dopo l'ultimo, ottenuto da Mike Hailwood nel 1967.\nLa classe 125 fu conquistata da Fausto Gresini dopo una dura lotta con Pier Paolo Bianchi, fu il quarto titolo consecutivo per la Garelli. Lo svizzero Stefan D\u00f6rflinger conquist\u00f2 il titolo nella classe 80, classe in cui Angel Nieto (che nel frattempo aveva lasciato la quarto di litro) vinse il suo 90\u00ba (e ultimo) Gran Premio, quello di Francia.\nTra i sidecar, Egbert Streuer si riconferm\u00f2 campione, con Werner Schw\u00e4rzel di nuovo secondo; Rolf Biland, terzo, port\u00f2 al debutto il nuovo motore Krauser quattro cilindri, facendolo vincere ad Assen.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nLa classe 500 fu presente in tutte e 12 le occasioni e Freddie Spencer su Honda NSR ottenne la vittoria in sette occasioni, aggiudicandosi matematicamente il titolo iridato con una gara di anticipo sul termine della stagione.\nPrecedette in classifica le due Yamaha del connazionale Eddie Lawson (vincitore di 3 GP e detentore del titolo del 1984) e del francese Christian Sarron (1 vittoria in stagione, oltre che detentore del titolo della classe 250 del 1984).\nFurono quattro le case motociclistiche ad ottenere punti in classifica costruttori, oltre a Honda e Yamaha ottenne punti anche la Suzuki, di cui continuava peraltro il parziale disimpegno dalle gare, e la Chevallier.\nAl termine della stagione Franco Uncini, vincitore del titolo mondiale 1982, annunci\u00f2 il ritiro dalle corse motociclistiche.\nClasse 250.\nCome gi\u00e0 nella classe regina il dominio di Freddie Spencer fu molto netto, tanto da aggiudicarsi matematicamente il titolo con due gare di anticipo e non partecipare agli ultimi due appuntamenti della stagione.\nAnche in questa classe ottenne 7 successi su 12 prove, precedendo in classifica Anton Mang, anch'egli su Honda come il vincitore, e Carlos Lavado su Yamaha.\nTra i debuttanti della stagione nella quarto di litro vi furono Garelli, Aprilia e Malanca. La Casa lombarda fece debuttare una bicilindrica a V progettata da Jan Thiel e pilotata da \u00c1ngel Nieto e Maurizio Vitali; l'Aprilia prepar\u00f2 una bicilindrica a motore Rotax pilotata da Loris Reggiani; la Malanca si affid\u00f2 a Guy Bertin, Stefano Caracchi e Marcellino Lucchi. Tra le tre novit\u00e0 italiane, la pi\u00f9 fortunata fu l'Aprilia, che ottenne i suoi primi punti in Germania e il suo primo podio a Misano. La Garelli fu decisamente meno fortunata: Nieto, dopo 3 mancate qualificazioni nei primi gran premi dell'anno, decise di lasciare questa categoria, mentre Vitali fin\u00ec 22\u00ba. Ancora peggio fecero le Malanca, mai a punti.\nClasse 125.\nLa classe 125 si disput\u00f2 su 10 prove, non essendo presente in Sudafrica e in Jugoslavia.\nSulle 10 gare in programma, i primi tre piloti in classifica ottennero tre vittorie a testa, con Fausto Gresini su Garelli che precedette Pier Paolo Bianchi e August Auinger su MBA; fu proprio la MBA ad aggiudicarsi il titolo riservato ai costruttori.\nClasse 80.\nLa classe di minor cilindrata del mondiale fu anche quella che disput\u00f2 il minor numero di prove, solo 7; fu anche quella in cui la lotta per il titolo piloti termin\u00f2 pi\u00f9 presto: Stefan D\u00f6rflinger su Krauser (marca che aveva rilevato il reparto sportivo della Z\u00fcndapp, vincitrice l'anno precedente e nel frattempo fallita) si assicur\u00f2 matematicamente il titolo gi\u00e0 in Francia.\nAlle sue spalle, pur avendo ottenuto un maggior numero di vittorie (3 contro le due del pilota svizzero), giunse il pilota spagnolo Jorge Mart\u00ednez sulla Derbi.\nClasse sidecar.\nCon i primi due equipaggi a parit\u00e0 di punti al termine della stagione, il titolo venne assegnato a Egbert Streuer e Bernard Schnieders per il maggior numero di successi rispetto a Werner Schw\u00e4rzel e Fritz Buck: tre vittorie contro una nei singoli gran premi.\nLe restanti due prove del campionato sono state appannaggio dell'equipaggio terzo classificato, cio\u00e8 Rolf Biland e Kurt Waltisperg."}
{"id": "1705312", "revid": "161374", "url": "https://it.wikipedia.org/wiki?curid=1705312", "title": "Monty Burns", "text": ""}
{"id": "1705314", "revid": "647919", "url": "https://it.wikipedia.org/wiki?curid=1705314", "title": "Liveni", "text": ""}
{"id": "1705318", "revid": "1115371", "url": "https://it.wikipedia.org/wiki?curid=1705318", "title": "KeyBank Center", "text": "Il KeyBank Center \u00e8 un'arena coperta situata nel centro di Buffalo, New York, USA. Ospita le partite dei Buffalo Sabres della NHL e dei Buffalo Bandits della NLL. In passato hanno giocato in quest'arena anche i Buffalo Destroyers dell'Arena Football League, i Buffalo Blizzard della National Professional Soccer League II e i Buffalo Wings della Roller Hockey International.\nStoria.\nL'arena venne inaugurata il 21 settembre 1996, per sostituire il vecchio Buffalo Memorial Auditorium. Era nota durante la fase di costruzione come Crossroads Arena; tuttavia, una volta ultimata, i diritti di denominazione vennero venduti alla Marine Midland Bank, societ\u00e0 parte del gruppo bancario HSBC, e l'arena venne rinominata Marine Midland Arena prima ancora che venne giocata la prima partita. Nel 1999, l'arena cambi\u00f2 nome per diventare HSBC Arena. Viene informalmente chiamata dai cittadini di Buffalo \"The Marina\" e \"Fort Knox\" (in riferimento ai proprietari originari dei Sabres, Seymour e Northrup Knox). In seguito all'acquisizione di una parte del gruppo HSBC da parte del gruppo finanziario First Niagara il nome dell'arena \u00e8 stato modificato nell'agosto 2011.\nIl primo concerto che si svolse qui fu un concerto dei Goo Goo Dolls il 28 settembre 1996. Inoltre fu sede del \"try to shup me up tour\" di Avril Lavigne il 18 maggio 2003 e vi fu registrato il primo dvd di Avril \"my world\".\nL'HSBC Arena ha inoltre ospitato nel corso degli anni diversi eventi sportivi: il Draft NHL del 1998; il Campionato di basket NCAA nel 2000, 2004 e 2007; il torneo di hockey NCAA Frozen Four nel 2003; diversi eventi di wrestling, tra cui i pay-per-view WWE Great American Bash del 2005 e WWE Armageddon del 2008.\nNel 2011 ospit\u00f2 il 35\u00ba Campionato mondiale di hockey su ghiaccio Under-20, vinto dalla Russia.\nL'incidente del maxischermo.\nIl 16 novembre 1996, il maxischermo dell'arena prodotto dalla societ\u00e0 Daktronics, cadde sul campo da gioco mentre veniva spostato; fortunatamente i giocatori che si stavano allenando erano gi\u00e0 rientrati negli spogliatoi e nessuno venne ferito nell'incidente. La partita tra i Sabres e i Boston Bruins, in programma per quella sera, venne rinviata."}
{"id": "1705319", "revid": "433605", "url": "https://it.wikipedia.org/wiki?curid=1705319", "title": "Kaole", "text": "Kaole \u00e8 una cittadina della Tanzania, situata sulla costa dell'Oceano Indiano, a sud di Bagamoyo, nei pressi di Dar es Salaam. Il luogo \u00e8 noto soprattutto per il suo interesse archeologico: vi si trovano le rovine di un complesso di edifici che testimoniano la presenza di una comunit\u00e0 \"shirazi\" (islamica) sviluppatasi fra il XIII e il XVI secolo. Tra questi edifici c'\u00e8 quella che si ritiene essere la pi\u00f9 antica moschea dell'Africa orientale.\nLa citt\u00e0, fondata nel XIII secolo, si chiamava originariamente Pumbuji. Nel XVI secolo, con l'arrivo dei Portoghesi, inizi\u00f2 a declinare, e fu in seguito abbandonata. Le popolazioni Zaramo della zona ribattezzarono successivamente il luogo \"Kalole\", letteralmente \"vai a vedere\", evidentemente con riferimento allo spettacolo delle rovine. Dopo l'abbandono, gran parte dell'antica citt\u00e0 shirazi \u00e8 andata distrutta dall'umidit\u00e0 o dall'avanzare della fitta vegetazione di mangrovie.\nIl complesso archeologico \u00e8 costituito da due moschee e 30 tombe, datate intorno al XIII secolo; la moschea pi\u00f9 antica delle due \u00e8 considerata la pi\u00f9 antica dell'intera Africa orientale. Le tombe sono in pietra corallina, con colonne di pietra; secondo la tradizione sarebbero i sepolcri dei \"diwani\", i reggenti locali, discendenti di Ali Muhamad al-Hatim al-Barawi. Le rovine furono studiate per la prima volta dall'inglese Neville Chittick intorno al 1958.\nIl complesso archeologico comprende anche un piccolo museo dove sono contenuti alcuni manufatti trovati nelle rovine e nei resti delle tombe, come vasellame, lampade ad olio e altri oggetti di uso comune, alcuni provenienti dalla Cina."}
{"id": "1705321", "revid": "767487", "url": "https://it.wikipedia.org/wiki?curid=1705321", "title": "\u00d3scar Dom\u00ednguez", "text": "Biografia.\nNato a San Crist\u00f3bal de La Laguna sull'isola di Tenerife, Dom\u00ednguez trascorse la sua giovinezza con la nonna a Tacoronte e dedic\u00f2 s\u00e9 stesso alla pittura sin dalla giovane et\u00e0, soffrendo una seria malattia che lo colpiva nella crescita e causava una progressiva deformazione delle sue ossa facciali e degli arti.\nA 21 anni and\u00f2 a Parigi, dove lavor\u00f2 inizialmente per suo padre nel mercato centrale di Les Halles e spese le sue notti a bere nei cabaret. Frequent\u00f2 poi alcune scuole d'arte e visit\u00f2 gallerie e musei.\nDom\u00ednguez fu rapidamente attratto dai pittori \"avant-garde\", notevolmente da Yves Tanguy e da Pablo Picasso, le cui influenze sono visibili nei suoi primi lavori. A 25 anni dipinse un autoritratto pieno di premonizioni su come sarebbe diventato: con una mano deforme e con le vene del braccio tagliate. Medit\u00f2 di uccidersi a 27 anni, e successivamente di farlo tagliandosi le vene.\nNel 1933 Dom\u00ednguez incontr\u00f2 Andr\u00e9 Breton, un teorico del Surrealismo, e Paul \u00c9luard, noto come il poeta di questo movimento, prendendo parte l'anno successivo all'esibizione surrealista tenuta a Copenaghen e a quelle di Londra e Tenerife nel 1936.\nSi appropri\u00f2 della nuova tecnica russa della decalcomania nel 1936; usando la gouache stese sottilmente su un foglio di carta o di altro materiale (a volte veniva usato il vetro), che veniva poi pressato su di un'altra superficie, come un'interfodera.\nIl suo dipinto a olio del 1937, \"La Macchina Infernale\", fu venduto per 2.770.000 franchi l'8 giugno 2000 a \"Drouot-Montaigne\", a Parigi.\nAlla sua vita e alla sua figura gli sono stati dedicati un documentario e un film: \"Visite \u00e0 Oscar Dominguez\" di Alain Resnais (1947) e \"\u00d3scar. Una pasi\u00f3n surrealista\" di Lucas Fern\u00e1ndez (2008)"}
{"id": "1705322", "revid": "253269", "url": "https://it.wikipedia.org/wiki?curid=1705322", "title": "Michael Ontkean", "text": "Biografia.\nFiglio dell'attore e pugile Leonard Ontkean e dell'attrice Muriel Cooper, Ontkean si laurea all'universit\u00e0 del New Hampshire; in quegli anni si mette in evidenza nella squadra di hockey su ghiaccio, in cui milita per tre anni dal 1966 al 1969 tanto da venire incluso nella Hall of Fame della UNH (University of New Hampshire).\nDopo varie partecipazioni in veste di guest star a diverse serie tv, tra il 1972 e il 1974 Ontkean conosce una certa notoriet\u00e0 interpretando la parte di Willie Gillies nel telefilm \"A tutte le auto della polizia\". La sua fortuna \u00e8 comunque legata al ruolo iconico dello sceriffo Harry Truman nella serie televisiva \"I segreti di Twin Peaks\", che nel 1991 gli frutta una candidatura ai Soap Opera Digest Awards.\nAl cinema debutta nel 1972 grazie al film \"Il potere di Satana\". Tra i suoi successi, \"Colpo secco\" (1977) di George Roy Hill, \"Il sangue degli altri\" (1984) di Claude Chabrol e \"Il grande cuore di Clara\" (1988) di Robert Mulligan. Negli ultimi anni \u00e8 tornato a lavorare per la televisione, partecipando a diversi episodi della serie televisiva \"North Shore\".\nDopo un primo matrimonio durato nove anni (dal 1981 al 1990), si \u00e8 sposato con l'attrice Jamie Smith-Jackson da cui ha avuto due figlie.\nOntkean era stato contattato da David Lynch per riprendere nuovamente il ruolo dello sceriffo Truman anche per la nuova stagione di \"Twin Peaks\", trasmessa dalla tv Showtime nel 2017; l'attore canadese per\u00f2 ha rifiutato, avendo gi\u00e0 annunciato l'anno precedente il suo definitivo ritiro dalle scene."}
{"id": "1705323", "revid": "830939", "url": "https://it.wikipedia.org/wiki?curid=1705323", "title": "Santosh Sivan", "text": "Biografia.\nLa sua \u00e8 una famiglia di cineasti: suo padre lavora per la cinematografia in lingua malayalam; ha due fratelli, uno pi\u00f9 grande (Sanjiv Sivan) e uno pi\u00f9 piccolo (Sangeeth Sivan), entrambi registi.\nCome direttore della fotografia ha lavorato in oltre quaranta film dagli anni Ottanta a met\u00e0 anni Novanta, grazie ai quali ha vinto undici National Film Awards.\nCome regista ha raggiunto una notevole fama a Bollywood grazie a \"The Terrorist\" (1999) e a \"Asoka\" (2001)."}
{"id": "1705324", "revid": "339392", "url": "https://it.wikipedia.org/wiki?curid=1705324", "title": "Techno thriller", "text": ""}
{"id": "1705330", "revid": "767487", "url": "https://it.wikipedia.org/wiki?curid=1705330", "title": "Frontiera (film)", "text": "Frontiera (\"The Border\") \u00e8 un film americano del 1982, diretto da Tony Richardson.\nTrama.\nUn agente di confine corrotto decide di cambiare vita e fare la cosa giusta, aiutando una clandestina messicana quando il figlio di lei viene rapito e messo in vendita sul mercato nero."}
{"id": "1705342", "revid": "767487", "url": "https://it.wikipedia.org/wiki?curid=1705342", "title": "The Singles 1992-2003", "text": "The Singles 1992-2003 \u00e8 il primo greatest hits della band californiana No Doubt, pubblicato nel 2003.\nDescrizione.\nL'album contiene 13 singoli pubblicati nel corso della carriera del gruppo, a partire da \"Trapped in a Box\" (pubblicato in maniera indipendente nel 1992), passando per gli estratti dagli album di maggior successo della band, ossia \"Tragic Kingdom\", \"Return of Saturn\" e \"Rock Steady\". Non sono invece presenti i due singoli estratti da \"The Beacon Street Collection\", che furono diffusi anch'essi in maniera indipendente (\"Squeal\" e \"Doghouse\"), cos\u00ec come non sono presenti gli ultimi due estratti da \"Tragic Kingdom\" (\"Happy Now?\" ed \"Hey You!\"). Sono presenti inoltre il brano \"It's My Life\", cover del brano portato al successo dai Talk Talk nel 1984, e un remix di \"Hey Baby\" chiamato \"Girls Get The Bass On The Back\" e realizzato da Philip Steir.\nIl brano \"It's My Life\" \u00e8 stato pubblicato come singolo il 30 ottobre 2003.\nLa produzione \u00e8 iniziata nel settembre 2003, con la registrazione di \"It's My Life\", prodotto come singolo da Nellee Hooper. Il videoclip del brano \u00e8 stato girato da David LaChapelle presso l'Hotel Ambassador di Los Angeles.\nQuasi contemporaneamente (a seconda delle date di pubblicazione decise per le diverse nazioni) la pubblicazione del disco, \u00e8 stata pubblicata una raccolta di b-sides, remix e rarit\u00e0 chiamata \"Boom Box\"\nNel 2004 \u00e8 uscito il DVD \"The Videos 1992-2003\" contenente i video musicali della band.\nIcon.\n\"Icon\" \u00e8 una raccolta pubblicata dai No Doubt il 2 novembre 2010 e contenente la stessa tracklist dell'album \"The Singles 1992-2003\", anche se con una nuova grafica e un prezzo pi\u00f9 basso.\nSuccesso commerciale.\nIl disco ha debuttato alla seconda posizione nella \"Billboard 200\", vendendo 253.000 copie nella prima settimana. \u00c8 stato certificato doppio disco di platino dalla Recording Industry Association of America (RIAA) il 21 luglio 2004 ed ha venduto 2,2 milioni di copie negli Stati Uniti. In Canada l'album \u00e8 stato certificato doppio disco di platino il 13 giugno 2005, mentre \u00e8 stato certificato disco di platino in Australia, Regno Unito, Nuova Zelanda e Norvegia; disco d'oro in Argentina e Svizzera."}
{"id": "1705345", "revid": "1718925", "url": "https://it.wikipedia.org/wiki?curid=1705345", "title": "Siri Hustvedt", "text": "Nasce in Minnesota da genitori di origine norvegese; il padre, Lloyd Hustvedt, docente di letteratura scandinava e la madre Ester Vegan emigrano dalla Norvegia all'et\u00e0 di trent'anni.\nSiri Hustvedt si diploma in Storia presso il St. Olaf College, in Minnesota, e consegue un Ph.D. in letteratura inglese presso la Columbia University (New York) con una tesi su Charles Dickens.\nNel 1990 e 1991 inizia la sua pubblicazione di poesie e brevi romanzi su \"The Paris Review\" e \"Fiction\".\nNel 1998. pubblica il suo primo romanzo, \"La benda sugli occhi.\"\nNel 2004 si \u00e8 imposta al pubblico mondiale con il libro \"What I loved\", tradotto successivamente in italiano da Einaudi con il titolo \"Quello che ho amato\".\nAttualmente vive a Brooklyn con il marito Paul Auster e loro figlia Sophie, cantante e attrice."}
{"id": "1705348", "revid": "287204", "url": "https://it.wikipedia.org/wiki?curid=1705348", "title": "Tyrrell 020", "text": "La Tyrrell 020 fu la vettura del team Tyrrell che corse nella stagione 1991. Era guidata da Stefano Modena e Satoru Nakajima. Progettata sempre da Harvey Postlethwaite presentava le pi\u00f9 importanti novit\u00e0 per quanto riguardava il motore, in quanto i buoni risultati ottenuti l'anno precedente, convinsero la Honda a fornire il suo V10 campione del mondo in carica alla squadra di Ken Tyrrell per la stagione, ma a parte qualche acuto (secondo posto di Modena a Monaco in griglia, secondo posto in gara in Canada) la vettura non mantenne le attese, a causa di un errato calcolo della distribuzione dei pesi (grave errore progettuale che venne notato solo a stagione inoltrata) e della scarsa competitivit\u00e0 delle gomme Pirelli, ormai prossima al ritiro dalla Formula 1 a fine stagione.\nLa vettura fu utilizzata anche nelle due stagioni seguenti in versioni evolute: la Tyrrell 020B motorizzata Ilmor per il 1992 e la Tyrrell 020C motorizzata Yamaha per il 1993.\nNella prima delle due stagioni fu condotta da Olivier Grouillard affiancato da Andrea De Cesaris; nel 1993 al pilota italiano venne affiancato il giapponese Ukyo Katayama."}
{"id": "1705361", "revid": "729019", "url": "https://it.wikipedia.org/wiki?curid=1705361", "title": "Motomondiale 1986", "text": "La stagione 1986 \u00e8 stata la trentottesima del motomondiale e come negli anni immediatamente precedenti le prove in calendario furono 12; venne per\u00f2 soppresso l'unico gran premio non europeo, quello del Sudafrica, per problemi derivanti dalla situazione dell'apartheid in quella nazione. L'ultima gara della stagione fu la prima ed unica edizione del \"Gran Premio del Baden-W\u00fcrttemberg\", ospitato sull'Hockenheimring, dove peraltro non corsero le cilindrate maggiori.\nIl contesto.\nNessuna modifica venne introdotta in merito al punteggio e alla loro assegnazione; nessuna classe disput\u00f2 tutte e 12 i gran premi in calendario mentre furono quattro le occasioni in cui corsero tutte le classi.\nSecondo titolo mondiale in classe 500 per Eddie Lawson. Dopo aver dominato la stagione 1985, infatti, Freddie Spencer inizi\u00f2 ad essere affetto dalla sindrome del tunnel carpale, il talentuoso pilota statunitense non vincer\u00e0 pi\u00f9 un Gran Premio. A diventare prima guida in casa Honda fu l'australiano Wayne Gardner, secondo in graduatoria; terzo Randy Mamola con la Yamaha del team di Kenny Roberts.\nIn classe 250, secondo titolo per il venezuelano Carlos Lavado, vincitore di sei delle undici gare disputatesi.\nNella classe 125 la lotta tra i compagni di squadra Fausto Gresini e Luca Cadalora and\u00f2 a favore del secondo. Nella classe 80 Jorge Mart\u00ednez ferm\u00f2 la striscia di vittorie di Stefan D\u00f6rflinger, riportando l'iride alla Derbi. A fine stagione \u00c1ngel Nieto annunci\u00f2 il ritiro, dopo 23 stagioni di corse e 90 gare vinte nel motomondiale.\nNei sidecar, terzo titolo per l'olandese Egbert Streuer, che come la stagione precedente termin\u00f2 il mondiale con gli stessi punti del secondo classificato, il francese Alain Michel, il quale perse il titolo all'ultimo GP a causa del casco male allacciato.\nTra gli avvenimenti dell'anno da registrare anche la nascita dell'IRTA (International Road Racing Teams Association) che avrebbe dovuto rappresentare gli interessi delle maggiori squadre e porsi come interlocutrice nei confronti della FIM e degli organizzatori dei gran premi.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nLa classe regina fu presente in tutte le occasioni ad eccezione dell'ultima gara disputatasi in Baden-W\u00fcrttemberg; al termine delle 11 prove e grazie a 7 vittorie, il titolo piloti fu di Eddie Lawson su Yamaha che precedette Wayne Gardner su Honda (che ottenne 3 vittorie) e Randy Mamola nuovamente su Yamaha (che ottenne un unico successo). Quest'ultimo tra l'altro corse in una squadra il cui team manager era il pluriiridato della stessa categoria Kenny Roberts.\nDopo aver segnato la pole position nelle prove, durante il primo gran premio stagionale in Spagna Freddie Spencer (detentore del titolo dell'anno precedente) si ritirer\u00e0 per i dolori causati dalla tendinite e non otterr\u00e0 pi\u00f9 risultati di rilievo nella stagione; proprio in Spagna si vide anche la prima vittoria di Gardner in un gran premio.\nPerdurando l'assenza in forma ufficiale della Suzuki, le prime posizioni della classifica furono quasi tutte occupate da piloti Honda e Yamaha; l'unica altra casa ad apparire in classifica fu la Cagiva, con la C10 condotta da Juan Garriga che giunse al 17\u00ba posto.\nClasse 250.\nCome gi\u00e0 la classe 500, anche la quarto di litro non fu presente nell'ultima prova del campionato e, sempre come nella classe maggiore, si dovette trovare un nuovo campione iridato visto che il detentore del titolo Freddie Spencer non poteva difenderlo.\nDopo 11 prove il titolo fu di Carlos Lavado su Yamaha davanti a quattro Honda con Sito Pons in seconda posizione e Dominique Sarron (fratello di Christian che aveva ottenuto il titolo di questa classe solo due anni prima) in terza posizione.\nLe vittorie nei singoli gran premi furono per 6 volte di Lavado e per 2 di Pons; ottennero invece una vittoria ciascuno Sarron e Anton Mang su Honda, Tadahiko Taira su Yamaha. Il titolo riservato ai costruttori fu della Honda.\nClasse 125.\nAnche la classe 125 disput\u00f2 il campionato su 11 prove, non essendo presente in occasione del Gran Premio motociclistico di Jugoslavia.\nLa fecero da padrone le due Garelli ufficiali di Luca Cadalora e Fausto Gresini che si imposero in 8 occasioni (quattro per ciascun pilota) con i due piloti arrivati nell'ordine precedendo la Ducados di Domenico Brigaglia e componendo un podio composto da soli piloti italiani.\nClasse 80.\nNella classe di minor cilindrata del mondiale le prove disputate furono solo 9 e il campionato visse anche in questo caso sul duello di due piloti della stessa casa motociclistica, in questo caso la spagnola Derbi che piazz\u00f2 Jorge Mart\u00ednez (vincitore di quattro gran premi e gi\u00e0 secondo l'anno precedente) al primo posto e Manuel Herreros (con un successo) al secondo. Giunse solamente al terzo posto il detentore del titolo, lo svizzero Stefan D\u00f6rflinger su Krauser.\nClasse sidecar.\nCome gi\u00e0 accaduto l'anno precedente i primi due equipaggi terminarono la stagione a parit\u00e0 di punti; il titolo venne assegnato a Egbert Streuer e Bernard Schnieders per il maggior numero di successi, 5 vittorie contro le 2 ottenute da Alain Michel e Jean-Marc Fresc."}
{"id": "1705363", "revid": "1048993", "url": "https://it.wikipedia.org/wiki?curid=1705363", "title": "Luigi Bonos", "text": "Biografia.\nLuigi Bonos, figlio di genitori ungheresi artisti di circo, lavor\u00f2 negli anni trenta e quaranta insieme ai fratelli Gianni (1907-1956) e Vittorio (1908-1966), formando un trio di fantasisti comici. Sempre insieme ai fratelli esord\u00ec nel cinema nel 1943. \u00c8 ricordato spesso per la sua presenza nei film con Bud Spencer e Terence Hill in cui la sua recitazione, seppur marginale, rimane significativa.\nTra le pellicole pi\u00f9 significative girate insieme alla celebre coppia di attori, basti ricordare il ruolo del vicesceriffo in \"Uno sceriffo extraterrestre... poco extra e molto terrestre\", il meccanico navale in \"Lo chiamavano Bulldozer\" e l'oste costretto a sopportare le prepotenze della clientela in \"Lo chiamavano Trinit\u00e0...\"; tra le pellicole pi\u00f9 note recitate con altri artisti si pu\u00f2 ricordare il simpatico ruolo del dottor Schnautzer in \"L'esorciccio\", nella quale \u00e8 al fianco di Ciccio Ingrassia e Lino Banfi. \u00c8 apparso nei titoli dei film come Gigi Bonos, Luigi Bonos, Louis Williams e Duane Bowland.\n\u00c8 deceduto a Roma nel 2000.\nTelevisione.\nCarosello.\nPartecip\u00f2 inoltre alla rubrica pubblicitaria televisiva di Rai1, \"Carosello\", dal 1974 al 1976 insieme a Corinne Cl\u00e9ry e Yul Brinner, pubblicizzando il brandy Ren\u00e9 Briand."}
{"id": "1705374", "revid": "834", "url": "https://it.wikipedia.org/wiki?curid=1705374", "title": "Passero del Giappone", "text": ""}
{"id": "1705378", "revid": "1745361", "url": "https://it.wikipedia.org/wiki?curid=1705378", "title": "Gran Premio di Francia 1975", "text": "Il Gran Premio di Francia 1975 \u00e8 stata la nona prova della stagione 1975 del Campionato mondiale di Formula 1. Si \u00e8 corsa domenica 6 luglio 1975 sul Circuito di Le Castellet. La gara \u00e8 stata vinta dall'austriaco Niki Lauda su Ferrari; per il vincitore si tratt\u00f2 del sesto successo nel mondiale. Ha preceduto sul traguardo il britannico James Hunt su Hesketh-Ford Cosworth e il tedesco Jochen Mass su McLaren-Ford Cosworth.\nVigilia.\nSviluppi futuri.\nIl gran premio fu l'occasione per una riunione tra i rappresentanti delle scuderie e la CSI, in merito alle modifiche da adottare sulle vetture per renderle pi\u00f9 sicure. La CSI continuava a spingere per un'abolizione degli alettoni.\nAspetti tecnici.\nPer questa stagione, dopo due stagioni d'assenza, il gran premio si ridisput\u00f2, per la terza volta, sul Circuito Paul Ricard, vicino a Le Castellet, a poca distanza da Marsiglia, nell'alternanza col Circuito di Digione-Prenois.\nL'Ensign port\u00f2 al debutto la N175. La Scuderia Ferrari test\u00f2 sul Circuito di Fiorano, nei giorni precedenti la gara, col solo Clay Regazzoni, vista l'indisposizione di Niki Lauda, dovuta a un raffreddore.\nLa Cosworth, fornitrice dei motori per tutte le scuderie, tranne Ferrari e BRM, tent\u00f2 di recuperare giri (portandoli da 10.400 a 11.000), e potenza (portandola da 470 a 507 cv) studiando un nuovo imbiellaggio del suo DFV, per diminuire le forze d'inerzia agenti sui pistoni. Per gli stessi pistoni vennero studiate delle modifiche. L'Hewland, fornitrice di impianti di cambio per le vetture a motore Ford Cosworth, ne forn\u00ec una nuova tipologia, denominata FJ400.\nAspetti sportivi.\nFece il suo esordio sulla terza Tyrrell il pilota francese Jean-Pierre Jabouille mentre un altro transalpino, Fran\u00e7ois Migault, che in stagione aveva gi\u00e0 corso con l'Embassy Hill in Spagna e Belgio, trov\u00f2 un posto alla Williams, sostituendo Ian Scheckter. La Maki diede \"forfait\", ma si ripresent\u00f2 la Parnelli, sempre con Mario Andretti al volante.\nQualifiche.\nResoconto.\nNella giornata del venerd\u00ec il miglior tempo venne fatto segnare da Jean-Pierre Jarier su Shadow-Ford Cosworth, seguito da Jody Scheckter, su Tyrrell, a 11 centesimi, poi Emerson Fittipaldi e Clay Regazzoni. Niki Lauda fu quinto, debilitato dagli antibiotici, a pari tempo col vincitore dell'ultima gara, James Hunt. L'austriaco prov\u00f2 anche il muletto, sul quale erano state montate delle nuove sospensioni. Carlos Reutemann, secondo nel campionato piloti, chiuse con l'ottavo tempo, lamentandosi per un problema alle sospensioni.\nLa Ferrari 312 T, che dal suo esordio si era dimostrata molto competitiva, soffriva la particolare configurazione del tracciato. Il suo progettista, Mauro Forghieri afferm\u00f2:\nLa Shadow invece, pur non velocissima sul dritto, tanto che Jarier tocc\u00f2 i 287\u00a0km/h, contro i 306 di Jody Scheckter e i 294 di Lauda, riusciva ad esserlo nei curvoni.\nAl sabato Niki Lauda fu capace di conquistare la quinta \"pole position\" stagionale, con un tempo di ben quattro decimi inferiore a quello di Jody Scheckter. Il tempo del ferrarista, ottenuto dopo una serie di tre giri veloci in fila, era di ben 55 centesimi inferiore di quello fatto segnare nel 1973 da Jackie Stewart, nell'ultima occasione in cui la F1 aveva utilizzato il tracciato di Le Castellet. A favorire l'austriaco furono il miglioramento delle sue condizioni di salute e alcune modifiche effettuate sulla sua monoposto.\nLa seconda fila venne conquistata da James Hunt e Jean-Pierre Jarier, la terza da Pace e Tom Pryce. L'altro ferrarista, Clay Regazzoni, chiuse solo undicesimo, staccato di oltre otto decimi da Lauda. Reutemann chiuse in sesta fila, e subito dopo aver tagliato il traguardo, nell'ultimo tentativo, sub\u00ec la rottura del suo motore. Tra l'altro la Brabham test\u00f2, sul muletto di Pace, un particolare alettone anteriore, che di fatto copriva gli pneumatici, per ragioni aerodinamiche. Tale accorgimento per\u00f2 sembr\u00f2 non rispettare il regolamento tecnico.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNiki Lauda prese subito la guida della gara davanti a Jody Scheckter, James Hunt, Jochen Mass e Carlos pace. Dietro, Jean-Pierre Jarier fu autore di una partenza difficile, che penalizz\u00f2 proprio il suo compagno di scuderia Tom Pryce che, nel tentativo di recuperare velocit\u00e0 dopo averlo passato, bruci\u00f2 la frizione e fu costretto al ritiro. L'altro ferrarista, Clay Regazzoni, partito nono, gi\u00e0 al termine del primo giro era risalito in sesta posizione. Nei quattro giri seguenti l'elvetico pass\u00f2 Pace, Mass, Hunt e Scheckter, portandosi in seconda posizione. Al settimo giro per\u00f2 un guasto al motore lo costrinse al ritiro.\nLauda prosegu\u00ec cos\u00ec tranquillo in vetta alla gara, grazie anche a Scheckter che fungeva da \"tappo\" per il gruppo degli inseguitori, a causa di una infelice scelta aerodinamica. Il sudafricano venne comunque passato da Hunt all'ottavo giro. Al decimo giro Pace fu colpito da una foratura, e dovette andare al cambiogomme, precipitando in classifica.\nScheckter si trov\u00f2 pressato da Jochen Mass, seguito a sua volta da Emerson Fittipaldi e Jean-Pierre Jarier. Con due lunghi, tra il 12 e 13\u00ba, Scheckter dette via libera alle due McLaren di Mass e Fittipaldi.\nAl 22\u00ba giro Jarier fu autore di un bel sorpasso su Scheckter, e si trov\u00f2 poi in scia a Fittipaldi, penalizzato da problemi alla sua vettura. Ora la classifica vedeva in testa Lauda, seguito da James Hunt, Jochen Mass, Emerson Fittipaldi, Jean-Pierre Jarier, Jody Scheckter. Subito dietro si trovavano Tony Brise, poi due piloti in grande rimonta, Mario Andretti e Patrick Depailler, dopo essere partiti undicesimo e diciannovesimo. Al 27\u00ba giro si ritir\u00f2 Pace per un problema tecnico. Al 29\u00ba giro Andretti pass\u00f2 Brise, e due giri, dopo anche Scheckter, che venne sorpassato anche da Brise e, poco dopo, anche da Depailler.\nNella fase centrale della gara nella parte bassa della classifica Alan Jones, in duello con Ronnie Peterson e Carlos Reutemann, fece testacoda e rovin\u00f2 uno pneumatico. Reutemann soffriva per problemi alle gomme e perse un giro, mentre John Watson usc\u00ec per un errore. Vittorio Brambilla si ritir\u00f2 per un problema tecnico, mentre Wilson Fittipaldi fuse il motore.\nJochen Mass si stava, intanto, avvicinando rapidamente (fece segnare il primo gpv della sua carriera nel mondiale) a James Hunt e Niki Lauda. Fittipaldi invece pot\u00e9 resistere a un arrembante Jarier che, per un problema elettrico perse gran parte della potenza del suo motore. Ci\u00f2 cost\u00f2 al francese negli ultimi giri diverse posizioni di classifica.\nLauda, pur avvicinato da Hunt e Mass, riusc\u00ec a concludere la gara in testa, conquistando la sesta vittoria della carriera. L'austriaco nella classifica piloti allarg\u00f2 il suo divario su Carlos Reutemann a 22 punti.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1705380", "revid": "2084998", "url": "https://it.wikipedia.org/wiki?curid=1705380", "title": "Ashtarak", "text": "Ashtarak (in armeno: \u0531\u0577\u057f\u0561\u0580\u0561\u056f, letteralmente: \"torre\") \u00e8 una citt\u00e0 di circa 20.800 abitanti (2007), capoluogo della provincia di Aragatsotn in Armenia."}
{"id": "1705381", "revid": "125340661", "url": "https://it.wikipedia.org/wiki?curid=1705381", "title": "Bella (La bella e la bestia)", "text": "Bella (in alcune versioni, tra cui quella Disney, \"Belle\") \u00e8 la protagonista femminile della fiaba popolare \"La bella e la bestia\".\nAdattamenti.\nVersione Disney.\nIl personaggio di Bella appare anche nel franchise della Disney dedicato alla fiaba, cominciato nel 1991 con il Classico \"La bella e la bestia\" e proseguito nel 1997 con il sequel \"La bella e la bestia - Un magico Natale\" e nel 1998 con il midquel \"Il mondo incantato di Belle\". In tutte e tre le opere il personaggio, che si chiama Belle, \u00e8 doppiato in originale da Paige O'Hara, in italiano da Laura Boccanera (voce) e Marjorie Biondo (canto); in una scena inedita inclusa nell'edizione speciale del primo film del 2002, Belle \u00e8 doppiata in originale da Jodi Benson e in italiano da Barbara De Bortoli. Come altri personaggi Disney, fa delle apparizioni anche nelle serie televisive \"House of Mouse - Il Topoclub\" e \"Sofia la principessa\", ed \u00e8 un personaggio del film d'animazione \"Ralph spacca Internet\". Infine, entra a far parte dell'elenco ufficiale \"Principesse Disney\", al quinto posto dopo \"Ariel\" e prima di \"Jasmine\".\nCaratteristiche.\nPersonalit\u00e0.\nBelle \u00e8 una ragazza molto intelligente grazie al suo amore per i libri, con un vocabolario ampio, un'immaginazione attiva e una mente aperta. \u00c8 molto sicura e schietta nelle sue opinioni e raramente le piace sentirsi dire cosa fare. Nonostante tutto ci\u00f2, non ha molti amici a causa della sua intelligenza e del suo essere una libera pensatrice.\nA differenza della maggior parte dei personaggi del film, Belle non si preoccupa delle apparenze di lei o di altri ed \u00e8 in grado di guardare oltre come appaiono le persone e nei loro cuori. Belle \u00e8 conosciuta in tutto il villaggio per la sua bellezza, con un abitante del villaggio che commenta che non ha eguali, ma sebbene lei lo sappia, non \u00e8 vanitosa o preoccupata per il suo aspetto, a differenza del vanitoso Gaston, che desidera sposarla solo perch\u00e9 \u00e8 attraente; a lui importa molto poco della sua personalit\u00e0, della sua intelligenza (odia l'idea stessa che una donna sia intelligente) o del modo in cui vuole vivere la sua vita. Belle \u00e8 anche indipendente per il suo tempo e non ama essere maltrattata, umiliata o controllata da qualsiasi uomo, specialmente Gaston. Tuttavia, Belle \u00e8 anche gentile e amorevole con i cari: ascolta volentieri, accetta consigli, alza lo sguardo e ammira suo padre Maurice e considera le opinioni e le indicazioni della Bestia, perch\u00e9 entrambi sono in grado di trattarla da pari a pari, mentre Gaston vede Belle come una propriet\u00e0. \nSebbene saggia per la maggior parte, Belle \u00e8 piuttosto ostinata quando si tratta di affermare i suoi punti, sostenere le sue opinioni e mantenere le sue idee.\nBelle \u00e8 piuttosto spiritosa e usa questo tratto a suo vantaggio per superare in astuzia le persone. Durante una discussione con la Bestia, Belle ha mantenuto la sua posizione e ha sfidato ciascuno dei punti della Bestia con un'astuta risposta, come \"Se non mi avesse spaventata, io non sarei fuggita\" o \"Dovrebbe imparare a controllare la rabbia\", lasciando la Bestia sbalordita e senza parole. Quando Lumi\u00e8re e Tockins tentarono di allontanare la curiosit\u00e0 di Belle dall'Ala Ovest, lei li sfid\u00f2 dicendo che l'Ala Ovest non sarebbe stata vietata se la Bestia non ci avesse nascosto qualcosa, stordendoli anche brevemente. \nBelle ha un forte senso del carattere e usa questo tratto in vari modi, spesso a proprio vantaggio. Durante la sua prima notte nel castello, sviluppa il bisogno di esplorare il castello e chiede una guida. Osservando la personalit\u00e0 \"autorevole\" di Tockins, sa immediatamente che egli sarebbe il miglior candidato. All'inizio, Tockins \u00e8 piuttosto riluttante all'idea, ma quando Belle dice che \u00e8 sicura che lui sappia tutto sul castello, lui \u00e8 d'accordo. Allo stesso modo, ha anche un forte senso del ragionamento deduttivo, poich\u00e9 ha dedotto dalle interazioni degli oggetti animati che il castello in cui era imprigionata era incantato senza che nessuno glielo dicesse in anticipo.\nLa personalit\u00e0 di Belle si trasforma nel corso del film. All'inizio, sogna spesso una vita di avventura e romanticismo, senza rendersi conto che a volte le avventure potrebbero prendere una svolta negativa. Mentre Belle inizia a trascorrere pi\u00f9 tempo con la Bestia e la loro relazione sboccia in una forte amicizia, inizia ad innamorarsi di lui senza rendersene conto. Man mano che matura durante il corso della sua prigionia, il suo amore per la Bestia spezza l'incantesimo.\nAspetto fisico.\nBelle \u00e8 straordinariamente bella. Ha lunghi capelli castani, il pi\u00f9 delle volte legati in una coda di cavallo, e accattivanti occhi nocciola, labbra carnose, guance rosee e una figura scolpita. Una delle sue caratteristiche pi\u00f9 distintive sono le ciocche di capelli che scivolano e cadono davanti al suo viso; la si vede spesso raccoglierli di nuovo a posto quando \u00e8 nervosa, di fretta o cerca di essere educata. In alcune scene del film Belle ha sempre rimboccate le maniche e in qualche scena ha anche un mantello. Per tutto il film, Belle indossa vari abiti a seconda dell'occasione. Il suo vestito pi\u00f9 elaborato, riconosciuto, iconico e rinomato \u00e8 il suo abito da ballo giallo oro, in cui condivide il suo primo ballo con la Bestia. Con questo vestito, porta alcuni dei suoi capelli in una crocchia ordinata, ma la maggior parte di essi le scende lungo il collo in un bellissimo movimento fluido, simile a una coda di cavallo.\nBiografia.\nLa bella e la bestia (1991).\nNel primo film del 1991 Belle compare sin dall'inizio del film, dove tramite una canzone esprime il suo punto di vista sulla sua vita. \u00c8 figlia di un bizzarro inventore, Maurice. \u00c8 considerata la ragazza pi\u00f9 bella del villaggio, ma per la sua personalit\u00e0 e la sua riservatezza non ha molti ammiratori. La sua passione \u00e8 leggere, soprattutto libri che riguardano principi, incantesimi, draghi e luoghi fatati. Belle non \u00e8 felice della sua condizione di vita: infatti \u00e8 stanca della sua monotona vita di paese e vorrebbe vivere nuove avventure. Viene scelta come sposa da Gaston, un forte ragazzo ammirato da tutti per la sua forza e il suo coraggio, ma lei rifiuta la sua proposta di nozze perch\u00e9 non vuole passare la vita accanto a un uomo arrogante e presuntuoso come lui; ma Gaston non demorde nell'ottenere il suo scopo. Quando Maurice viene rapito dalla Bestia, Belle si offre di prendere il suo posto per permettere all'anziano padre di tornare a casa. Col passare del tempo, Belle stringe amicizia con i servitori del castello e in seguito riesce anche a cambiare i modi bruschi e aggressivi della Bestia. Quando, attraverso uno specchio magico, Belle scopre che il padre \u00e8 molto malato, chiede alla Bestia di poter andare a trovarlo. Ma al suo ritorno Belle trova una brutta sorpresa: Gaston, infatti, ha chiamato il manicomio per far portar via Maurice: l'unico modo per non farlo portar via \u00e8 che Belle lo sposi. Belle \u00e8 cos\u00ec costretta a mostrare l'esistenza della Bestia, ma Gaston allora guida la folla per andarla a uccidere. Per fortuna, Belle riesce ad arrivare al castello proprio nell'istante in cui Gaston sta per uccidere la Bestia; vedendo Belle la Bestia si ribella ma viene gravemente ferita da Gaston, che poco dopo perde l'equilibrio e precipita nel burrone sottostante trovando la sua fine. Mentre sta per morire, Belle gli confida il suo amore ed ecco che la Bestia si ritrasforma in un principe e decide di sposare Belle.\nBelle appare anche nei videogiochi della serie \"Kingdom Hearts\".\nAccoglienza.\nBelle ha ottenuto ampi consensi da parte della critica cinematografica, che ha apprezzato il coraggio, l'intelligenza e l'indipendenza del personaggio. Affermata come icona culturale, detiene il primato di essere la prima principessa femminista della Disney. Considerata uno degli esempi pi\u00f9 forti della Disney di un personaggio femminista, i critici concordano sul fatto che Belle abbia aiutato a guidare una generazione di eroine cinematografiche indipendenti, cambiando la reputazione di una principessa Disney.\nVicki Arkoff ha accolto Belle come un'eroina intelligente e dalla lingua tagliente, accreditando il personaggio di \"rompere lo stampo da principessa passiva della Disney\". \"Common Sense Media\" ha ricevuto Belle come \"una delle eroine pi\u00f9 intelligenti e indipendenti della Disney\". Descrivendo il film come una \"storia d'amore non convenzionale\", Charles Solomon del \"Los Angeles Times\" ha affermato che \"Lidea di una giovane donna che impara ad amare un cuore gentile nascosto sotto un aspetto minaccioso rappresentava una grande rottura con la tradizione\". Secondo \"Variety\", Belle \u00e8 stata \"magnificamente doppiata da Paige O'Hara\". \nSecondo la \"Young Writers Society\", Belle rimane la principessa Disney meglio recensita fino ad oggi.\nUn sondaggio dei lettori condotto da \"BuzzFeed\" ha stabilito che Belle \u00e8 la principessa Disney pi\u00f9 popolare, avendo raccolto il 18% dei voti. Un sondaggio simile condotto da \"Comingsoon.net\" ha anche classificato Belle come la migliore principessa Disney, con il 17% dei voti. Considerata sia un sex symbol che un'icona della moda, Belle ha ottenuto riconoscimenti sia per il suo aspetto che per i costumi."}
{"id": "1705382", "revid": "466539", "url": "https://it.wikipedia.org/wiki?curid=1705382", "title": "Tetramino", "text": "Un tetramino (dal prefisso greco \"tetra-\", \"quattro\") \u00e8 una figura piana composta da quattro quadrati identici connessi tra di loro lungo i lati. \u00c8 caso particolare di polimino, come i pentamini e gli esamini. Il policubo corrispondente, detto \"tetracubo\", \u00e8 una forma geometrica solida composta da quattro cubi connessi lungo le facce.\nIl pi\u00f9 celebre utilizzo dei tetramini \u00e8 probabilmente quello del videogioco \"Tetris\".\nI sette tetramini.\nSolitamente, i polimini vengono studiati \"liberi\", ovverosia senza distinguere un tetramino da quello che si ottiene ruotandolo o riflettendolo. Ciononostante, a causa dell'influenza del Tetris, si tende a considerare sette diversi tetramini:\nSe si decide di considerare solo i tetramini \"liberi\", ne esistono solo 5: I, L, O, S e T.\nSe invece si decide addirittura di considerare i cosiddetti \"tetramini fissi\", a cui non \u00e8 permessa n\u00e9 la riflessione n\u00e9 la rotazione, ne esistono 2 del tipo I, 4 del tipo J, 4 del tipo L, 1 del tipo O, 2 del tipo S, 4 del tipo T e 2 del tipo Z, per un totale di 19 pezzi.\nRiempimento di rettangoli e parallelepipedi.\nNonostante un set completo di tetramini liberi abbia un totale di 20 quadrati, e aggiungendo i tetramini J e Z si arrivi a 28, in entrambi i casi non esiste nessuna disposizione che copra esattamente un rettangolo (cosa che invece \u00e8 possibile con i pentamini - e non con gli esamini).\nUna semplice dimostrazione \u00e8 data dal fatto che un rettangolo di 20 (o 28) quadrati colorati a scacchiera avr\u00e0 10 (o 14) quadratini di ogni colore, mentre un set completo di tetramini liberi avr\u00e0 11 quadratini di un colore e 9 dell'altro (si veda l'immagine) se li si considera liberi, 15 di un colore e 13 dell'altro altrimenti.\nUnendo i pezzi di due set di tetramini liberi (per un totale di 40 quadratini), \u00e8 invece possibile riempire un rettangolo 4\u00d710 o 5\u00d78. Inoltre con i tetracubi corrispondenti si pu\u00f2 riempire perfettamente un parallelepipedo 2\u00d74\u00d75 o 2\u00d72\u00d710.\nParallelepipedo 2\u00d72\u00d710.\nVisti come rompicapo, tutti questi casi sono piuttosto semplici.\nTetracubi.\nAd ogni tetramino si pu\u00f2 far corrispondere il tetracubo di cui \u00e8 la proiezione. Esistono poi tre tetracubi che non corrispondono ad alcun tetramino, ed ognuno di essi si pu\u00f2 ottenere a partire dalla configurazione con tre cubi disposti ad angolo, aggiungendo un cubetto:\nTuttavia, lavorando in tre dimensioni non ha pi\u00f9 senso considerare i pezzi L ed S diversi dalle loro immagini riflesse.\nIl numero totale di tetracubi \u00e8 quindi 8, per un totale di 32 cubetti; con essi, \u00e8 possibile riempire un parallelepipedo 4\u00d74\u00d72 o 8\u00d72\u00d72. Segue una possibile soluzione (D, S e R corrispondono rispettivamente a vite destrorsa, vite sinistrorsa e ramificazione) :\nparallelepipedo 4\u00d74\u00d72\nparallelepipedo 8\u00d72\u00d72\nSe consideriamo identici i tetramini chirali (D e S), con i 7 pezzi risultanti si pu\u00f2 riempire un parallelepipedo 7\u00d72\u00d72."}
{"id": "1705384", "revid": "97218707", "url": "https://it.wikipedia.org/wiki?curid=1705384", "title": "Bindu", "text": "Ha avuto grande popolarit\u00e0 a Bollywood dagli anni Settanta fino ai Novanta.\nHa ricevuto sette nomination come Miglior Attrice non protagonista ai Filmfare Awards, negli anni compresi tra il 1969 e il 1976, ma non ha mai vinto."}
{"id": "1705386", "revid": "121061232", "url": "https://it.wikipedia.org/wiki?curid=1705386", "title": "Tolmino Baldassari", "text": "Biografia.\nNacque a Castiglione, frazione di Cervia, ultimo di cinque figli di un birocciaio (carrettiere) e di una casalinga. Il padre lo registr\u00f2 all'anagrafe due giorni dopo la nascita. Inoltre dett\u00f2 il cognome dimenticando una delle due 'r' di Baldassarri. Negli studi si ferm\u00f2 appena un anno dopo la quinta elementare. Quell'anno in pi\u00f9 fu comunque fondamentale poich\u00e9 conobbe la \"Divina Commedia\". Riprese l'opera successivamente e la lesse in maniera pi\u00f9 approfondita durante il servizio militare.\nVisse nel paese natale fino a 26 anni, poi si trasfer\u00ec a Ravenna e, da qui, nella frazione di San Pietro in Vincoli. Dal 1962 alla morte abit\u00f2 a Cannuzzo, frazione di Cervia che costeggia il fiume Savio. Lavor\u00f2 come meccanico, bracciante agricolo, funzionario di partito e, per 25 anni, sindacalista nella CGIL. Rivest\u00ec la carica di segretario della camera del lavoro di Cervia; fu consigliere comunale dal 1951 al 1956 e dal 1964 al 1989 per il PCI.\nInizi\u00f2 l'attivit\u00e0 letteraria negli anni settanta, ormai prossimo ai cinquant'anni. Fu ispirato dalla lettura della raccolta \"I Bu\" (I buoi) di Tonino Guerra, uscita nel 1972. Spieg\u00f2: \"Ero convinto che nel Novecento fosse anacronistico scrivere in dialetto. Ma, dopo aver acquistato \"I Bu\" di Guerra, mi resi conto invece che si poteva creare ancora poesia vera con il dialetto\".\nDebutt\u00f2 nel 1975 con la raccolta \"Al progni \u1e63erbi\" (\"Le prugne acerbe\"). Ad essa seguirono varie altre sillogi poetiche, che attirarono l'attenzione della critica. Parallelamente all'attivit\u00e0 poetica, Baldassari esegu\u00ec lavori di traduzione, specialmente dallo spagnolo, maturando una vasta conoscenza della letteratura latinoamericana. Tradusse alcuni classici del Novecento, tra cui \"Maria Maddalena e altri inediti\" di Federico Garc\u00eda Lorca.\nAll'attivit\u00e0 di scrittore e traduttore seppe unire quella di divulgatore. Nel corso degli anni Baldassari tenne diverse lezioni di letteratura presso varie scuole e fu docente di alcuni corsi di poesia presso l'Universit\u00e0 per adulti di Ravenna.\nNel 1987 la sua opera fu oggetto di un convegno a Cervia. Nello stesso anno il critico Franco Brevini inser\u00ec Baldassari nella celebre antologia Einaudi \"Poeti dialettali del Novecento\", sancendone lo spessore letterario a livello nazionale.\nMor\u00ec a Cannuzzo di Cervia il 28 aprile 2010. La sua ampia collezione libraria \u00e8 stata donata alla Biblioteca di Cervia, che ha intitolato a Baldassari la Sala museo.\nNel 2014 \u00e8 stata fondata l'Associazione Tolmino Baldassari, che si propone di far conoscere e valorizzare le opere e la figura del poeta."}
{"id": "1705387", "revid": "3732", "url": "https://it.wikipedia.org/wiki?curid=1705387", "title": "Tolmino baldassari", "text": ""}
{"id": "1705399", "revid": "1714743", "url": "https://it.wikipedia.org/wiki?curid=1705399", "title": "Ludovico III, Duca di Baviera", "text": " \nBiografia.\nLudovico era figlio di Enrico XIII e di Elisabetta d'Ungheria.\nAlla morte del padre, nel 1290, govern\u00f2 la Baviera Inferiore insieme ai fratelli Ottone e Stefano.\nMor\u00ec nel 1296, senza essersi sposato e senza eredi. Il ducato da quel momento fu retto dai soli fratelli."}
{"id": "1705401", "revid": "404338", "url": "https://it.wikipedia.org/wiki?curid=1705401", "title": "Maremmana", "text": ""}
{"id": "1705403", "revid": "6923", "url": "https://it.wikipedia.org/wiki?curid=1705403", "title": "Ducati Marlboro", "text": ""}
{"id": "1705404", "revid": "290948", "url": "https://it.wikipedia.org/wiki?curid=1705404", "title": "Fenomeni (Piero Pel\u00f9)", "text": ""}
{"id": "1705409", "revid": "111814650", "url": "https://it.wikipedia.org/wiki?curid=1705409", "title": "Ausonio Zubiani", "text": "Biografia.\nNel 1894 si laurea all'Universit\u00e0 degli Studi di Pavia in Medicina e Chirurgia e gli viene inoltre assegnato il premio \"Carlo Speranza\" riservato al miglior laureato dell'anno accademico. Durante gli anni universitari, alunno del Collegio Ghislieri, Zubiani partecipa attivamente alla vita politica pavese: iscritto al Circolo socialista della citt\u00e0, tiene conferenze, scrive sulle colonne dei giornali \"Cuore e critica\", \"La Plebe\", \"Critica sociale\" (il giornale di Filippo Turati); assieme all'amico fraterno Fabrizio Maffi (che avr\u00e0 un ruolo di rilievo nella politica italiana, deputato socialista e poi comunista) percorre le campagne pavesi diffondendo l'idea socialista, partecipa ai congressi del partito. I suoi scritti sono tutti orientati sulla questione sociale per una trasformazione globale della societ\u00e0 con l'emancipazione delle classi pi\u00f9 povere.\nNegli anni tra il 1895 e il 1898 pubblica \u201dII privilegio della salute\u201c edito anche dalla rivista Critica sociale. Medico condotto a Sondalo, Ausonio Zubiani si distacca gradatamente dalla vita politica attiva, pur continuando a svolgere il ruolo di leader locale (nel 1897 \u00e8 tra i fondatori de \"Il lavoratore Valtellinese\" il primo giornale del partito socialista provinciale). Il suo impegno di medico e di socialista \u00e8 nella lotta contro la tubercolosi, la pi\u00f9 grave malattia sociale del tempo. Nel 1898 d\u00e0 alle stampe il manuale Hoepli dal titolo \"La cura razionale dei tisici e i sanatorii\", premiato all'Esposizione Voltiana del 1899 come opera di divulgazione scientifica. La lotta contro la tubercolosi \u00e8 la lotta contro la povert\u00e0, sostiene Zubiani. \"Esistono due tisi, quella dei ricchi che qualche volta guarisce e quella dei poveri che non guarisce mai\". La tubercolosi polmonare pu\u00f2 guarire solo con l'irrobustimento del corpo mediante la vita all'aperto, l'ambiente salubre, il riposo, la superalimentazione, il clima montano, il sole. Nel 1899 cominci\u00f2 a sviluppare l'idea di istituire a Sondalo un centro sanatoriale. \nIl 19 marzo 1902 Ausonio Zubiani costituisce la \"Societ\u00e0 di accomandita semplice per la costruzione del Primo sanatorio italiano per ammalati di petto\" e il 18 ottobre 1903 viene inaugurato il \"Primo Sanatorio italiano di Pineta di Sortenna\". Sorge in alta Valtellina, in un'ampia pineta sopra Sondalo (Sondrio) a 1250 m. s.m.; vi accorreranno a cercare la salvezza i malati da tutte le regioni d'Italia e dall'estero, dall'Inghilterra, dalla Russia, dalle Americhe. Ausonio Zubiani ne sar\u00e0 il direttore ininterrottamente fino al giorno della sua morte, avvenuta il 20 marzo 1921 a soli 51 anni."}
{"id": "1705413", "revid": "599013", "url": "https://it.wikipedia.org/wiki?curid=1705413", "title": "I\u1e61vara", "text": ""}
{"id": "1705415", "revid": "1121152", "url": "https://it.wikipedia.org/wiki?curid=1705415", "title": "Petition of Right", "text": "La Petition of Right, talvolta tradotta come Petizione dei diritti, \u00e8 un importante documento costituzionale che regola le libert\u00e0 specifiche del soggetto che non possono essere violate dal re. Approvata il 7 giugno 1628, la Petition of Right vieta l'imposizione di tasse senza l'approvazione del Parlamento, l'obbligo di dare alloggio ai soldati, l'arresto senza una motivazione e l'uso di legge marziale. A seguito dei conflitti sorti fra il Parlamento e re Carlo I a riguardo dell'attuazione della guerra dei trent'anni, il Parlamento si oppose a finanziare le spese di guerra spingendo Carlo a raccogliere \"prestiti forzati\" senza l'approvazione parlamentare e a imprigionare arbitrariamente coloro che si rifiutavano di pagare. Inoltre, essendo sul piede di guerra venne applicato l'alloggio forzato dei soldati all'interno delle case di privati cittadini, nonch\u00e9 la dichiarazione di legge marziale nella maggior parte del Paese.\nCome risposta, la Camera dei comuni stil\u00f2 quattro \"Resolutions\" (\"risoluzioni\"), condannando questi provvedimenti e ribadendo la validit\u00e0 della \"Magna Carta\" e il requisito legale dell\"'habeas corpus\". Questi propositi vennero respinti da re Carlo che annunci\u00f2 inoltre che il Parlamento sarebbe stato sciolto; a questo punto la Camera dei comuni si riun\u00ec il 6 maggio col fine di prendere in considerazione delle alternative e si concluse che un'istanza per i diritti fosse la soluzione. Di conseguenza, una commissione sotto il comando di Edward Coke abbozz\u00f2 tale documento, il quale venne approvato dalla Camera dei comuni l'8 maggio e poi inviato alla Camera dei lord. Dopo tre settimane di discussioni e riunioni fra le due camere, la Petition of Right venne ratificata da entrambe le camere il 26 e il 27 maggio. Seguirono ulteriori discussioni nelle quali il re limit\u00f2 la libert\u00e0 di parola per la Camera dei comuni, ma fu poi costretto a cedere alle pressioni; necessitando dell'appoggio parlamentare per gli sforzi bellici, il 2 giugno accett\u00f2 la \"Petition\". Tuttavia, ancora insoddisfatte, le camere si riunirono pretendendo la completa ratifica del documento, che avvenne il 7 giugno.\nNonostante le discussioni a proposito del suo stato a livello legale, la Petition of Right ebbe una vasta influenza. A livello nazionale \u00e8 vista come \u00abuna dei pi\u00f9 noti documenti costituzionali dell'Inghilterra\u00bb, e viene considerata di pari valore con la \"Magna Carta\" e il \"Bill of Rights\" del 1689. In un periodo in cui la Camera dei lord rappresentava la principale difesa di Carlo dalla Camera dei comuni, l'intenzione delle due camere di lavorare insieme segn\u00f2 una nuova fase nella crisi costituzionale che avrebbe poi portato alla guerra civile inglese. Il documento \u00e8 ancora in vigore nel Regno Unito e, grazie alla legislazione imperiale, in diversi membri del Commonwealth delle nazioni, fra cui l'Australia e la Nuova Zelanda. Il documento \u00e8 stato visto come un predecessore del terzo, quinto, sesto e settimo emendamento della Costituzione degli Stati Uniti d'America.\nContesto.\nCarlo I.\nIl 27 marzo 1625, re Giacomo I mor\u00ec e subentr\u00f2 in carica suo figlio, che divenne Carlo I. Insieme al trono, Carlo eredit\u00f2 la guerra dei trent'anni, nella quale Cristiano IV di Danimarca e Federico V del Palatinato, che era sposato a Elisabetta, sorella di Carlo, tentarono di riprendersi le loro terre ereditarie e i titoli dalla monarchia asburgica. Giacomo aveva provocato diversi problemi finanziari tentando di sostenere Cristiano e Federico, e ci si aspettava che Carlo sarebbe stato pi\u00f9 incline a continuare la guerra in modo responsabile. Dopo che ebbe convocato un nuovo Parlamento nell'aprile del 1625, fu chiaro che non lo era; pretese oltre 700.000 sterline per proseguire l'aiuto nella guerra. La Camera dei comuni rifiut\u00f2 e approv\u00f2 finanziamenti pari solamente a 112.000. Inoltre, invece che rinnovare le quote doganali da Tonnage and Poundage per l'intera vita del monarca, come era tradizione, la Camera dei comuni le fiss\u00f2 per solo un anno. A causa di questo, la Camera dei lord respinse i finanziamenti, lasciando Carlo senza un soldo per le spese di guerra.\nContrariato da ci\u00f2, Carlo rimand\u00f2 la discussione all'11 luglio, ma trovandosi in bisogno di soldi convoc\u00f2 i membri del Parlamento il 1\u00ba agosto, quando si riunirono a Oxford. Non solo la Camera dei comuni continu\u00f2 a rifiutarsi di concedere i finanziamenti, ma, guidata da Robert Phelips ed Edward Coke, inizi\u00f2 a indagare sul conto di George Villiers. Questi, favorito di Carlo, era incaricato di proseguire la guerra, ma, poich\u00e9 i risultati erano negativi, la Camera analizz\u00f2 l'utilizzo fatto da Villiers delle concessioni precedenti e alcune controversie nate con l'ammiragliato. Questo venne utilizzato come pretesto per dichiare l'impeachment e Carlo reag\u00ec sciogliendo il Parlamento il 12 agosto. Nel 1627, con l'Inghilterra ancora in guerra, Carlo decise di raccogliere \"forced loans\" (\"prestiti forzati\"), cio\u00e8 una forma di tassazione non autorizzata dal Parlamento. Chiunque si rifiutasse di pagare sarebbe stato imprigionato senza processo e, in caso di resistenze, mandato davanti al consiglio privato. Sebbene la magistratura si rifiut\u00f2 inizialmente di sostenere questi prestiti, cedette quando il Lord Chief Justice, Ranulph Crewe, venne rimosso dall'incarico.\nOltre 70 gentiluomini vennero arbitrariamente messi in prigione senza un processo o accuse nei loro confronti per essersi rifiutati di contribuire ai prestiti forzati. Cinque di questi, Thomas Darnell, John Corbet, Walter Erle, John Eveningham e Edmund Hampden cercarono di riottenere la libert\u00e0 presentando alla Magistratura della Corte del re una mozione di \"habeas corpus\". Vennero accontentati il 3 novembre 1627, quando la corte ordin\u00f2 agli ufficiali giudiziari di presentare i tre prigionieri alla magistratura del re per esaminarli l'8 novembre. Nessuno dei prigionieri fu interrogato poich\u00e9 gli ufficiali giudiziari non furono in grado di stabilire di che cosa erano accusati; nel tentativo di trovare un precedente giudiziario per decidere sulla legalit\u00e0 dei prestiti forzati, il procuratore generale Robert Heath assicur\u00f2 un'ordinanza per Darnell. Questo port\u00f2 al caso dei cinque cavalieri, anche noto come \"Darnell's Case\". Darnell, intimorito dalla situazione creatasi, smise di richiedere libert\u00e0, e al suo posto vennero emesse delle ordinanze per gli altri quattro, rappresentati da John Bramston, Henry Calthorp e John Selden.\nI giudici negarono la cauzione agli imputati, decretando che se non era stato portato nessun atto di accusa, \"i [prigionieri] non poterono essere liberati perch\u00e9 la violazione era probabilmente troppo pericolosa per la discussione pubblica\". Questa decisione per\u00f2 riguardava solamente la cauzione, non la legalit\u00e0 dei prestiti, e Carlo decise di non sostenere le accuse contro i cavalieri, temendo che, se si fosse chiesto di stabilire i prestiti stessi, sarebbero stati dichiarati illegali dai giudici. Un effetto collaterale imprevisto fu che sebbene Carlo continu\u00f2 a esigere i prestiti, in numero sempre maggiore i proprietari terrieri abbienti si rifiutavano di pagare, riducendo il profitto dei prestiti e rendendo cos\u00ec necessaria la riunione di un nuovo Parlamento nel marzo 1627. L'estesa avversione pubblica nei confronti di Carlo, Villiers e la guerra ebbe come conseguenza l'elezione di una maggioranza di deputati contrari al re, fra i quali Selden, Coke, John Pym e un giovane Oliver Cromwell."}
{"id": "1705418", "revid": "6923", "url": "https://it.wikipedia.org/wiki?curid=1705418", "title": "Vittoria Farnese (1618-1649)", "text": "Biografia.\nVittoria era la figlia di Ranuccio I Farnese, duca di Parma e Piacenza, e di sua moglie, Margherita Aldobrandini. Da parte di padre, la principessa era nipote di Alessandro Farnese, duca di Parma e Piacenza e di Maria d'Aviz, infanta del Portogallo. Da parte di madre era nipote di Giovanni Francesco Aldobrandini, principe di Rossano, e di Olimpia Aldobrandini, nipoti di papa Clemente VIII.\nMatrimonio.\nSpos\u00f2 a Parma il 12 febbraio 1648 Francesco I d'Este, duca di Modena e Reggio, vedovo di sua sorella Maria Farnese che aveva sposato nel 1631. Dopo il matrimonio, la coppia arriv\u00f2 a Modena. In onore del nuovo matrimonio del duca, i poeti Giuliano Cassiani e Flaminio Calvi composero diverse poemi. Durante le celebrazioni, venne messo in scena il balletto \"La Vittoria d'Imeneo\", scritto dal compositore Benedetto Ferrari in loro onore.\nSua sorella Maria era riuscita a dare nove figli al marito prima di morire nel 1646. Vittoria invece riusc\u00ec a metter al mondo soltanto una bambina:\nFu duchessa di Modena e Reggio soltanto per un anno: mor\u00ec dopo aver dato alla luce sua figlia e riusc\u00ec a guadagnarsi il rispetto dei suoi sudditi per la sua piet\u00e0 e generosit\u00e0.\nMorte.\nDopo il parto, la duchessa svilupp\u00f2 una febbre che dur\u00f2 per due giorni. Mor\u00ec il 10 agosto 1649. Fu sepolta nella Chiesa di San Vincenzo a Modena.\nFrancesco contrasse un terzo matrimonio con Lucrezia Barberini, sposata a Loreto nell'ottobre del 1654."}
{"id": "1705419", "revid": "224230", "url": "https://it.wikipedia.org/wiki?curid=1705419", "title": "Pietro Gismondi", "text": "Biografia.\nTra i \"padri fondatori\" dell'Universit\u00e0 degli studi di Roma Tor Vergata fu, dal 1979 al 1982, il primo rettore dell'Universit\u00e0 nonch\u00e9 professore ordinario di diritto ecclesiastico nella facolt\u00e0 di giurisprudenza della medesima, ruolo precedentemente svolto nell'Universit\u00e0 di Macerata. Fu presidente dell'Unione Giuristi Cattolici Italiani (UGCI), nonch\u00e9 vice presidente del Consiglio Superiore del Ministero della Pubblica Istruzione. \nNel 1987 l'Universit\u00e0 degli studi di Roma Tor Vergata gli dedica gli \"Scritti in memoria di Pietro Gismondi\" (1987-1991), con contributi di molti degli allievi formatisi sotto il suo insegnamento e di amici giuristi. \nNel 1999 la facolt\u00e0 di giurisprudenza dell' Universit\u00e0 degli studi di Roma Tor Vergata ha indetto un premio di laurea alla sua memoria. Tra i suoi allievi figura il Presidente emerito della Corte Costituzionale Cesare Mirabelli.\nOpera.\nTra la sua vasta produzione scientifica figura il manuale \"Lezioni di diritto ecclesiastico\" (1975) nonch\u00e9 le monografie \"Il diritto della Chiesa dopo il Concilio\" (1973), \"L'autonomia delle confessioni acattoliche\" (1962), \"Il nuovo giurisdizionalismo italiano\" (1946), \"La prescrizione estintiva nel diritto canonico\"(1939)."}
{"id": "1705421", "revid": "78273", "url": "https://it.wikipedia.org/wiki?curid=1705421", "title": "Cascina Calcio", "text": ""}
{"id": "1705423", "revid": "78273", "url": "https://it.wikipedia.org/wiki?curid=1705423", "title": "Cascina calcio", "text": ""}
{"id": "1705425", "revid": "33751", "url": "https://it.wikipedia.org/wiki?curid=1705425", "title": "FA Cup 2007-08", "text": ""}
{"id": "1705433", "revid": "219110", "url": "https://it.wikipedia.org/wiki?curid=1705433", "title": "C++98", "text": "Lo standard ISO/IEC 14882, comunemente conosciuto come C++98, \"Programming Languages \u2014 C++\", \u00e8 la prima versione ufficiale del linguaggio di programmazione C++ e delle sue librerie standard. \u00c8 stato definito dal gruppo di lavoro JTC1/SC22/WG21, pubblicato nel 1998 ed una seconda versione revisionata nel 2003.\nUna terza revisione \u00e8 stata approvata il 1\u00ba settembre 2011, denominata C++11."}
{"id": "1705436", "revid": "729019", "url": "https://it.wikipedia.org/wiki?curid=1705436", "title": "Gorgogliatore", "text": "Il gorgogliatore \u00e8 una valvola che basa il suo funzionamento sul principio dei vasi comunicanti in condizioni di superfici non isobare. \u00c8 uno strumento da laboratorio chimico, da birrificio o da cantina ed \u00e8 principalmente usato per la fermentazione anaerobica.\nPrincipio di funzionamento.\nUn gorgogliatore serve a mantenere la pressione pressoch\u00e9 costante all'interno di un recipiente e ad isolare il suo contenuto dall'ambiente esterno.\n\u00c8 composto da due vasi comunicanti contenenti un liquido (spesso acqua) che separa l'ambiente interno del recipiente dall'ambiente esterno. Uno dei vasi \u00e8 collegato per la parte alta ad il recipiente da isolare e l'altro vaso \u00e8 aperto verso l'ambiente esterno.\nNel caso in cui la pressione all'interno del recipiente aumentasse, i gas presenti in esso uscirebbero spingendo il liquido separatore attraverso i vasi; il gas \"gorgoglierebbe\" attraverso il liquido separatore lasciando separati i due ambienti.\nUn gorgogliatore \u00e8 utilizzato principalmente per dividere gas ma pu\u00f2 essere utilizzato per dividere liquidi scegliendo un liquido separatore opportuno; spesso per l'utilizzo con liquidi si adopera il mercurio come liquido separatore.\nUtilizzo.\nFermentazione della birra.\nNel processo di fermentazione della birra il gorgogliatore serve ad espellere l'anidride carbonica prodotta durante la fermentazione alcolica (evitando aumenti di pressione) senza che ne corrisponda un ingresso di ossigeno, che, oltre ad ossidare il fermentante, bloccherebbe l'attivit\u00e0 dei lieviti anaerobi o anaerobi facoltativi quali il Saccharomyces cerevisiae (lievito di birra).\n\u00c8 ampiamente utilizzato nella produzione casalinga grazie alla sua semplicit\u00e0 ed al suo costo contenuto.\nFermentazione e stoccaggio del vino.\nIl gorgogliatore viene utilizzato per tappare l'apertura superiore delle botti ripiene di vino facendo in modo che l'anidride carbonica, frutto della fermentazione, possa essere liberata senza che la pressione all'interno delle botti aumenti (rallentando il processo di fermentazione) ed evitando che il vino entri in contatto con l'aria che porterebbe all'acetificazione.\nA differenza del processo di produzione della birra, per il vino \u00e8 necessario che la quantit\u00e0 di gas presente all'interno del recipiente sia moderata a causa del rischio di acetificazione.\nAltri usi.\nNei laboratori chimici, i gorgogliatori vengono utilizzati anche con funzioni differenti da quella descritta. Gli altri utilizzi sono quelli di umidificazione, lavaggio e riscaldamento dei gas.\nNell'ossigenoterapia, i gorgogliatori vengono utilizzati con la funzione di umidificare e riscaldare l'ossigeno."}
{"id": "1705437", "revid": "4327", "url": "https://it.wikipedia.org/wiki?curid=1705437", "title": "ISO/IEC 14882", "text": ""}
{"id": "1705442", "revid": "122271471", "url": "https://it.wikipedia.org/wiki?curid=1705442", "title": "Ship money", "text": "La ship money fu una tassa imposta dai re d'Inghilterra per la riscossione di denaro da destinare alla flotta da guerra.\nSotto i regni di Edoardo I ed Edoardo III l'imposta era stata applicata solo in casi di guerra. Nel 1634 il re Carlo I invece la impose pur non essendo l'Inghilterra in guerra, ed inoltre la estese anche alle citt\u00e0 dell'entroterra. Il tributo, impopolare, serv\u00ec a riorganizzare la potenza navale inglese ed aument\u00f2 le risorse finanziarie dello stato. A causa della sua impopolarit\u00e0, \u00e8 considerata tra le cause della rivoluzione inglese.\nSuccessivamente fu abolita insieme alla censura dei testi religiosi."}
{"id": "1705445", "revid": "74801", "url": "https://it.wikipedia.org/wiki?curid=1705445", "title": "Leonid Ivanovi\u010d Abalkin", "text": "Biografia.\nDiplomatosi, nel 1952, all'Istituto dell'economia nazionale \"Plekhanov\", ha intrapreso attivit\u00e0 di docente di economia a Kaliningrad e successivamente a Mosca, sino ad approdare all'Accademia russa delle scienze ed a cariche governative.\nAttivit\u00e0 accademica.\nNegli anni cinquanta ha rivestito la carica di Vice Direttore dell'Istituto Tecnico Agrario di Kaliningrad e dopo essersi applicato all'insegnamento in altri Istituti di studi economici a Mosca, anche con ruoli di direzione, ha ricevuto nel 1984 la nomina a membro corrispondente dell'Accademia Sovietica delle Scienze e nel 1987 quella a membro effettivo, per poi arrivare nel 1988 al Presidium dell'Accademia ed alla Direzione dell'Istituto di Economia dell'Accademia Russa delle Scienze (RAS).\nAttivit\u00e0 politica.\nEletto Deputato del popolo dal 1989 al 1991 fu Primo Vice Primo Ministro del Governo Sovietico, nell'epoca precedente il colpo di Stato del 1991, il cui fallimento port\u00f2 Boris Nikolaevi\u010d El'cin al potere. \nNel ruolo di Presidente della Commissione per la riforma dell'economia, voluta da Michail Gorba\u010d\u00ebv all'avvio della perestrojka, ha avuto il difficile compito di progettare il passaggio all'economia di mercato e di predisporre le prime norme legislative, regolamentari e amministrative utili a tale scopo. A causa della diversa esperienza maturata nel sistema economico centralizzato, l'Unione Sovietica non disponeva degli istituti giuridici di libero mercato e nelle aree di comando erano diffuse un'eccessiva fiducia nel determinismo delle leggi economiche e la conseguente convinzione che bastasse introdurre nuove leggi per cambiare il sistema economico. Mancava soprattutto una specifica esperienza manageriale. Anche per questo Leonid Ivanovi\u010d Abalkin ricorse all'assistenza di un consulente occidentale, l'economista Giancarlo Pallavicini, all'epoca Vice Presidente dell'Associazione Internazionale degli Intellettuali \"Myr Cultura\" di Mosca, noto anche per la presentazione che fece all'Universit\u00e0 commerciale Luigi Bocconi di Milano del volume \"La perestroika nell'economia\" di Abel Aganbegjan. Le particolarit\u00e0 dell'economia statalizzata e l'assenza di esperienza manageriale impedirono ad Abalkin, in ci\u00f2 consigliato da Giancarlo Pallavicini, di promulgare rapidamente le norme antimonopolio richieste da Gorbacev ed hanno favorito l'avvento al potere di Eltsin, che, pi\u00f9 di Gorbacev, era disposto ad aderire alle pressanti richieste di privatizzazione esercitate da quanti divennero poi assegnatari dei mezzi di produzione e di larga parte delle strutture e dei beni dello Stato formando la cosiddetta classe degli oligarchi.\nRuolo internazionale.\nLeonid Abalkin, cui alla qualifica di economista pu\u00f2 aggiungersi quella di sociologo, considerando il lavoro svolto negli anni dal 1978 al 1986 presso la Facolt\u00e0 di Politica Economica dell'Accademia delle Scienze Sociali, ha mantenuto la sua carica di Direttore dell'Istituto di Economia e, assistito dal Vice Direttore Boris Milner, ha largamente contribuito a diffondere in Russia principi di etica e di deontologia professionale, con iniziative che hanno impegnato anche istituzioni universitarie e culturali dei Paesi occidentali, ed in particolare dell'Italia e degli Stati Uniti d'America. Vennero tra l'altro costituiti, e sono tuttora operanti presso l'Istituto di Economia dell'Accademia delle Scienze, la Fondazione internazionale Kondratiev, con Filiale in Italia, della quale Abalkin \u00e8 Presidente, con gli Accademici Yuri Yakovets e Giancarlo Pallavicini, come vice presidenti, e l'Istituto Internazionale Sorokin - Kondratiev, del quale Abalkin \u00e8 Vice Presidente con Giancarlo Pallavicini, attivo in Russia, Stati Uniti ed in Italia, con diffuse relazioni in altri Paesi europei ed asiatici. Dal 1995 Abalkin \u00e8 anche membro della New York Academy of Sciences.\nOpere.\nTra le numerose opere di Abalkin, edite in Mosca, figurano: \"To the Goal Through Crisis\",1991; \"The Crisis Grip\",1994; \"To Self Perception of Russia\",1995; \"Zigzags of Fate Disappointments and Hope\",1996; \"Russian Choice\",1998; \"Economic Views and Public Activities\",1999; \"Savings Russia\",1999; \"Pitirim Sorokin and restoration of the social and cultural traditions of Russia\", in \"Return of Pitirim Sorokin\", edited by S.Kravchenko and N.Pokrovsky, Moscow, 2001, from pag.97; \"Il nuovo corso economico in URSS: teoria e sperimentazione dell'accelerazione dello sviluppo nelle imprese, a cura di Osvaldo Sanguigni, Editori Riuniti, Roma;...(segue)."}
{"id": "1705446", "revid": "73843", "url": "https://it.wikipedia.org/wiki?curid=1705446", "title": "Primo Giroldini", "text": "Biografia.\nFondatore di cineclub, organizzatore culturale, docente di storia del cinema e linguaggio cinematografico nella scuola media superiore.\nDal 1996 \u00e8 direttore artistico del Parma Film Festival, manifestazione cinematografica dedicata al cinema indipendente e al documentario.\nNel 1997 crea Effetto Notte, casa di produzione cinematografica con la quale produce alcuni documentari di Francesco Barilli (\"Casa Barilli\", \"Erberto Carboni\", \"L'immensa foresta tra Romagna e Toscana\", \"Il Palazzo Ducale di Parma e il Bertoja\") e dal 2000 produce e dirige cortometraggi, video, documentari e un film di lungometraggio intitolato \"Nel cuore della notte\". \u00c8 inoltre attivo nel documentario storico sulla guerra di liberazione e sulla deportazione."}
{"id": "1705447", "revid": "33751", "url": "https://it.wikipedia.org/wiki?curid=1705447", "title": "FA Cup 2006-07", "text": ""}
{"id": "1705448", "revid": "834", "url": "https://it.wikipedia.org/wiki?curid=1705448", "title": "The World Boxing Union", "text": ""}
{"id": "1705449", "revid": "1745361", "url": "https://it.wikipedia.org/wiki?curid=1705449", "title": "Gran Premio di Gran Bretagna 1975", "text": "Il Gran Premio di Gran Bretagna 1975 \u00e8 stata la decima prova della stagione 1975 del Campionato mondiale di Formula 1. Si \u00e8 corsa sabato 19 luglio 1975 sul Circuito di Silverstone. La gara \u00e8 stata vinta dal brasiliano Emerson Fittipaldi su McLaren-Ford Cosworth; per il vincitore si tratt\u00f2 del quattordicesimo ed ultimo successo in carriera. Ha preceduto sul traguardo il brasiliano Carlos Pace su Brabham-Ford Cosworth e il sudafricano Jody Scheckter su Tyrrell-Ford Cosworth.\nLa corsa venne interrotta dopo 56 dei 67 giri previsti a causa dell'arrivo di una forte pioggia che aveva comportato innumerevoli uscite di pista da parte dei concorrenti.\nVigilia.\nSviluppi futuri.\nLe proposte della CSI vennero rigettate dalle case inglesi, gi\u00e0 fortemente coinvolte nella progettazione di nuovi telai per la parte finale della stagione e per quella .\nAspetti tecnici.\nNella solita alternanza con il Circuito di Brands Hatch, Silverstone torn\u00f2 ad ospitare il Gran Premio di Gran Bretagna, per la quindicesima volta nella storia del mondiale.\nUna nuova \"chicane\" (per ragioni di sicurezza) venne prevista alla curva \"Woodcote\". Vennero utilizzati anche nuovi \"box\", con l'inaugurazione avvenuta in occasione dell'International Trophy, corso ad aprile. Si speriment\u00f2 anche un sistema di partenza con semaforo al posto del tradizionale \"via libera\" dato con la bandiera nazionale.\nLa Penske affid\u00f2 a Mark Donohue una March (acquistata per 20.000 sterline), al posto della monoposto costruita in proprio. La March prov\u00f2 sulla vettura di Vittorio Brambilla due alettoni di circa 30\u00a0cm, posti dietro a ciascuna delle ruote posteriori. Tale soluzione venne contestata da altre scuderie ma i commissari di gara la reputarono corretta.\nAspetti sportivi.\nLa BRM decise di non prendere parte al gran premio visti gli scarsi risultati recenti, nel tentativo di migliorare la sua competitivit\u00e0.\nDopo l'abbandono di Jacky Ickx, la Lotus, la scuderia di Colin Chapman affianc\u00f2 a Ronnie Peterson due piloti britannici all'esordio nel mondiale: Jim Crawford e Brian Henton. Fece il suo esordio anche un altro pilota locale, Dave Morgan, sulla seconda Surtees. Per lui questo fu l'unico gran premio valido per il mondiale a cui prese parte.\nIl tedesco Hans-Joachim Stuck, che mancava dal GP degli USA 1974, trov\u00f2 un ingaggio con la terza March.\nLa Williams ingaggi\u00f2 Ian Ashley, ma l'indisponibilit\u00e0 di motori non permise al britannico di prendere parte alle prove. Si rividero sia la Maki sia la Lyncar (con al volante il neozelandese John Nicholson) che non si era qualificata nell'edizione del 1974. All'Ensign torn\u00f2 Roelof Wunderink che affianc\u00f2 van Lennep, che per\u00f2 non prese parte alle prove.\nGraham Hill annunci\u00f2 il suo ritiro definitivo dalle corse, dopo 175 gran premi di Formula 1 corsi (all'epoca numero record), con 14 vittorie, 13 \"pole\" e 10 giri veloci, nonch\u00e9 6 vittorie in gare non valide per il campionato. Hill aveva conquistato il titolo di campione del mondo nel e , una 500 Miglia di Indianapolis e una 24 Ore di Le Mans, unico pilota a riuscire in tale impresa.\nQualifiche.\nResoconto.\nNelle sessioni del gioved\u00ec i tempi furono di circa 3-4 secondi pi\u00f9 alti rispetto alla configurazione del tracciato precedente. Il miglior tempo di giornata venne fatto segnare da Carlos Pace su Brabham-Ford Cosworth, seguito da Vittorio Brambilla su March e Niki Lauda della Ferrari. I primi undici piloti furono racchiusi in appena un secondo.\nAl venerd\u00ec il tempo fu variabile, e questo rese pi\u00f9 difficile per i piloti migliorare le prestazioni del giorno precedente. La \"pole\" venne ottenuta da Tom Pryce per la prima e unica volta nella sua carriera nel mondiale di F1. Per la Shadow questa fu la terza \"pole\" stagionale, dopo le due conquistate da Jean-Pierre Jarier in Argentina e Brasile. In prima fila si conferm\u00f2 Pace che precedette le due Ferrari di Lauda e Regazzoni. Niki Lauda venne penalizzato, nella sessione pomeridiana, da uno pneumatico difettoso, che non gli consent\u00ec di migliorare il tempo fatto al mattino.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAl via si port\u00f2 in testa Carlos Pace, che sfrutt\u00f2 il lato \"gommato\" della pista, portandosi davanti a Pryce; stessa sorte per Niki Lauda, passato dal compagno di scuderia Clay Regazzoni. Dietro ai primi quattro, al termine della prima tornata, vi erano James Hunt, Jody Scheckter, Mario Andretti e Emerson Fittipaldi. Nel secondo giro Hunt pass\u00f2 Scheckter alla \"Copse\", mentre Fittipaldi super\u00f2 Andretti, autore di un errore alla \"Beckett's\". Quattro giri dopo l'italoamericano cedette un'altra posizione, questa volta a Tony Brise.\nLe Ferrari erano molto veloci, tanto che Regazzoni al giro 9 pass\u00f2 Pryce e, pochi giri dopo, si trov\u00f2 in testa, dopo aver passato anche Pace. Nelle retrovie Brise, ormai vicino a Hunt (settimo), cerc\u00f2 di attaccarlo, ma arriv\u00f2 lungo e fu autore di un'escursione che gli for\u00f2 uno pneumatico, costringendolo a una fermata ai \"box\". Mario Andretti, nel tentativo di difendersi da Jean-Pierre Jarier sbagli\u00f2 anche lui la frenata alla \"Woodcote\", spiattellando le gomme. Ci\u00f2 cost\u00f2 anche lui una fermata ai \"box\", che lo fece passare dalla decima alla 21\u00aa posizione.\nOra la classifica vedeva in testa Regazzoni, seguito da Pace, Pryce, Lauda, Scheckter e Fittipaldi e Hunt. Le nuovole fecero capolino sul circuito, annunciando pioggia. Al giro 16, intanto, Pryce pass\u00f2 Pace e si install\u00f2 in seconda posizione. Al 18\u00ba giro un primo scroscio d'acqua colp\u00ec la zona delle curve \"Club\" e \"Stowe\". La situazione non venne segnalata a Regazzoni, che si gir\u00f2 alla \"Stowe\", tocc\u00f2 le barriere, ripart\u00ec, ma dovette fermarsi ai \"box\" per sostituire le gomme e l'alettone posteriore. L'elvetico ripart\u00ec ventunesimo.\nJody Scheckter invece sfrutt\u00f2 bene l'arrivo della pioggia, passando sia Lauda che Pace che Pryce nel volgere di pochi giri, portandosi in prima posizione. Al 22\u00ba sia Niki Lauda che Scheckter andarono ai \"box\" per montare gomme da bagnato. Alla Scuderia Ferrari per\u00f2 non fissarono bene lo pneumatico che sub\u00ec cos\u00ec una foratura lenta che costrinse l'austriaco a un nuovo stop il giro successivo. Ora la classifica veniva guidata da Pace, seguito da Emerson Fittipaldi e James Hunt.\nI tre di testa decisero di non cambiare le coperture, ma dalla retrovie rispunt\u00f2 velocissimo Scheckter che riusc\u00ec a riprendersi la testa della gara, con una serie di sorpassi. Fittipaldi, nel tentativo di resistere al sudafricano, sbagli\u00f2 frenata e perse due posizioni. Ora dietro a Scheckter si trovava Pace, seguito da James Hunt, Jochen Mass e Fittipaldi. Anche Pace fu autore di un errore di guida che consent\u00ec il sorpasso sia a Hunt che Mass.\nLa pioggia per\u00f2 era cessata, le traiettorie si erano asciugate, tanto che Mario Andretti decise di montare nuovamente le gomme \"slick\". Nei giri seguenti Mass pass\u00f2 Hunt e Fittipaldi fece lo stesso con Pace. Al 30\u00ba giro Jean-Pierre Jarier, che montava gomme da bagnato, super\u00f2 ben quattro piloti (Pace, Fittipaldi, Hunt e Mass) portandosi addirittura secondo, dietro al solo Jody Scheckter. Col \"pit stop\" di quest'ultimo Jarier trov\u00f2 la cima della classifica. Ci\u00f2 per due giri: infatti al giro 35 anche Jarier and\u00f2 al cambiogomme, dando il via libera a James Hunt.\nDietro all'inglese della Hesketh si trovavano ora Emerson Fittipaldi, Carlos Pace, Jean-Pierre Jarier, Jody Scheckter, Jochen Mass, Mark Donohue e Vittorio Brambilla. Al giro 36 Mass fu autore di un testacoda che lo releg\u00f2 in ottava posizione, mentre Scheckter pass\u00f2 Jarier che, poco dopo, fu anch'esso autore di un errore, che dette via libera a Mark Donohue e Vittorio Brambilla (ora quinto e sesto rispettivamente).\nHunt manterr\u00e0 la testa della gara fino al giro 42, quando la rottura di uno scarico fece perdere potenza alla sua monoposto che verr\u00e0 passata da quella di Fittipaldi. Nello stesso giro Brambilla sfrutt\u00f2 un errore di Donohue, ponendosi in quinta posizione. Un giro seguente anche Pace pass\u00f2 Hunt, sempre in difficolt\u00e0. Al 51\u00ba gir\u00f2 fu il turno di Jody Scheckter nel passare Hunt. Brambilla \"restitu\u00ec\", di fatto, la posizione a Mark Donohue, con un errore in fase di doppiaggio.\nAttorno al 55\u00ba giro la pioggia fece la sua ricomparsa sul tracciato, tanto che Emerson Fittipaldi decise di rientrare ai \"box\" per montare nuovamente le gomme da bagnato. La curva \"Club\" divenne un vero e proprio \"cimitero\" di vetture in cui andarono a sbattere, uno dopo l'altro, Carlos Pace, Jody Scheckter, John Nicholson, Brian Henton, Dave Morgan, James Hunt e Wilson Fittipaldi. Questa situazione fu estremamente pericolosa per i commissari che non potevano intervenire in sicurezza per aiutare i piloti a uscire dalle vetture, rischiando di essere investiti da qualche altra monoposto. Anche alla \"Stowe\" si verific\u00f2 una situazione simile, con le uscite di pista di Donohue, Mass, Watson e Depailler.\nLa direzione di gara decise di sospendere la gara. Vincitore fu Emerson Fittipaldi, per la 14\u00aa e ultima volta in una gara del mondiale, classificato, con un giro di vantaggio, su Carlos Pace e Jody Scheckter.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando\nDecisioni della giuria.\nLa Scuderia Ferrari e la March inoltrarono reclamo contro la direzione di corsa, contestando la classifica finale. Secondo le due scuderie la classifica avrebbe dovuto essere stilata sulla base dei risultati dopo dell'incidente alla \"Club\", non prima. In tal caso la vittoria sarebbe rimasta a Fittipaldi, secondo sarebbe stato classificato Brambilla e terzo Lauda. Il RAC respinse per\u00f2 il reclamo, affermando che si era dovuto applicare il regolamento britannico, stante l'assenza di norme specifiche in quello internazionale."}
{"id": "1705451", "revid": "33689", "url": "https://it.wikipedia.org/wiki?curid=1705451", "title": "Consenzio", "text": " \nBiografia.\nNativo di Narbona, era figlio di un omonimo \"vir inlustris\" e di una donna discendente di Valente Giovino (console nel 367); era amico e corrispondente del poeta Sidonio Apollinare. Studi\u00f2, come normale per un esponente della sua classe, retorica e grammatica; era versato sia in latino che in greco, scrisse delle poesie ed era considerato un esperto di teatro. Partecipava alle corse di carri, ottenendo la vittoria in una gara importante.\nDurante il regno dell'imperatore Valentiniano III, Consenzio ricevette il titolo di \"tribunus et notarius\", lavorando a stretto contatto con l'imperatore, il quale lo invi\u00f2 in numerose ambasciate presso la corte d'Oriente, proprio in virt\u00f9 delle sue capacit\u00e0 linguistiche. Dopo aver servito per lungo tempo come \"tribunus\", si ritir\u00f2 a vita privata (450 circa) avendo ottenuto una buona reputazione. Nel 455/456 fu nominato \"cura palatii\" dall'imperatore Avito.\nLa corrispondenza con Apollinare permette di sapere che, intorno al 462/466 Consenzio risiedeva nella sua propriet\u00e0 nei pressi di Narbona, l\"'ager Octavianus\", partecipando alla vita sociale della sua citt\u00e0 natale e dedicandosi alla letteratura. Era ancora vivo nel 469, quando si dedicava alla letteratura e all'amministrazione delle sue propriet\u00e0."}
{"id": "1705456", "revid": "1934238", "url": "https://it.wikipedia.org/wiki?curid=1705456", "title": "Lepus corsicanus", "text": "La lepre italica o lepre appenninica (\"Lepus corsicanus\" ) \u00e8 un mammifero lagomorfo della famiglia dei Leporidi.\nVeniva un tempo considerata una sottospecie della lepre europea (\"Lepus europaeus corsicanus\"): solo in tempi recenti, grazie ad osservazioni morfologiche preliminari a partire dagli anni '80 del XX secolo (Angelici, 1989) alle analisi morfometriche (Palacios, 1996; Lo Valvo \"et al\"., 1997; Trocchi \"et al\"., 1998; Riga \"et al\"., 2001, Angelici &amp; Luiselli, 2007) e all'analisi del DNA mitocondriale (Pierpaoli \"et al\"., 1999), gli studiosi sono potuti arrivare alla conclusione che si tratta di una specie ben distinta da \"L. europaeus\", dal quale \"taxon\" si separ\u00f2 all'incirca tre milioni di anni fa.\nDistribuzione.\nFino agli anni trenta del XX secolo, la specie aveva diffusione praticamente continua in tutta l'Italia centro-meridionale, a partire dall'Isola d'Elba, in Sicilia oltre che in Corsica: a seguito dell'introduzione, a fini venatori, di \"Lepus europaeus\" in gran parte della penisola, la popolazione di questa specie si \u00e8 assai frammentata, con popolazioni isolate nelle varie regioni un tempo colonizzate e distribuzione continua solo in ambienti insulari, dove la congenere non \u00e8 riuscita ad arrivare. La situazione della popolazione corsa della specie, riscoperta recentemente (Scalera &amp; Angelici, 2003; Pietri \"et al\", 2011) che a dispetto del nome scientifico sarebbe stata introdotta in tempi storici, anche se imprecisati, \u00e8 attualmente poco conosciuta anche se predominante nei carnieri dei cacciatori rispetto alle altre due specie di lepri presenti (\"L. europaeus\" e \"L. granatensis\" (Pietri \"et al\"., 2011. \nSebbene ove possibile la si trova in tutti gli ambienti disponibili, pare prediligere le zone con alternanza di bosco, macchia mediterranea ed aree aperte, anche coltivate. \u00c8 ben presente anche in praterie di altitudine appenniniche (Angelici &amp; Luiselli, 2001; Angelici &amp; Spagnesi, 2008). L'attuale distribuzione conosciuta \u00e8 riportata in Mori \"et al.\", 2014.\nDescrizione.\nLa lepre italica appare molto simile, nell'aspetto generale, alla lepre europea, ma presenta una forma relativamente pi\u00f9 slanciata: infatti, la lunghezza testa-corpo, il piede posteriore e soprattutto le orecchie sono proporzionalmente pi\u00f9 lunghi. Per le caratteristiche morfologiche descritte si pensa che la lepre italica abbia una migliore capacit\u00e0 di termoregolazione e un adattamento maggiore al clima caldo degli ambienti mediterranei rispetto alla lepre europea; per contro, \u00e8 noto che la lepre europea ben si adattata agli ambienti aperti con un clima di tipo continentale (Trocchi e Riga, 2005; Guglielmi \"et al\"., 2011). Non vi \u00e8 dimorfismo sessuale.\nDimensioni.\nMisura circa mezzo metro o poco pi\u00f9 in lunghezza, per un peso di 3\u20133,5\u00a0kg.\nAspetto.\nLa specie \u00e8 assai somigliante all'affine \"L. europaeus\", con la quale viene spesso confusa. La colorazione del mantello differisce da quella della lepre europea per le tonalit\u00e0 pi\u00f9 fulve, specialmente sulle cosce e sul groppone, dove la parte distale dei peli di borra \u00e8 gialliccia anzich\u00e9 grigiastra. Proprio in base ad alcuni caratteri del mantello \u00e8 possibile distinguere le due differenti specie; il carattere pi\u00f9 facilmente riconoscibile, nell'insieme, \u00e8 rappresentato da una consistente area bianca ventrale che nella lepre italica si estende sui fianchi: per questa ragione la lepre italica viene anche indicata, nel gergo venatorio, con l'appellativo di lepre \"dalla mezza luna\". Nella lepre italica la colorazione della coscia e del groppone \u00e8 bruno-ocra-rossiccia mentre nella Lepre europea la colorazione della coscia e del groppone bruno-grigiastra. La nuca e la parte dorsale del collo sono di colore grigio-antracite nella lepre italica a differenza della lepre europea, in cui sono di colore bruno-rossiccio, ad eccezione per\u00f2 degli esemplari pi\u00f9 giovani (Trocchi e Riga, 2005; Guglielmi \"et al\"., 2011).\nBiologia.\nPoco si sa circa le abitudini di questi animali, in quanto fino a poco tempo fa considerati una sottospecie della lepre europea e perci\u00f2 non studiati esaurientemente a vantaggio di studi sul comportamento della specie nel suo insieme: tuttavia, si ritiene che le sue abitudini, sia riproduttive che comportamentali, non siano molto differenti da quelle della congenere, con la quale spesso viene confusa, soprattutto dai cacciatori.La lepre italica necessiterebbe di una protezione stringente poich\u00e9 specie ad areale ristretto e poich\u00e9 sono ancora scarsissime le conoscenze riguardanti biologia, ecologia e reale distribuzione. Come evidenziato in un recente studio condotto in Lazio (Guglielmi \"et al\"., 2011), le popolazioni ivi presenti risultano frammentate e isolate, talvolta a carattere relittuale, e a densit\u00e0 molto basse, fatta eccezione per alcune popolazioni come quella del comprensorio tolfetano. Pietri e collaboratori (2011) hanno messo in evidenza l'ibridazione della lepre italica con la lepre europea, fatto che pone in serio rischio il mantenimento dei geni nativi di questa specie endemica italiana. Le pi\u00f9 recenti conoscenze sulla biologia di questa specie sono state raccolte durante un seminario nazionale sulla conservazione della specie (Riga e Scalisi, 2012)."}
{"id": "1705458", "revid": "3082", "url": "https://it.wikipedia.org/wiki?curid=1705458", "title": "Consenzio di Narbona", "text": ""}
{"id": "1705462", "revid": "1632387", "url": "https://it.wikipedia.org/wiki?curid=1705462", "title": "Mok\u1e63a", "text": "Mok\u1e63a (devanagari: \u092e\u094b\u0915\u094d\u0937), sostantivo maschile della lingua sanscrita dal significato di \"liberazione\", \"affrancamento\", \"emancipazione\", \"salvezza\". \"Mok\u1e63a\" \u00e8 uno dei cardini delle dottrine religiose e spirituali dell'India, comune a tutte le correnti e tradizioni dell'induismo, al giainismo, al sikhismo, e affine al \"nirv\u0101\u1e47a\" del buddhismo. La liberazione, variamente interpretata e diversamente conseguibile a seconda del contesto, \u00e8 principalmente intesa come salvezza dal ciclo delle rinascite (\"sa\u1e43s\u0101ra\"), ma anche quale conseguimento di una condizione spirituale superiore.\n\"Mok\u1e63a\" nelle Scuole di Pensiero induiste.\nNelle tradizioni dell'induismo sono fondamentali i concetti di \u0101tman e brahman. Un errore frequente \u00e8 quello di considerare questi due concetti (entrambi definiti come \u201cS\u00e9\u201d) un'entit\u00e0 monista comune, un qualcosa che possiede una personalit\u00e0 o degli attributi. Le Scritture induiste come le \"Upani\u1e63ad\" e la \"Bhagavad Gita\" (e specialmente la scuola di pensiero non-duale Advaita Ved\u0101nta), affermano che il S\u00e9 si trova al di l\u00e0 dell'essere e del non-essere, oltre qualsiasi senso di tangibilit\u00e0 o comprensione.\n\"Mok\u1e63a\" \u00e8 considerato il finale e definitivo abbandono della concezione materiale e mondana dell'ego, la perdita del legame della dualit\u00e0, e il ristabilimento della propria natura fondamentale, sebbene tale natura sia vista come ineffabile e al di l\u00e0 del sensibile.\nCi sono quattro tipi basilari di Yoga (qui inteso come via per raggiungere l'unione con la divinit\u00e0) per ottenere il \"mok\u1e63a\", la liberazione:\nLe differenti Scuole di Pensiero induiste (le darshana) danno pi\u00f9 enfasi a certi metodi rispetto ad altri; alcune tra le pi\u00f9 famose sono le pratiche yogiche e tantriche sviluppatesi nell'Induismo. Al giorno d'oggi, le due maggiori scuole di pensiero sono l'Advaita Ved\u0101nta e la \"bhakti\".\nLa filosofia della \"bhakti\"' vede il S\u00e9 come un dio, pi\u00f9 spesso una concezione personificata e monoteistica di Vishnu, Shiva o della Dea. Al contrario della tradizione abramica, questo monoteismo non impedisce ad un induista di adorare altri aspetti della divinit\u00e0, o esseri celesti o maestri, poich\u00e9 essi sono tutti visti come emanazioni della stessa sorgente. Comunque, \u00e8 importante notare che la \"Bhagavad Gita\" condanna l'adorazione di entit\u00e0 semi-divine, poich\u00e9 se da un lato questo tipo di adorazione porta benefici e piaceri di ordine materiale e spirituale, esso non aiuta a conseguire la salvezza. Il concetto \u00e8 quello della \"dissoluzione di s\u00e9 nell'amore\", dal momento che la \"reale natura\" dell'essere si manifesta come amore (\"prema\"). Immergendosi interamente nell'amore della divinit\u00e0, il \"k\u0101rma\" (a prescindere se buono o cattivo) dell'individuo viene dissolto, e la verit\u00e0 (\"sathya\") \u00e8 presto conosciuta e sperimentata.\nIl Ved\u0101nta si ritrova diviso in tre correnti, sebbene le scuole del dualismo e del dualismo qualificato siano principalmente associate con la linea di pensiero della \"bhakti\". La pi\u00f9 famosa oggi tra queste scuole \u00e8 l'Advaita Ved\u0101nta, una prospettiva non-duale (nessuna separazione tra l'individuale e l'universale, divinit\u00e0); essa si basa sulle \"Upani\u1e63ad\", sul \"Ved\u0101nta Sutra\" e sugli insegnamenti del suo fondatore putativo, Adi Shankara. \u00c8 importante sottolineare che l'Advaita Ved\u0101nta \"non esclude, ma comprende e trascende\" la \"bhakti\"; questa filosofia afferma che attraverso il discernimento tra reale ed irreale, l'intensa meditazione e la sincera devozione a Dio, il \"sadhaka\" (aspirante/praticante spirituale) dovrebbe, cos\u00ec come si pela una cipolla, rimuovere il velo di Maya (illusione) della manifestazione duale, per realizzare dentro di s\u00e9 l'unit\u00e0 di \u0100tman e Brahman, e comprendere la natura del Non-manifesto, senza attributi, che paradossalmente \u00e8 al tempo stesso Essere e Non-essere, immanente e trascendente, tutto e nulla, al di l\u00e0 di qualsiasi descrizione.\n\"Mok\u1e63a\" tra Induismo e Buddhismo.\nNell'Advaita, i concetti di \"mok\u1e63a\" e di \"nirv\u0101\u1e47a\" buddhista non sono cos\u00ec disuniti da considerarsi incomparabili. Anzi, c'\u00e8 molta somiglianza nelle rispettive concezioni di \u201ccoscienza\u201d ed ottenimento dell'illuminazione. Per gli Advaita, la verit\u00e0 ultima non \u00e8 una singola Entit\u00e0 Divina di per s\u00e9 stessa, ma piuttosto un qualcosa che essenzialmente \u00e8 privo di manifestazione; e questo, per molti Advaita, viene visto come una integrazione (anzich\u00e9 una negazione) della vacuit\u00e0 buddhista.\nGli stadi del Moksa.\nQuattro sono in realt\u00e0 gli stadi del Moksa: il \"salokya\", che consiste nel vivere nella stessa regione in cui risiede la divinit\u00e0 venerata; il \"samipya\", che consiste nell'essere vicini alla divinit\u00e0; il \"sarupya\", che consiste nell'ottenere la stessa forma o nel possedere le stesse qualit\u00e0 della divinit\u00e0 e il \"sayuiya\", che consiste nell'identificazione con la divinit\u00e0\nNelle tradizioni dualiste dell'induismo, d'altra parte, il \"mok\u1e63a\" non \u00e8 analogo al \"nirv\u0101\u1e47a\" buddhista. Per i vaishnava e le correnti moniste dello shivaismo, \"mok\u1e63a\" \u00e8 inteso come \"unione con Dio\"."}
{"id": "1705464", "revid": "93556", "url": "https://it.wikipedia.org/wiki?curid=1705464", "title": "Sporta klubs Bl\u0101zma", "text": "Lo SK Bl\u0101zma (per esteso \"Sporta klubs \"Bl\u0101zma\"\") \u00e8 una societ\u00e0 calcistica con sede a R\u0113zekne, in Lettonia.\nStoria.\nIl club partecip\u00f2 per la prima volta alla massima serie lettone nel 1950 come Dinamo R\u0113zekne, terminando 14\u00b0 su 17 squadre e retrocedendo: ottenne l'immediata promozione, ma nel 1952 retrocesse di nuovo finendo 9\u00ba su 11. Ritorn\u00f2 nel 1956 con il nome di R\u0113zekne: stavolta conserv\u00f2 la categoria fino al 1958, quando si ritir\u00f2 dopo 9 giornate. Riusc\u00ec nuovamente a conquistare l'immediata promozione, ma and\u00f2 incontro ad una nuova retrocessione immediata, finendo 10\u00ba su 12 squadre.\nCon il nuovo nome Ma\u0161\u012bnb\u016bv\u0113t\u0101js R\u0113zekne, il club torn\u00f2 in massima serie, ma fu di nuovo immediatamente retrocesso. Riusc\u00ec a riconquistare la promozione solo al termine del campionato 1975; disput\u00f2 dunque il massimo campionato lettone fino al 1978, quando fin\u00ec ultimo. Fece altre due apparizione nel 1981 e nel 1985, retrocedendo in entrambe le occasioni immediatamente.\nLa pronta promozione ottenuta alla fine del 1986 apr\u00ec un lungo periodo in massima serie: dopo le salvezze nel 1987 e il 1988 il club cambi\u00f2 nome nel 1989 in Torpedo R\u0113zekne, finendo ottavo. Fece ancora meglio nel 1990, col nome di Latgale, quando arriv\u00f2 addirittura 3\u00b0.\nTra il 1992 e il 1996 fu conosciuto come Vairogs, giocando sempre in Virsl\u012bga e ottenendo come migliore risultato il 5\u00ba posto del 1994 accompagnato da una semifinale in Coppa di Lettonia. Nel 1997 torn\u00f2 a chiamarsi semplicemente FK R\u0113zekne: dopo due anni, per\u00f2, i risultati peggiorarono e retrocesse in 1. L\u012bga.\nCambi\u00f2 nome in RSK Di\u017evanagi, rimanendo in 1. L\u012bga, fino al 2006, quando fin\u00ec terzo, ma di fatto primo in classifica, dato che ai primi due posti c'erano le formazioni riserve di Skonto e Ventspils, riuscendo a tornare in Virsl\u012bga. Tuttavia il ritorno in massima serie fu disastroso, con la squadra che ottenne appena 2 punti.\nNel 2007 ci fu la fusione con il Bl\u0101zma: il Di\u017evanagi divenne la squadra riserve, andando a giocare in 2. L\u012bga, mentre il Blazma fin\u00ec seconda, ottenendo di fatto un immediato ritorno in Virsl\u012bga. Dopo tre salvezze tra il 2008 e il 2010, prima dell'inizio della stagione 2011 rinunci\u00f2 a partecipare al campionato, scendendo in 2. L\u012bga."}
{"id": "1705469", "revid": "697352", "url": "https://it.wikipedia.org/wiki?curid=1705469", "title": "Ararat (citt\u00e0)", "text": "Ararat (in armeno: \u0531\u0580\u0561\u0580\u0561\u057f) \u00e8 una citt\u00e0 di circa 20.600 abitanti (2007) della provincia di Ararat in Armenia."}
{"id": "1705472", "revid": "6923", "url": "https://it.wikipedia.org/wiki?curid=1705472", "title": "Gran Premio del Portogallo MotoGP 2007", "text": ""}
{"id": "1705475", "revid": "287204", "url": "https://it.wikipedia.org/wiki?curid=1705475", "title": "Tania Zaetta", "text": "Dopo gli inizi nella televisione australiana a met\u00e0 anni novanta, \u00e8 apparsa nella serie Baywatch, nella parte di Kendra Reilly, in due episodi della nona stagione (Sfida internazionale-prima e seconda parte).\nHa riscosso un notevole successo a Bollywood nei film Salaam Namaste e Bunty Aur Babli.\nHa prodotto la serie tv The Blue Planet nel 2000.\nIn patria ha girato anche alcune pubblicit\u00e0."}
{"id": "1705477", "revid": "1543377", "url": "https://it.wikipedia.org/wiki?curid=1705477", "title": "Futbola Klubs Vindava", "text": "L'FK Vindava (per esteso \"Futbola Klubs Vindava\") \u00e8 stata una societ\u00e0 calcistica con sede a Ventspils, in Lettonia.\nStoria.\nFu fondata il 30 marzo del 2007, partecipando subito alla 1. L\u012bga, seconda serie del campionato lettone; vinse subito il torneo, conquistando la possibilit\u00e0 di partecipare alla Virsl\u012bga. Nel 2008, al primo anno in massima serie, fin\u00ec terz'ultima ottenendo la salvezza. Ma il 12 gennaio 2009 il club fall\u00ec, lasciando il posto in massima serie al Tranzit."}
{"id": "1705478", "revid": "1573940", "url": "https://it.wikipedia.org/wiki?curid=1705478", "title": "Odonus niger", "text": "Il pesce balestra nero (Odonus niger ()) unico esponente del genere \"Odonus\", \u00e8 un pesce d'acqua salata appartenente alla famiglia Balistidae.\nDistribuzione e habitat.\nQuesta specie \u00e8 diffusa nell'area tropicale dell'Indo-Pacifico, dove vive in mare aperto e presso la barriera corallina nei punti battuti dalle correnti marine a una profondit\u00e0 che va da 0 a 35 metri.\nCaratteristiche fisiche.\n\"Odonus niger\" ha contorni pi\u00f9 smussati rispetto ad altri balistidi e tra questi spicca per la grandezza della testa. Essendo in grado di muovere gli occhi indipendentemente l'uno dall'altro questa specie riesce ad avere una visuale di ampio raggio dell'ambiente circostante. La bocca piccola rispetto al corpo \u00e8 munita di denti robusti necessari per attaccare gli invertebrati di cui si nutre. &lt;br&gt;\nPeculiare la pinna dorsale costituita da 2 parti: una anteriore con un raggio rigido e l'altra posteriore con raggi molli. Con l'ausilio della pinna anale e dorsale questi pesci balestra possono effettuare movimenti natatori di notevole velocit\u00e0. La pinna caudale e le pinne pettorali vengono usate per regolare i movimenti nelle varie direzioni. Le pinne ventrali sono appena abbozzate.\nLa livrea \u00e8 caratterizzata da un misto di tonalit\u00e0 scure di blu, verde, viola e marrone contrastate da cromatismi pi\u00f9 chiari all'altezza del muso tra i quali risaltano linee bluastre. Azzurri piuttosto carichi decorano i margini della pinna anale e dorsale, nonch\u00e9 la superficie dell'arto caudale caratterizzato anche da una bordatura verdognola in corrispondenza della parte terminale interna.\nAlimentazione.\nQuesto pesce si nutre principalmente di spugne e plancton e a volte \u00e8 possibile vederlo aggirarsi in banchi intenti a nutrirsi proprio sotto alla superficie.\nRiproduzione.\nCome per gli altri pesci della famiglia, ha fecondazione esterna.\nPesca.\nNei luoghi d'origine \u00e8 pescato a scopo alimentare.\nAcquariofilia.\n\"Odonus niger\" \u00e8 commerciato per l'allevamento in acquario."}
{"id": "1705481", "revid": "124278189", "url": "https://it.wikipedia.org/wiki?curid=1705481", "title": "Ferrovia Rocchette-Asiago", "text": "La ferrovia Rocchette\u00a0\u2013 Asiago era una linea ferroviaria a scartamento ridotto dell'Alto vicentino, in parte a cremagliera, che collegava l'Altopiano dei sette comuni con Schio e Thiene. Fu dismessa nel 1958 e in seguito smantellata.\nStoria.\nVerso la fine del XIX secolo, lo sviluppo dell'industria tessile nell'area alto-vicentina fece emergere sempre pi\u00f9 forte l'esigenza di collegamenti viari e ferroviari. La leadership nel settore era costituita dalle aziende tessili e cartarie Rossi, situate fra i bacini della Val Leogra e della Valle dell'Astico, che pertanto premevano in tal senso.\nIl primo progetto dell'ingegnere Alfonso Crippa di Milano, approntato nel 1884, prevedeva un percorso\nche si inoltrava per la Val d'Astico passando per Pedescala e per San Pietro e, in frazione Lucca di San Pietro, tornava indietro per 2\u00a0km inoltrandosi nella Val d'Assa in corrispondenza di Castelletto di Rotzo, sorpassava Mezzaselva di Roana e per la valle del Ghelpach superava Roncalto, arrivando in localit\u00e0 Antonini sotto Pennar, ad est di Asiago, dove era prevista la stazione capolinea. Questa proposta fu scartata per varie motivazioni: perch\u00e9 troppo lunga (41\u00a0km); perch\u00e9 le autorit\u00e0 militari si opposero essendo la linea troppo vicina al confine; perch\u00e9 lontana da centri come le frazioni di Roana Tresch\u00e8 Conca, Cesuna, Canove.\nL'imprenditore e politico vicentino Alessandro Rossi (il padre era originario di Conco) incaric\u00f2 l'ingegnere austriaco Ferdinand Sch\u00e4cke, di Graz, di individuare un nuovo percorso e questi ne propose uno, uguale a quello poi adottato, con l'unica differenza che il suo da Cesuna andava direttamente a Roncalto, arrivando questa volta a sud di Asiago. Infine gli ingegneri Saccardo e Dalla Valle proposero quello definitivo.\nLa scelta dello scartamento ridotto fu imposta dal governo Austro-Ungarico (per motivi strategici) in quanto la Rocchette-Asiago era prossima al confine italo-austriaco, che allora andava dal comune di Casotto fino a Primolano in Valsugana passando dal passo Vezzena.\nNonostante la proposta del collegamento ferroviario risalisse al lontano 1882 soltanto nel 1907 questo ottenne l'approvazione governativa per la costruzione di una linea della lunghezza totale di 21,190\u00a0km, a scartamento di 950\u00a0mm, dei quali 5,764\u00a0km erano superati mediante l'uso della cremagliera tipo \"Strub\", mentre il resto del percorso era ad aderenza naturale, che con terminologia tecnica viene definito anche a \"semplice aderenza\". Seguirono ancora discussioni e studi; i lavori, iniziati in forma ridotta e discontinua gi\u00e0 dal 1907, anno in cui viene aperta anche la linea Thiene-Rocchette a scartamento normale, e avviati a pieno regime nel 1909 dalla Societ\u00e0 Veneta sotto la direzione dell'ingegner Giovanni Letter, di Schio. Tra il 1908 e il 1909 la ditta Bianchi-Steiner &amp; C., di Milano, complet\u00f2 il ponte in muratura e su progetto dell'ingegnere Voghera, di Padova, la Societ\u00e0 di Costruzioni Brambilla di Milano costru\u00ec il ponte in ferro, ad arcata negativa, sul torrente Astico.\nAll'inizio fu impiegata una locomotiva da cantiere, (detta \"La gobba\"), con rodiggio 0-2-0: aveva il numero 10 e venne radiata nel 1915 e sostituita con la \"Lupa\". La prima locotender da treno arriv\u00f2 a Cesuna il 24 aprile 1909, a Canove il 25 novembre e ad Asiago il 4 dicembre dello stesso anno.\nGioved\u00ec 10 febbraio 1910, alle ore 8:30, la linea fu inaugurata nella sua totalit\u00e0. Secondo le cronache del tempo si dovette prima sgombrare la linea dall'abbondante nevicata iniziata il giorno precedente e continuata per tutta la notte, mediante l'impiego di due spartineve partiti da Asiago e diretti in pianura: uno, quello carenato pi\u00f9 performante, sar\u00e0 riagganciato poi davanti alla locomotiva apripista, che partir\u00e0 con opportuno anticipo da Rocchette e l'altro, normale, davanti alla locomotiva che trainer\u00e0 il vagone con le autorit\u00e0, i giornalisti ed i fotografi. L'ufficializzazione dell'apertura del servizio passeggeri/merci avvenne il 4 agosto successivo. Il collaudo definitivo, invece, avvenne il 9 luglio 1912.\nNel maggio 1916, dopo la \"Strafexpedition\", il treno fermava a Ponte Campiello e viaggiava solo di notte; alla parte metallica del ponte sull'Astico vennero tolte le lamiere-pedane. Non vi furono mai incidenti.\nL'esercizio venne iniziato dalla sub-concessionaria Societ\u00e0 di Schio, F.N.V. (Ferrovie Nord Vicenza); ma nel 1926 pass\u00f2 sotto il diretto controllo della stessa Societ\u00e0 Veneta che gestiva finanziariamente la controllata suddetta. Nel secondo dopoguerra il traffico su rotaia and\u00f2 scemando per effetto della concorrenza su strada assai pi\u00f9 rapida, finch\u00e9 il 31 luglio 1958 giunse il provvedimento di sospensione dell'esercizio.\nIl 26 febbraio 1977 la legge n. 60 votata dal Parlamento ne decise la definitiva soppressione, estesa ad ogni altra linea ferroviaria locale, ovvero la Thiene-Rocchette-Arsiero sospesa in data 31 marzo 1964.\nPercorso.\nIl tracciato iniziava dai 283 metri s.l.m. di Rocchette e terminava ai 1001 metri s.l.m. di Asiago e si sviluppava per pi\u00f9 di 21\u00a0km. Venne armato con rotaie Vignoles poste su traversine in legno con scartamento di 950\u00a0mm e comprendeva un tratto parziale a cremagliera di tipo \"Strub\" lungo 5764\u00a0m con pendenza media del 116 per mille, che in alcuni tratti raggiungeva il valore massimo del 125 per mille: si doveva infatti passare dai 297 metri s.l.m. di Follon di Cogollo (Cogollo del Cengio dopo la Grande Guerra '15-'18) ai 965 metri s.l.m. della fine della cremagliera (estremit\u00e0 che oltrepassa di 528\u00a0m il casello n\u00b0 4 di Campiello a 916 metri s.l.m., il quale era a sua volta distante 1461\u00a0m dall'omonima Stazione situata in Val Canaglia a 990 metri s.l.m.). L'esercizio fu sempre con trazione a vapore fino alla sua chiusura (31 luglio 1958), anche se fu preventivato di convertirlo a trazione elettrica, ma mai realizzato.\nVennero costruite le seguenti opere:\nLa locomotiva lungo il tragitto di sola andata da Rocchette ad Asiago consumava 4 metri cubi di acqua e bruciava 5 quintali di carbone.\nIl tratto a cremagliera iniziava proprio all'uscita della Stazione di Cogollo, alla quota di 297\u00a0m. s.l.m. in localit\u00e0 Follon e terminava, dopo aver raggiunto i 965\u00a0m di altezza, poco prima dell'ingresso della Stazione di Campiello. Per raggiungere Asiago il trenino attraversava il folto bosco (detto Bosco nero) dopo la Stazione di Cesuna.\nNell'ultimo periodo di esercizio il tempo di percorrenza complessivo era di circa 1 ora e 20 minuti a salire, 1 ora e 5 minuti a scendere.\nLe locomotive.\nPer l'esercizio con trazione a vapore della linea vennero impiegate delle locomotive di costruzione svizzera della SLM di Winterthur, di rodiggio 0-3-0, molto compatte e dalla forma molto simile alle 980 FS a scartamento ordinario usate per la Cecina-Volterra anch'esse di progettazione SLM; erano dello stesso tipo delle locomotive gruppo 260 FCL. Le locomotive erano dotate di sistema di frenatura ed immobilizzazione ridondante non solo sugli assi ma anche sulla ruota dentata, nonch\u00e9 di freno a repressione utilissimo in discesa per mantenere costante la bassa velocit\u00e0 ammessa. Anche le vetture avevano un freno di immobilizzazione a vite che bloccava una ruota dentata sulla cremagliera.\nLe locomotive, come era in uso a quel tempo, vennero \"battezzate\" con i nomi di:\nRotabili.\nPer il trasporto persone si usarono inizialmente carrozze a due assi, mentre in seguito furono introdotte quelle \"tipo Norimberga\" da 56 posti, \"tipo Montebelluna\" da 36 posti e \"tipo Svizzero\" con 48 posti a sedere.\nLe carrozze avevano organi di attacco rinforzati e freno su una ruota dentata che ingranava la cremagliera, erano riscaldate, illuminate da luce elettrica e senza servizi igienici vista la brevit\u00e0 del percorso.\nPer il trasporto merci venivano impiegati carri merci coperti e scoperti.\nNel 1931, alla chiusura delle tranvie Montebelluna-Asolo e Montebelluna-Valdobbiadene, 4 rimorchiate, a carrelli tipo Diamond, utilizzate per tali servizi furono trasferite ad Asiago ed integrate nel parco rotabili della linea.\nLa chiusura definitiva.\nLa linea, il cui servizio venne sospeso e sostituito da autocorse dal 1\u00ba agosto 1958, fu soppressa con la Legge del 26 febbraio 1977 n.60 pubblicata sulla Gazzetta Ufficiale n.71 del 15 marzo 1977.\n\"Soppressione delle Ferrovie Schio-Rocchette-Asiago e Thiene-Rocchette-Arsiero, gi\u00e0 trasformate in servizio automobilistico a norma dell'art.1/c, della Legge 2 agosto 1952, n.1221.\"\ncomposta di un solo articolo:\n\"Le ferrovie Schio-Rocchette-Asiago e Thiene-Rocchette-Arsiero... sono soppresse...\"\nStato attuale.\nIl percorso \u00e8 in parte rintracciabile tra Cogollo del Cengio e Asiago. Nel tratto pi\u00f9 a valle \u00e8 in parte occupato da costruzioni. A Cogollo del Cengio \u00e8 rimasta la malconcia stazione (restaurata a met\u00e0 2014), vi sono tre gallerie, tre caselli (n\u00ba 1, 2 e 3) e la stazione di Campiello, ora di propriet\u00e0 privata.\nPoco sopra la stazione di Campiello \u00e8 ancora presente il manufatto in cemento che convogliava l'acqua piovana nel grande serbatoio interrato di 500 metri cubi di capacit\u00e0.\nSui tratti nei comuni di Roana e Asiago \u00e8 stato creato un percorso ciclo-pedonale chiamato \"La Strada del Vecchio Trenino\" che interessa gli oltre dodici chilometri che vanno da localit\u00e0 Campiello sino ad Asiago. Il percorso attraversa i boschi e le ondulate colline dell'Altopiano ed \u00e8 attrezzato con alcune aree di sosta e due aree didattiche con pannelli esplicativi, oltre che da un sistema di segnaletica.\nLa stazione di Asiago \u00e8 sede dell'Unione montana Spettabile Reggenza dei Sette Comuni e dell'Ufficio Informazioni Turistiche, che si trovano adiacenti al piazzale dello Stadio del ghiaccio Hodegart. Al di fuori del fabbricato si trova l'autostazione del servizio autobus interurbano.\nLa stazione di Canove di Roana \u00e8 sede del Museo della Grande Guerra 1915-18.\nLa stazione di Tresch\u00e9 Conca \u00e8 sede dell'ufficio della Pro Loco.\nLa stazione di Cesuna \u00e8 stata invece demolita.\nLe due gallerie ferroviarie dell'Altopiano (quella di Cesuna e quella di Tresch\u00e9 Conca) sono state recuperate e dotate di illuminazione; entrambe fanno parte del percorso ciclo-pedonale.\nNon esiste pi\u00f9 il tratto della parte di ponte in ferro sul torrente Astico, abbattuto il 9 dicembre 1966 perch\u00e9 in supposte cattive condizioni, peraltro dubbie; mentre esiste ancora il tratto di ponte della parte in muratura, sulla riva sinistra dell'Astico in territorio di Cogollo del Cengio.\nIntorno al 1997 il tratto a cremagliera a partire dall'ex-sottopasso con la \"Strada Provinciale N\u00b0349 del Costo\" fino al suo estremo superiore pi\u00f9 qualche decina di metri a monte, insieme al casello N\u00b03 della Pendola (il casello N\u00b04, all'altezza del secondo sottopasso della provinciale, \u00e8 stato demolito), sono stati acquistati da un appassionato che, oltre a preservarne la tratta, si occupa attivamente della raccolta di materiale documentaristico sulla linea stessa oltre che sulla tratta Rocchette-Arsiero.\nLa superficie della ex-Stazione di Rocchette, che si trovava tra l'attuale Caserma dei Carabinieri e lo Stabilimento N\u00b03 della Lanerossi, dopo essere stata trasformata in Stazione Autocorriere della stessa Societ\u00e0 Veneta e poi della SIAMIC, \u00e8 stata completamente urbanizzata (Progetto P.E.E.P. del 1980, Piano per l'Edilizia Economica Popolare) ed il Fabbricato Viaggiatori della stazione demolito; come pure tutti i vari fabbricati delle Officine Locomotive, Officine Carrozze, Deposito Locomotive, Verniciatura, Fucina, Deposito Carbone, Falegnameria (con l'alloggio del Capostazione), Magazzini Merci, Tettoie per il Trasbordo, Casa Cantoniera e Piattaforme girevoli. Sopravvivono solo un centinaio di metri di muro di recinzione di sassi e malta che delimitava il lato nord dell'area della Stazione e che la separava dai vari fabbricati d'epoca fine-ottocentesca preposti ad alloggi degli impiegati Lanerossi (dei quali due grossi, uno sede del Circolo o Club Impiegati Lanerossi e l'altro adibito ad Asilo infantile e Scuole), in prossimit\u00e0 del Lanificio e adiacenti alla chiesa di S. Giuseppe del \"Quartiere operaio\".\nLa \"galleria dell'Obelisco\" che sfociava direttamente sul ponte di ferro, subito a monte della Stazione di Rocchette, \u00e8 stata murata.\nLe locomotive con sistema a cremagliera sono state demolite nel 1964 con la fiamma ossidrica, nel luogo della stazione compreso fra il Magazzino Merci (che disponeva di paranco per il carico/scarico dei blocchi di marmo provenienti dalle cave dell'Altipiano di Asiago) e la Casa Cantoniera o Casa del Guardiano.\nDel complesso ferroviario del Nord-Vicentino, nel territorio del Comune di Piovene Rocchette (unica localit\u00e0 ferroviaria ad avere 2 stazioni), resta solo il Fabbricato Viaggiatori, costruito nel 1885, della Stazione di Piovene detto della \"Carosseta\", che serviva da fermata per il centro abitato, trasformato in deposito privato (ora dismesso) di un'impresa sub-affittuaria dell'ENEL.\nDiffusione nella cultura di massa.\nNel primo dopoguerra dei film documentari si riferivano a questo percorso:\nNel 2009 \u00e8 stata realizzata una canzone denominata \"Il treno dell'Altopiano di Asiago\" che ironicamente ne ripercorre le tappe."}
{"id": "1705484", "revid": "767487", "url": "https://it.wikipedia.org/wiki?curid=1705484", "title": "Metamorfismo di seppellimento", "text": "Con metamorfismo di seppellimento si intende quel particolare metamorfismo che avviene ad alte pressioni e basse temperature. Questo metamorfismo \u00e8 tipico dei grossi bacini sedimentari, dove la pressione causate dagli strati sovrastanti innescano le reazioni metamorfiche. Le principali facies associate a questo metamorfismo sono: facies zeolitica, facies a prehnite-pumpellyite e facies a scisti blu."}
{"id": "1705487", "revid": "228587", "url": "https://it.wikipedia.org/wiki?curid=1705487", "title": "Protonotaro Apostolico", "text": ""}
{"id": "1705488", "revid": "780783", "url": "https://it.wikipedia.org/wiki?curid=1705488", "title": "Philippe Gilbert", "text": "Professionista dal 2003, si \u00e8 aggiudicato i Campionati del mondo di ciclismo su strada 2012, ed \u00e8 stato vincitore del circuito internazionale UCI World Tour 2011, ha doti da scattista ed \u00e8 uno specialista delle classiche. \nIn carriera, oltre al mondiale, ha vinto quattro delle cinque classiche monumento: un Giro delle Fiandre (nel 2017), una Parigi-Roubaix (nel 2019), una Liegi-Bastogne-Liegi (nel 2011) e due volte il Giro di Lombardia (nel 2009 e nel 2010).\nA questi successi si sommano le vittorie in quattro edizioni dell'Amstel Gold Race, una della Freccia Vallone, due della Parigi-Tours ed una della Cl\u00e1sica San Sebasti\u00e1n, oltre a numerosissime altre classiche e semi-classiche del panorama internazionale.\nIn due occasioni si \u00e8 aggiudicato la prova in linea ai Campionati belgi di ciclismo su strada, nel 2011 e nel 2016 ed una volta il titolo a cronometro nel 2011.\nNei Grandi Giri ha conquistato tre tappe al Giro d'Italia, una al Tour de France e sette alla Vuelta a Espa\u00f1a. Nella corsa rosa ha vinto anche il Premio della Combattivit\u00e0 nel 2015. Ha inoltre indossato per un giorno la maglia gialla al Tour de France 2011 e per cinque giorni la maglia rossa alla Vuelta a Espa\u00f1a 2010.\nCarriera.\nI primi anni.\nVallone, direttore sportivo gi\u00e0 attivo come ciclista tra gli anni 1980 e 1990, Gilbert lascia gli studi in agraria per dedicarsi esclusivamente alla bicicletta e alle corse.\nPassa professionista nel 2003 con la Fran\u00e7aise des Jeux (all'epoca fdjeux.com): la prima vittoria nella massima categoria giunge nel gennaio 2004, in una tappa del Tour Down Under in Australia. Nel 2005 fa suoi il Troph\u00e9e des Grimpeurs e le tappe al Tour M\u00e9diterran\u00e9en e alla Quatre Jours de Dunkerque, mentre nel 2006, oltre ad una frazione al Crit\u00e9rium du Dauphin\u00e9 Lib\u00e9r\u00e9, conquista l'Omloop Het Volk, importante classica delle Fiandre Orientali, e il Grand Prix de Fourmies nel dipartimento Nord francese. Il suo 2007 \u00e8 invece meno brillante: dopo essersi operato in gennaio per l'asportazione di un melanoma, nel corso della stagione non va infatti oltre qualche piazzamento e una vittoria di tappa al Tour du Limousin.\n2008-2009: le due Parigi-Tours e il Giro di Lombardia.\nApre quindi il 2008 con quattro successi in due mesi (Trofeo Mallorca, Trofeo S\u00f3ller, Omloop Het Volk e Le Samyn) e con il terzo posto alla Milano-Sanremo. In giugno, poi, dopo l'incontro con il team manager della Silence-Lotto Marc Sergeant e la firma di una dichiarazione d'intenti, viene ufficializzato il suo passaggio alla squadra belga a partire dalla stagione 2009. In ottobre ottiene la sua prima vittoria di grande prestigio, aggiudicandosi l'ultracentenaria Parigi-Tours: nell'occasione prevale in volata sui tre battistrada che aveva ripreso tutto solo a 4\u00a0km dal traguardo.\nAlle \"classiche di primavera\" del 2009 si mette ottimamente in mostra (terzo al Giro delle Fiandre, quarto all'Amstel Gold Race e alla Liegi-Bastogne-Liegi) prima dell'importante successo in solitaria al Giro d'Italia, quando conquista la ventesima tappa da Napoli ad Anagni. Un mese dopo primeggia nella penultima tappa dello Ster Elektrotoer, vincendo anche la classifica generale della corsa a tappe olandese. In settembre partecipa alla prova in linea dei campionati del mondo di Mendrisio concludendola in sesta posizione.\nAltre vittorie arrivano in ottobre alla Coppa Sabatini e soprattutto alla Parigi-Tours: qui, bissando il successo dell'anno precedente, regola in volata sulla storica \"Avenue de Grammont\" il fiammingo compagno di fuga Tom Boonen, riscattando cos\u00ec il secondo posto al campionato belga ottenuto proprio alle spalle del fiammingo. Nella settimana seguente fa sue anche Gran Piemonte e Giro di Lombardia, riuscendo nell'impresa di vincere quattro corse su quattro in dieci giorni. Poche ore dopo l'ultimo trionfo gli viene conferito il Trofeo Flandrien (assegnato dal quotidiano \"Het Nieuwsblad\" e dalla rete tv \u00c9\u00e9n) come miglior ciclista belga dell'anno; successivamente viene anche nominato miglior sportivo belga dell'anno.\n2010: l'Amstel Gold Race e il secondo Lombardia.\nIl 2010 di Gilbert si apre con due piazzamenti nelle classiche del pav\u00e9 fiamminghe: terzo sia alla Gand-Wevelgem che al Giro delle Fiandre. Ad aprile \u00e8 protagonista sulle strade dell'Amstel Gold Race, gara di apertura della cosiddetta \"settimana delle Ardenne\": rintuzza gli attacchi, insegue, scatta in prima persona e infine, sull'ascesa finale del Cauberg, stacca tutti gli avversari a 350 metri dall'arrivo riconsegnando al Belgio la vittoria in terra olandese sedici anni dopo Johan Museeuw. Solo alcuni giorni dopo \u00e8 sesto alla Freccia Vallone e terzo alla Liegi-Bastogne-Liegi.\nIn settembre partecipa alla Vuelta a Espa\u00f1a ottenendo due successi di tappa: nella terza con arrivo a Malaga, conquistando anche la maglia rossa di leader che manterr\u00e0 per cinque giorni, e nella diciannovesima vincendo davanti allo statunitense Tyler Farrar a Toledo. Si presenta in gran forma per la prova iridata dei campionati del mondo di Geelong: sulla penultima salita dell'ultimo giro scatta facendo il vuoto dietro di s\u00e9, acquisendo un buon margine di vantaggio; tuttavia il vento, contrario negli ultimi 5\u00a0km, fa naufragare la sua azione solitaria ai 2\u00a0000\u00a0m dal traguardo: chiuder\u00e0 ultimo del gruppo di testa, con lo sprint che vedr\u00e0 la vittoria del norvegese Thor Hushovd.\nIl 14 ottobre, a Cherasco, fa suo per il secondo anno consecutivo il Gran Piemonte con un'azione sull'ultima salita a meno 800\u00a0m dall'arrivo; due giorni dopo fa il bis anche nel Giro di Lombardia aggiudicandosi la 104\u00aa edizione della corsa. Nella stessa giornata, come gi\u00e0 accaduto l'anno precedente, riceve il Trofeo Flandrien quale miglior ciclista belga dell'anno e verr\u00e0 inoltre eletto sportivo belga dell'anno. Chiude l'annata al terzo posto del calendario mondiale UCI (diventer\u00e0 secondo dopo la squalifica dello spagnolo Alberto Contador, che lo precedeva).\n2011: nella leggenda, la tripletta delle Ardenne.\nInizia il 2011 con la vittoria nella prima tappa del Volta ao Algarve e in Piazza del Campo, a Siena, nella quinta edizione delle Strade Bianche, precedendo gli italiani Alessandro Ballan e Damiano Cunego; a seguire si aggiudica la tappa di Castelraimondo alla Tirreno-Adriatico e si classifica terzo alla Milano-Sanremo.\nIn aprile, dopo il nono posto al Giro delle Fiandre, vince, nell'arco di sette giorni, la Freccia del Brabante, l'Amstel Gold Race \u2014 secondo trionfo dopo quello del 2010 \u2014 e la Freccia Vallone. Domenica 24 aprile ottiene quindi il successo pi\u00f9 prestigioso aggiudicandosi la Liegi-Bastogne-Liegi, la corsa di casa (\u00e8 vallone) e da sempre suo primario obiettivo. Iscrivendo il proprio nome nell'albo d'oro della \"Decana\", Gilbert consegue la quarta vittoria consecutiva su quattro gare \u2014 unico corridore nella storia a centrare il poker \u2014, come gi\u00e0 riuscitogli in chiusura dell'anno precedente, e completa al contempo la tripletta delle classiche delle Ardenne, primo belga a riuscirvi (in precedenza, nel 2004, vi era riuscito l'italiano Davide Rebellin).\nIn giugno, dopo un terzo (2007) e tre secondi posti (2006, 2009, 2010), si laurea campione nazionale in linea. Comincia bene anche il Tour de France, vincendo la prima tappa e conquistando la prima maglia gialla della 98\u00aa \"Grande Boucle\". Non riesce a difendere la maglia nella cronosquadre del secondo giorno \u2014 il primato passa a Hushovd \u2014 ma ottiene comunque due secondi posti nella quinta e nell'ottava tappa, e il terzo posto finale nella graduatoria a punti. Sei giorni dopo la conclusione del Tour torna al successo vincendo anche la Cl\u00e1sica San Sebasti\u00e1n. Nel mese d'agosto arrivano un successo di tappa all'Eneco Tour, concluso in seconda posizione finale, e la vittoria nel campionato belga a cronometro, bis dopo il titolo nella corsa in linea; in settembre invece si aggiudica il Grand Prix Cycliste de Qu\u00e9bec e il Grand Prix de Wallonie. Al termine della stagione, conclusa con diciotto vittorie all'attivo, e la vittoria con ampio margine della classifica dell'UCI World Tour, viene insignito del prestigioso V\u00e9lo d'Or.\n2012: il passaggio alla BMC e il titolo mondiale.\nPer la stagione 2012 si trasferisce tra le file della squadra statunitense BMC Racing Team, capitanata dall'australiano Cadel Evans, dopo aver firmato un pre-contratto nell'agosto precedente. In primavera Gilbert, a differenza della stagione precedente, non ottiene alcun successo: conclude sesto all'Amstel Gold Race, terzo alla Freccia Vallone e sedicesimo alla Liegi-Bastogne-Liegi. Nel prosieguo di stagione partecipa quindi al Tour de France, con due quarti posti di tappa, alle prove in linea e a cronometro dei Giochi olimpici di Londra e ai campionati belgi a cronometro, dove chiude terzo. Il 26 agosto ottiene la prima vittoria stagionale, imponendosi nella nona tappa della Vuelta a Espa\u00f1a, quella con arrivo a Barcellona; si ripete nella stessa corsa dodici giorni dopo, aggiudicandosi anche la frazione con traguardo a La Lastrilla.\nIn settembre partecipa ai campionati del mondo nel Limburgo, classificandosi subito secondo nella cronometro a squadre con la BMC. Sette giorni dopo, il 23 settembre, \u00e8 invece al via della prova in linea iridata; il percorso della gara ben si adatta alle sue caratteristiche, con l'ascesa del Cauberg prima dei 2\u00a0km finali in falsopiano che portano al traguardo di Valkenburg. Proprio il passaggio finale sul Cauberg \u00e8 decisivo: a met\u00e0 ascesa Gilbert attacca, mentre tentano l'inseguimento il russo Aleksandr Kolobnev, lo spagnolo Alejandro Valverde e il norvegese Edvald Boasson Hagen, ma invano: Gilbert trionfa in solitaria, diventando cos\u00ec il secondo vallone della storia a laurearsi campione del mondo dopo Claude Criquielion.\n2013-2016: le altre stagioni alla BMC.\nNel 2013 coglie il primo risultato di prestigio in aprile, quando arriva secondo alla Freccia del Brabante dietro allo slovacco Peter Sagan. All'Amstel Gold Race \u00e8 protagonista nel finale \u2014 cerca di raggiungere il fuggitivo ceco Roman Kreuziger, poi vincitore, \u2014 piazzandosi quinto in volata; chiude poi settimo alla Liegi-Bastogne-Liegi. In maggio \u00e8 terzo nella graduatoria generale del Giro del Belgio, mentre in giugno \u00e8 secondo ai campionati nazionali a cronometro. Il 5 settembre vince la dodicesima tappa della Vuelta a Espa\u00f1a da Maella a Tarragona, primo successo stagionale e unico trionfo con la maglia iridata di campione del mondo, precedendo Boasson Hagen in uno sprint in leggera salita.\nApre la stagione 2014 in preparazione delle classiche delle Ardenne; ottiene la prima vittoria il 16 aprile imponendosi nella Freccia del Brabante battendo in volata l'australiano Michael Matthews e il francese Tony Gallopin, rifacendosi cos\u00ec del secondo posto dell'anno precedente. Quattro giorni dopo conquista la sua terza Amstel Gold Race; nell'occasione sferra l'attacco decisivo sul Cauberg, staccando tutti i principali rivali e arrivando da solo al traguardo di Valkenburg, in una vittoria fotocopia del trionfo mondiale del 2012. Dopo aver concluso al decimo posto la Freccia Vallone e all'ottavo la Liegi-Bastogne-Liegi, torna al successo nel mese di giugno vincendo due tappe e la classifica finale dello Ster ZLM Toer, aggiudicandosi cos\u00ec la breve corsa a tappe olandese per la terza volta in carriera. Chiude la stagione, nel mese di ottobre, conquistando una tappa e la classifica finale del Tour of Beijing, ultima prova del calendario World Tour.\nPer la stagione 2015 gli obiettivi sono ancora le classiche del Nord. Dopo aver corso, in aprile, la Vuelta al Pa\u00eds Vasco come gara di preparazione, coglie un terzo posto alla Freccia del Brabante e pochi giorni dopo si classifica al decimo posto all'Amstel Gold Race, sferrando senza successo un attacco sul Cauberg, ultimo strappo della corsa olandese. Tre giorni dopo \u00e8 costretto al ritiro alla Freccia Vallone a causa di una caduta; ci\u00f2 gli pregiudica la prestazione alla Liegi-Bastogne-Liegi, che conclude lontano dai migliori. Successivamente partecipa, nel mese di maggio, al Giro d'Italia: dopo aver raccolto alcuni piazzamenti nelle prime tappe, si impone nella dodicesima frazione con arrivo a Vicenza, mettendo in luce le sue doti di \"finisseur\" sulle rampe del Monte Berico, distanziando di pochi secondi sul traguardo Contador e l'italiano Diego Ulissi. Si ripete anche nella diciottesima tappa quando, inseritosi nella fuga di giornata, riesce ad imporsi in solitaria sul traguardo di Verbania, dopo essersi prodigato in un'azione a 20\u00a0km dall'arrivo; per il vallone, che al termine della manifestazione si aggiudicher\u00e0 anche il Premio della Combattivit\u00e0 e il Trofeo Bonacossa, si tratta della terza vittoria di tappa nella \"Corsa Rosa\", a distanza di sei anni dal primo trionfo. Costretto a saltare il Tour de France a causa di una microfrattura alla tibia riscontrata al Tour de Suisse, torna al successo a fine luglio conquistando il Grand Prix Pino Cerami e una tappa al Tour de Wallonie. Dopo un secondo posto alla Cl\u00e1sica San Sebasti\u00e1n e un quarto nella classifica finale dell'Eneco Tour, chiude la stagione con alcuni piazzamenti, tra cui figura il decimo posto ai Mondiali di Richmond.\nApre il 2016 al Dubai Tour, chiuso al quinto posto. Il 13 febbraio conquista la Vuelta a Murcia, mentre nel percorso di avvicinamento alle Ardenne ottiene come migliori risultati due terzi posti in una tappa della Volta Ciclista a Catalunya e alla Volta Limburg Classic. Tuttavia all'Amstel Gold Race e alla Freccia Vallone, a causa di problemi fisici, conclude lontano dai migliori. Ad inizio giugno torna al successo vincendo la seconda e la quarta tappa al Tour de Luxembourg, concluso al secondo posto, 9\" dietro l'olandese Maurits Lammertink. Il 22 dello stesso mese ottiene la quarta e ultima vittoria stagionale, laureandosi campione nazionale in linea per la seconda volta in carriera. Concluso il Tour de Pologne in sedicesima posizione, il 6 agosto termina quarantaduesimo nella prova in linea dei Giochi Olimpici di Rio de Janeiro. Dopo l'ottavo posto all'Arctic Race of Norway, a fine agosto \u00e8 al via della Vuelta a Espa\u00f1a: nella corsa iberica ottiene come miglior risultato solamente un quarto posto nella settima tappa, prima del ritiro durante la quattordicesima. Nel finale dell'annata si piazza ottavo nella prova in linea dei campionati europei di Plumelec, sesto sia alla Tre Valli Varesine sia al Gran Piemonte, e trentaquattresimo al Giro di Lombardia.\n2017: il trasferimento alla Quick-Step e la vittoria al Fiandre.\nDopo cinque stagioni passate tra le file del team americano, Gilbert passa alla Quick-Step Floors di Patrick Lefevere: dopo aver esordito alla Volta a la Comunitat Valenciana, incentra la preparazione per le classiche del pav\u00e9: nell'avvicinamento coglie come migliori risultati un tredicesimo posto alla Omloop Het Nieuwsblad e un quarto nella prima tappa della Parigi-Nizza, mentre \u00e8 ventinovesimo alla Milano-Sanremo. Proprio nelle corse in terra belga dimostra un ottimo stato di forma, concludendo secondo sia alla Dwars door Vlaanderen, coadiuvando il compatriota vincitore e compagno di squadra Yves Lampaert, sia all'E3 Harelbeke, battuto dal connazionale Greg Van Avermaet. Alla Driedaagse De Panne - Koksijde arrivano i primi successi in stagione con la conquista della prima tappa e della classifica finale della tre giorni belga. Il 2 aprile si aggiudica la quarta \"monumento\" in carriera, trionfando alla 101\u00aa edizione del Giro delle Fiandre al termine di un assolo di 55\u00a0km, precedendo sul traguardo di Oudenaarde Van Avermaet, il favorito della vigilia. In preparazione alle Ardenne conclude al quindicesimo posto la Freccia del Brabante del 12 aprile, per poi trionfare quattro giorni pi\u00f9 tardi all'Amstel Gold Race per la quarta volta; tuttavia, in seguito ai danni riportati da una caduta occorsagli proprio durante la corsa olandese, \u00e8 costretto a rinunciare a Freccia Vallone e Liegi-Bastogne-Liegi, oltre che al Giro d'Italia. Torna alle gare a fine maggio al Giro del Belgio, gara in cui palesa una buona condizione, ottenendo un secondo posto di tappa e un quarto nella generale. Ritrova il successo al Tour de Suisse, vincendo in volata la seconda frazione. Il 1\u00ba luglio \u00e8 al via del Tour de France: ottiene come miglior piazzamento un quarto posto nella quattordicesima tappa, per poi non ripartire nella sedicesima a causa di problemi fisici. Ad agosto \u00e8 nono nella generale del BinckBank Tour, in cui coglie un secondo posto nell'ultima tappa; a fine settembre, dopo aver corso senza particolari acuti il Tour of Britain, \u00e8 invece quarto nella cronosquadre dei campionati del mondo di Bergen e diciassettesimo nella prova in linea.\n2018: al servizio della squadra.\nDopo il terzo posto al debutto alla Vuelta a Murcia, seguito da una Volta ao Algarve corsa senza particolari ambizioni, il vallone incentra, come l'anno passato, i propri obiettivi sulle classiche del Nord. Nella prima gara sulle pietre della Omloop Het Nieuwsblad coglie subito un quinto posto, seguito da un secondo a Le Samyn: gi\u00e0 durante queste prime uscite cos\u00ec come in tutte le altre classiche del pav\u00e9, Gilbert si mette al servizio dei suoi compagni della Quick-Step, permettendogli di ottenere, grazie a un corale gioco di squadra, numerose vittorie. In seguito a una Tirreno-Adriatico corsa come preparazione, \u00e8 ancora secondo nella E3 Harelbeke e terzo al Giro delle Fiandre, entrambi vinti dal compagno di squadra Niki Terpstra, risultando fondamentale per i successi dell'olandese. Quindicesimo alla Parigi-Roubaix, si presenta al via anche delle classiche delle Ardenne: tredicesimo all'Amstel Gold Race, ventiquattresimo alla Freccia Vallone e trentunesimo alla Liegi-Bastogne-Liegi, corre nuovamente in appoggio ai capitani designati, il francese Julian Alaphilippe e il lussemburghese Bob Jungels, vincitori rispettivamente di Freccia e Liegi. Dopo un'intensa prima parte di stagione, torna alle competizioni circa due mesi pi\u00f9 tardi al Tour de Suisse, senza risultati. Il 24 giugno \u00e8 secondo anche al campionato nazionale, risultando nuovamente decisivo per il successo del compagno di team Lampaert. Il 7 luglio \u00e8 quindi ai nastri di partenza del Tour de France: durante la sua nona \"Grande Boucle\" ottiene come migliori risultati un terzo e un quarto posto nella quinta e nella nona tappa, prima di ritirarsi al termine della sedicesima frazione a causa dei postumi di una rovinosa caduta nella discesa del Portet-d'Aspet. Fratturatosi la rotula del ginocchio sinistro, \u00e8 costretto a una pausa forzata che termina il 23 settembre, quando, al rientro, vince il Grand Prix d'Isbergues, ottenendo la sua prima e unica vittoria stagionale. Nelle ultime gare del calendario \u00e8 quindicesimo alla Binche-Chimay-Binche e ottavo alla Parigi-Tours, concludendo l'annata con il dodicesimo posto nella classifica finale del Tour of Guangxi di met\u00e0 ottobre."}
{"id": "1705491", "revid": "37401", "url": "https://it.wikipedia.org/wiki?curid=1705491", "title": "Proposizione interrogativa indiretta", "text": ""}
{"id": "1705497", "revid": "123115040", "url": "https://it.wikipedia.org/wiki?curid=1705497", "title": "Augusto De Angelis", "text": "Biografia.\nNel 1930 pubblic\u00f2 il suo primo romanzo \"Robin agente segreto\", fortemente ispirato a \"L'agente segreto\" (1907), romanzo di Joseph Conrad, mentre il suo primo romanzo giallo fu \"Il banchiere assassinato\" (1935).\nNella sua breve carriera scrisse poco meno di una ventina di romanzi polizieschi, nella maggior parte dei quali \u00e8 protagonista il commissario De Vincenzi, capo della squadra mobile di Milano (cui la Rai ha dedicato, con il titolo di \"Il commissario De Vincenzi\", fra il 1974 e il 1977, due serie televisive con Paolo Stoppa nei panni dell'investigatore), un personaggio arguto ma molto umano, attraverso il quale l'autore si svincol\u00f2 presto dai clich\u00e9 dell'investigatore di stampo anglosassone, creando una sorta di Commissario Maigret italiano \"ante litteram\".\nAppassionato di teatro e di cinema, ha scritto anche diverse commedie teatrali pubblicate sulla rivista \"Il dramma\" un quindicinale di commedie edito da Le Grandi Firme di Torino e non mancano pure due biografie sulla vita e i ricordi della sua attrice prediletta, Dina Galli.\nNonostante il buon successo dei suoi romanzi, tuttavia, De Angelis non pot\u00e9 goderne a lungo: la censura del regime fascista infatti impose il sequestro del romanzi noir nonch\u00e9 la chiusura della famosa collana dei gialli Mondadori, sia perch\u00e9 vedeva con sospetto il genere letterario noir cosiddetto \"d'\u00e9lite\", considerato come un prodotto della cultura anglo-sassone, sia perch\u00e9, per motivi propagandistici e di ordine pubblico, tendeva a far scomparire il crimine dalle cronache e dalla letteratura.\nA causa dei suoi articoli pubblicati sulla \"Gazzetta del Popolo\", scritti dal 25 luglio all'8 settembre 1943, fu arrestato con l'accusa di antifascismo e successivamente trasferito nel carcere di Como. Usc\u00ec di prigione nel 1944 dopo aver scontato diversi mesi di detenzione, estremamente provato e debilitato dalla prigionia, torn\u00f2 a Bellagio sul lago di Como dove risiedeva, ma ebbe la sfortuna d'incontrarsi con un \"repubblichino\" della zona, che per una banale discussione, lo aggred\u00ec con pugni e calci, tanto da causarne la morte, avvenuta pochi giorni dopo nell'ospedale di Como per le conseguenze del pestaggio.\nOltre a scrivere romanzi gialli, pubblic\u00f2 \"Fra le quinte della guerra: diario d'un soldato\" (1912), fu traduttore dal francese di Paul Adam (\"I cuori utili\", 1929), Jules Claretie (\"L'accusatore\", 1930) e Robert Boucard (\"L'esercito segreto dell'Inghilterra: rivelazioni di un sanzionista\", 1936), e autore d'una biografia su Maria Antonietta (\"Maria Antonietta - Regina di Francia\", 1934) e di una, inserita in una serie di \"donne nella storia\", su \"L'amante di Cesare\" (1936).\nNei suoi romanzi, De Angelis rinuncia a molti aspetti della propaganda del regime, ma ne condivide alcune scelte politiche: questo si vede nel romanzo \"Il candeliere a sette fiamme\" (1936), titolo con chiari riferimenti alla menorah, nel quale descrive un delitto commesso in un lurido albergo: il commissario De Vincenzi, che deve investigare, si ritrova con i soliti elementi stranieri, in una spy-story in cui gli ebrei hanno un ruolo di primo piano nella neonata questione palestinese. Infatti, il regime fascista \u00e8 ancora ben lontano dalle leggi razziali ed anzi Mussolini appoggia gli Ebrei al punto da aver voluto la formazione a Civitavecchia dei primi ufficiali della nascente marina ebraica. L'andamento del romanzo, relativo allo spionaggio internazionale, con anche un certo esotismo, risente dell'illustre precedente \"Lo zar non \u00e8 morto\", scritto dal Gruppo dei Dieci e pubblicato nel 1929.\nA lungo dimenticati, i suoi romanzi sono stati riscoperti nel 1963 dallo scrittore Oreste Del Buono (che ne pubblic\u00f2 tre presso Feltrinelli, dove lavorava) e grazie agli sceneggiati televisivi del 1974-1977, resi popolari anche grazie alla riuscita interpretazione di Paolo Stoppa, e riportati a nuova luce. Dal 2002 la casa editrice Sellerio ne ha iniziato la ripubblicazione, a cura di Beppe Benvenuto. Dal 2017, anche i Gialli Mondadori hanno riproposto quattro romanzi. Nel 2018 il commissario De Vincenzi torna in scena nel romanzo \"L'ombra del campione\" di Luca Crovi, redattore alla Sergio Bonelli Editore, a cui fa seguito nel 2020 \"L'ultima canzone del Naviglio\", entrambi editi da Rizzoli."}
{"id": "1705501", "revid": "188116", "url": "https://it.wikipedia.org/wiki?curid=1705501", "title": "Castello della Cuba", "text": ""}
{"id": "1705503", "revid": "1714743", "url": "https://it.wikipedia.org/wiki?curid=1705503", "title": "Francesco Maria Farnese", "text": "Biografia.\nEra figlio di Ranuccio I Farnese, duca di Parma e Piacenza, e di Margherita Aldobrandini, nipote di papa Clemente VIII.\nNella sua famiglia erano diversi i Farnese divenuti cardinale, tra cui Alessandro divenuto poi papa Paolo III.\nFiglio cadetto, venne avviato alla vita ecclesiastica ottenendo il titolo cardinalizio il 14 novembre 1644 da papa Innocenzo X. Non venne per\u00f2 mai a Roma per ricevere il cappello e il diaconato. Dal 21 gennaio 1647, giorno della rinuncia al cardinalato di Camillo Francesco Maria Pamphilj, e fino alla nomina del cardinale Francesco Maidalchini, effettuata da Clemente IX, \u00e8 stato il porporato italiano pi\u00f9 giovane. \nSuo fratello maggiore Odoardo I Farnese invece eredit\u00f2 il titolo di duca alla morte del padre nel 1622 e spos\u00f2 a Roma nel 1600 Margherita de' Medici. Le sue sorelle Vittoria e Maria divennero duchesse di Modena e Reggio attraverso il matrimonio con Francesco I d'Este.\nAlla morte di suo fratello Odoardo nel 1646, Francesco fu nominato reggente, insieme alla cognata Margherita, del nipote Ranuccio II Farnese, nuovo duca di Parma e Piacenza.\nLa reggenza dur\u00f2 due anni fino al compimento dei diciott'anni di Ranuccio.\nFrancesco Maria mor\u00ec dopo sei mesi di malattia a Parma nel 1647."}
{"id": "1705507", "revid": "73843", "url": "https://it.wikipedia.org/wiki?curid=1705507", "title": "Alfio Caltabiano", "text": "Biografia.\nNoto anche con gli pseudonimi anglofili \"Al Northon\", \"Alf Randal\" e \"Alf Thunder\", fu regista e sceneggiatore di alcuni film tra i quali \"Comandamenti per un gangster\" (1968) e \"Tutti figli di Mammasantissima\" (1973), nonch\u00e9 stuntman e coreografo. Inizi\u00f2 la sua carriera nel cinema sfruttando il suo fisico notevole: tra i suoi primi film c'\u00e8 \"Ben-Hur\", nel quale interpretava Ges\u00f9 Cristo, visibile solo di spalle, mentre portava la pesante croce di legno nella scena della Via Crucis. Compare come attore in una ventina di film, soprattutto spaghetti-western, mentre come regista esordisce nel 1967 con il film \"Ballata per un pistolero\". La sua carriera cinematografica si conclude nel 1977, dopo aver finito le riprese di \"California\".\n\u00c8 morto il 23 giugno 2007 a causa di un infarto."}
{"id": "1705513", "revid": "250563", "url": "https://it.wikipedia.org/wiki?curid=1705513", "title": "Gran Premio di Germania 1975", "text": "Il Gran Premio di Germania 1975 \u00e8 stata la undicesima prova della stagione 1975 del Campionato mondiale di Formula 1. Si \u00e8 corsa domenica 3 agosto 1975 sul N\u00fcrburgring. La gara \u00e8 stata vinta dall'argentino Carlos Reutemann su Brabham-Ford Cosworth; per il vincitore si tratt\u00f2 del quarto successo nel mondiale. Ha preceduto sul traguardo il francese Jacques Laffite su Williams-Ford Cosworth e l'austriaco Niki Lauda su Ferrari.\nVigilia.\nSviluppi futuri.\nNel corso del fine settimana del Gran Premio di Germania venne annunciata la cancellazione del Gran Premio del Canada, che avrebbe dovuto disputarsi il 21 settembre sul Mosport Park. Non venne trovato l'accordo tra scuderie e organizzatori in merito al rimborso da garantire ai partecipanti. Nella stessa occasione venne confermato il Gran Premio degli Stati Uniti, anch'esso in dubbio per motivi simili.\nAspetti tecnici.\nLa Shadow port\u00f2 la nuova DN7 a motore Matra, senza per\u00f2 farla esordire. La Lotus affid\u00f2 a Watson la 72F. La BRM decise di non prendere parte al gran premio visti gli scarsi risultati recenti, nel tentativo di migliorare la sua competitivit\u00e0.\nAspetti sportivi.\nLa Surtees non partecip\u00f2 alla gara per l'impossibilit\u00e0 di montare una vettura dopo l'incidente di Silverstone.\nPer tale ragione il nordirlandese John Watson, che aveva corso fino al gran premio precedente con il team di John Surtees, venne ingaggiato dalla Lotus al posto di Jim Crawford, grazie al miglior risultato in un test con gli altri piloti che la Lotus aveva schierato a Silverstone; la scuderia inglese schier\u00f2 quindi nuovamente due sole vetture. L'Ensign iscrisse il solo Gijs van Lennep, mentre Ian Ashley pot\u00e9 fare il suo debutto effettivo alla Williams.\nHarald Ertl, austriaco, debutt\u00f2 sulla Hesketh sponsorizzata dalla \"Wartsteiner Brewery\", mentre la Maki si affid\u00f2 a un pilota britannico, Tony Trimmer al posto di Fushida. Trimmer aveva gi\u00e0 disputato numerosi gran premi, tutti per\u00f2 non validi per il campionato mondiale, in cui aveva ottenuto anche un quarto posto con l'ISO-Marlboro gestita dalla Williams, nella Race of Champions 1973.\nQualifiche.\nResoconto.\nNella prima giornata di prove Niki Lauda su Ferrari fece segnare il tempo migliore, in 7'00\"6, migliorando il tempo ufficioso fatto segnare dallo stesso austriaco nella stagione precedente. Lauda precedette le due McLaren-Ford Cosworth di Jochen Mass e Emerson Fittipaldi; il quarto tempo venne fatto dall'altro ferrarista Clay Regazzoni. Fittipaldi scont\u00f2 dei problemi di surriscaldamento del motore dovuto a una perdita d'acqua.\nIl giorno seguente Lauda abbatt\u00e9 il muro dei 7 minuti sul giro del circuito, ottenendo 6'58\"6, alla media di 196,383\u00a0km/h. In prima fila si classific\u00f2 Carlos Pace su Brabham, a un secondo e quattro decimi. Il giorno precedente le Brabham erano state poco competitive, a causa del mancato adattamento della vettura alle sconnessioni del circuito. La seconda fila venne egemonizzata dalla Tyrrell, con Jody Scheckter davanti a Patrick Depailler. Regazzoni chiuse quinto, mentre Mass, secondo al venerd\u00ec, fu solo sesto, penalizzato da un brutto incidente che lo costrinse all'uso del muletto. Una sua uscita nella zona dell\"'Adenauer Forst\" danneggi\u00f2 lievemente la vettura ma il sopraggiungente Tony Brise usc\u00ec anch'egli nello stesso punto, e l'impatto della sua Hill sulla vettura di Mass fu tale da distruggerla e metterla fuori uso. Al mattino Ian Ashley, della Williams, ebbe un incidente che gli cost\u00f2 una frattura al piede e l'impossibilit\u00e0 di prendere il via alla gara.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNiki Lauda prese la testa della gara, seguito da Carlos Pace. Jody Scheckter fu invece autore di una pessima partenza, tanto che fece spegnere il motore e venne sfilato da quasi tutte le altre vetture. Nel corso del primo giro, Patrick Depailler pass\u00f2 Pace. Dietro ai primi tre vi erano poi Jochen Mass, Carlos Reutemann, Clay Regazzoni, Hans-Joachim Stuck e Emerson Fittipaldi. Sempre nel corso del primo giro la vettura di Mass colp\u00ec un detrito sulla pista, questo danneggi\u00f2 uno pneumatico, provocando un incidente, che costrinse il tedesco al ritiro.\nNel secondo giro fu Emerson Fittipaldi a subire un problema simile: un detrito gli for\u00f2 una gomma, costringendolo a compiere gli ultimi cinque kilometri del tracciato a velocit\u00e0 ridotta, prima di poter cambiare lo pneumatico. Al termine del giro comandava sempre Lauda, davanti a Depailler, Pace, Reutemann e Regazzoni. Nelle retrovie intanto Scheckter si era portato gi\u00e0 in dodicesima posizione, grazie a diversi sorpassi e facilitato dai ritiri.\nIl giro seguente John Watson, che era undicesimo, sub\u00ec la rottura di una sospensione dopo un salto; per fortuna l'inguidabilit\u00e0 della monoposto non ebbe conseguenze per il pilota, che fu comunque costretto al ritiro. Regazzoni pass\u00f2 Reutemann, mentre James Hunt sorpass\u00f2 Hans-Joachim Stuck, sul lungo rettilineo del \"Tiergarten\", passando in sesta posizione. Poco dopo il tedesco della March fu costretto al ritiro per l'esplosione del propulsore.\nNel quinto giro Pace fu autore di un testacoda che gli cost\u00f2 ben tre posizioni, tanto che venne passato da Clay Regazzoni, Carlos Reutemann e James Hunt. Nel giro 6 Pace for\u00f2 una gomma, usc\u00ec di pista, ruppe una sospensione, e fu costretto al ritiro. Davanti Lauda venne sempre pi\u00f9 pressato da Depailler.\nNel settimo giro Jody Scheckter pass\u00f2 Jarier, installandosi al sesto posto. Il francese, poco dopo, fu anche lui colpito da una foratura e costretto al ritiro. Stessa sorte per il sudafricano, a causa di un incidente. All'ottavo giro fin\u00ec, di fatto, la gara di Depailer che sub\u00ec la rottura della sospensione; fu costretto cos\u00ec a una lunga sosta ai \"box\", che lo allontan\u00f2 definitivamente dalle posizioni di testa. Ora dietro a Lauda si trov\u00f2 il compagno di scuderia Clay Regazzoni, seguito da Carlos Reutemann, James Hunt, Tom Pryce e Jacques Laffite.\nNel nono giro le possibilit\u00e0 della Ferrari di agguantare una doppietta vennero meno a causa della rottura del motore sulla vettura di Regazzoni e di una foratura per Lauda. Ora in testa si trovava Carlos Reutemann, seguito da Hunt, Pryce, Laffite, Lauda e Jones.\nAll'undicesimo giro for\u00f2 anche Hunt; un errore ai \"box\" per\u00f2 gli cost\u00f2 la possibilit\u00e0 di ripartire. Poco dopo, sulla vettura di Tom Pryce si ruppe un apparato dell'impianto del carburante. Il gallese dovette cos\u00ec rallentare, anche perch\u00e9 stava subendo delle ustioni chimiche ed era semi-intossicato dai vapori di benzina, venendo passato sia da Laffite che da Lauda.\nVinse cos\u00ec Carlos Reutemann, davanti a Jacques Laffite (per la prima volta a punti), che colse cos\u00ec il primo podio per la Williams da quando la scuderia britannica correva con vetture che portavano il suo nome. Terzo fu Lauda; a punti anche Tom Pryce e, per la prima volta nella sua carriera, Alan Jones; sesto fu Gijs van Lennep: per l'Ensign questo sesto posto rappresent\u00f2 il primo arrivo a punti, al sedicesimo gran premio valido per il mondiale, che disputava.\nNelle classifiche mondiali Reutemann si port\u00f2 a 17 punti da Lauda, mentre la Brabham a soli tre dalla Ferrari.\nLa Goodyear, fornitrice degli pneumatici per tutte le case, emise un comunicato a fine gara in cui afferm\u00f2 che l'alto numero di forature, che le vetture avevano subito durante il gran premio, era dovuto alla presenza di molti detriti sulla pista. La casa statunitense invit\u00f2 gli organizzatori a provvedere per gli anni seguenti.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1705514", "revid": "729019", "url": "https://it.wikipedia.org/wiki?curid=1705514", "title": "Tadeusz G\u00f3ra", "text": "Biografia.\nTadeusz nasce a Cracovia dai genitori Jan i Bronis\u0142awa e G\u00f3ra, il 19 gennaio 1918, nell'allora territorio dell'Impero austro-ungarico ma diventata, prima del termine dello stesso anno, autonoma come Seconda Repubblica di Polonia. Passa i primi anni di studio con ottimi risultati nel territorio sud orientale del paese tra le citt\u00e0 di Stryj e Zamo\u015b\u0107.\nTra il 1933 ed il 1934 cominci\u00f2 il corso teorico di volo a vela presso l'aeroclub di Wilno (Vilnius). Il 24 giugno 1933, insieme con altri venti colleghi inizi\u00f2 il corso pratico nell'aeroporto di volo a vela a Grzegorzewo. L'addestramento venne condotto sugli alianti \"Wrona\" e \"Cwj\", e tramite questo ha ottenuto la categoria di volo \"A\". Nel 1935 a Bezmiechowa ha ottenuto anche le categorie di volo \"B\" e \"C\".\nNel 1937 a Luc'k ha iniziato il corso di piloti per aerei, al fine di iscriversi poi alla scuola di allievi ufficiali di D\u0119blin.\nIl 13 maggio 1937 ha eseguito a Bezmiechowa un volo di lunga durata mantenendosi in volo per 18 ore consecutive e nel successivo agosto ha conquistato, ai comandi di un SG-3Bis, il primo posto al quinto campionato nazionale di volo a vela ad Inowroc\u0142aw.\nIl 18 maggio 1938, ai comandi dell'aliante di alte prestazioni PWS-101, decoll\u00f2 da Bezmiechowa riuscendo a raggiungere Male Slonecznki, vicino a Wilno, percorrendo in volo libero 577,8 km, primo record mondiale della specialit\u00e0. In virt\u00f9 di questo primato gli \u00e8 stata conferita l'anno successivo (il 7 gennaio 1939) la Medaglia Lilienthal, ritirata dopo il termine della seconda guerra mondiale a Londra.\nNel 1939 ha partecipato al Rally aereo internazionale di volo a vela di Leopoli (konkurs ISTUS), dove, pilotando un PWS-101, riusc\u00ec a conquistare il secondo posto. Quell'estate, ai comandi di un aliante \"Orliku\", comp\u00ec un volo da Polichno, nei pressi di Kielce, a Bydgoszcz, coprendo una distanza di 304\u00a0km. I successi ne fecero uno dei candidati alla composizione della squadra polacca per i Giochi della XII Olimpiade di Helsinki del 1940, manifestazione che avrebbe dovuto prevedere competizioni olimpiche di volo a vela.\nCon l'inizio della Campagna di Polonia del settembre di quello stesso anno, si trasfer\u00ec in Francia per arruolarsi nel ricostituito esercito polacco in esilio, agli ordini del generale W\u0142adys\u0142aw Sikorski, per poi spostarsi in Inghilterra, quindi il 26 agosto 1940 assegnato alla divisione britannica AACU nr.2.\nIn questo periodo utilizz\u00f2 numerosi velivoli a motore per la sua formazione: il Miles M.14 Magister, il DH.82B Queen Bee, il Fairey Swordfish, il Fairey Battle, il Blackburn Shark, l'Hawker Hector, il North American T-6 Texan \"Harvard\" e l'Heston Phoenix, conseguendo il grado di sergente pilota.\n\u00c8 poi entrato a far parte del No. 316 \"City of Warsaw\" Polish Fighter Squadron, reparto da caccia della Royal Air Force, ed il 18 novembre 1941 ha combattuto per la prima volta ai comandi di un Supermarine Spitfire Mk VB.\nHa eseguito 883 missioni in 1062 ore e 20 minuti di combattimento, abbattendo 5 aerei tedeschi, distrutto due locomotive e danneggiato un U-Boot della Kriegsmarine. Ha volato su Spitfire, Hellcat II e Corsair IV come comandante di squadrone. Inoltre ha eseguito 28 voli per abbattere le bombe tedesche V1, colpendone una.\nDiplomato alla scuola di allievi ufficiali di fanteria e cavalleria motorizzata in Scozia durante la guerra, riceve al termine delle ostilit\u00e0 numerosi riconoscimenti tra cui: medaglia croce d'argento virtuti militari, 3 volte croce al valore militare e numerose mostrine inglesi (come l'Air Crew Europe Star R Ciasp, o il Defence War Medal 1939-45).\nTornato stabilmente in Polonia nel 1948 ha iniziato a prestare servizio come istruttore e poi come capo istruttore nella scuola di volo a vela di Zar. Un anno dopo, terzo pilota polacco, ha ricevuto il distintivo d'oro di volo a vela dall'aviazione polacca. Nel 1950 sempre a Zar ha compiuto un volo di altezza di 5 038 metri, ultima condizione per conquistare il Terzo Diamante, cio\u00e8 la gratifica massima alla quale pu\u00f2 ambire qualsiasi pilota di aliante. \u00c8 stato il primo polacco a ricevere questo riconoscimento, e il secondo pilota al mondo ad esserne insignito.\nA met\u00e0 degli anni cinquanta ha svolto attivit\u00e0 di pilota collaudatore per alianti a Bielsko-Bia\u0142a. Nel 1957 \u00e8 diventato capo istruttore nell'aereo club della stessa citt\u00e0, dove il 3 aprile 1958 \u00e8 diventato membro onorario del medesimo. Nel 1957 \u00e8 stato chiamato dall'esercito polacco ancora come pilota, quale comandante di squadrone e poi come istruttore deputato al combattimento aereo.\n\u00c8 rimasto nell'esercito sino al 1972 e nel 1977 ha iniziato a volare come pilota di elicottero lavorando per la ditta Wytw\u00f3rnia Sprz\u0119tu Komunikacyjnego \"PZL-\u015awidnik\" come istruttore e capo dei voli. Dal 1979 al 1981 \u00e8 stato istruttore di elicotteri in Libia.\nIn volo ha percorso diecimila ore, di cui seimila su aerei, 2200 su alianti, e 1700 sugli elicotteri.\nIl 19 gennaio 1998 la citt\u00e0 di \u015awidnik lo ha nominato cittadino onorario. Nel 2001 ha ricevuto la carica di cittadino onorario anche da Lesko dove si trova l'aeroporto di Bezmiechowa.\nNel 2004 \u00e8 stata titolata a suo nome la nuova accademia di volo a vela del politecnico di Rzesz\u00f3w. Nel 2006 per i meriti acquisiti ha ricevuto la medaglia Croce dell'ordine dei Comandanti Polacchi.\nIl 1\u00ba febbraio 2007 nel palazzo reale di Varsavia \u00e8 stato trasmesso per la prima volta il suo film biografico \"Dziennik pilota G\u00f2ry\" con la regia di Adam Ustynowic, che poi \u00e8 stato trasmesso sulla tv polacca e in Italia al festival Sport Movies &amp; Tv svoltosi a Milano sempre nel 2007.\nIl 15 agosto 2007 \u00e8 stato nominato Generale di Brigata a riposo dal presidente della Polonia durante una solenne cerimonia a Varsavia.\n\u00c8 scomparso il 4 gennaio 2010 17 giorni prima di compiere 92 anni per cause naturali legate all'avanzare dell'et\u00e0."}
{"id": "1705515", "revid": "834", "url": "https://it.wikipedia.org/wiki?curid=1705515", "title": "Lingua More", "text": ""}
{"id": "1705516", "revid": "1538923", "url": "https://it.wikipedia.org/wiki?curid=1705516", "title": "Protolito", "text": "Il protolito indica la litologia precedente al metamorfismo di una roccia metamorfica.\nLe rocce metamorfiche derivano dalla trasformazione di rocce preesistenti, hanno quindi una roccia da cui derivano: ad esempio uno gneiss pu\u00f2 derivare dalla trasformazione di un protolito granitico.\nIl protolito pu\u00f2 essere una roccia magmatica, sia intrusiva che effusiva, sedimentaria o anche gi\u00e0 metamorfica, sia isochimica che metasomatica. Solo le rocce sedimentarie evaporitiche e alcune rare magmatiti alcaline sembrano non essere presenti tra i protoliti."}
{"id": "1705518", "revid": "1149807", "url": "https://it.wikipedia.org/wiki?curid=1705518", "title": "Soulcalibur IV", "text": " \u00e8 il quinto capitolo della fortunata serie di picchiaduro ideata da Namco ed \u00e8 stato pubblicato in contemporanea mondiale il 31 luglio 2008 su Xbox 360 e PlayStation 3, ad eccezione del Regno Unito e della Nuova Zelanda, nei quali \u00e8 stato pubblicato il giorno seguente.\nTrama.\nSiegfried, guidato dalla potente Soul Calibur e dalla sua sete di giustizia, ha raggiunto il perfido Nightmare, ultima incarnazione della Soul Edge, nella citt\u00e0 di Ostrheinsburg, dove il cavaliere senza vita si \u00e8 rintanato in attesa di nuovi avversari da sfidare. Ma, durante la reincarnazione di Soul Calibur e Soul Edge, qualcos'altro si \u00e8 svegliato.\nLa battaglia tra le due spade arriva alla fase finale con la resurrezione dei due personaggi che le hanno create molto tempo addietro.\nModalit\u00e0 di gioco.\nIl gioco ripropone per il single player una modalit\u00e0 battezzata Torre delle anime durante la quale il giocatore pu\u00f2 utilizzare pi\u00f9 personaggi interscambiabili e raccogliere oggetti da apposite casse soddisfando particolari condizioni. Si possono utilizzare sia i personaggi del gioco che quelli creati con l'editor. La torre \u00e8 composta da 60 livelli impostati con difficolt\u00e0 crescente. Oltre alla scalata della torre \u00e8 prevista una discesa in cui affrontare il numero di livelli scalati in successione, utilizzando due personaggi.\nSoul gauge, Armour break &amp; Critical finish move.\nIl gioco, oltre a presentare la classica barra dell'energia del personaggio, ne presenta una seconda denominata \"Soul Gauge\". Questa si decrementa stando in parata e si incrementa attaccando; nel momento in cui si esaurisce, al personaggio si rompe parte dell'armatura che lo lascer\u00e0 cos\u00ec pi\u00f9 vulnerabile agli attacchi del nemico (\"Armour break\"). L'armatura \u00e8 divisa \"ideologicamente\" in tre parti e sul lato dello schermo ci saranno tre quadrati verdi che ne indicano la condizione (parte alta, media e bassa) e le animazioni dell'Armour break disponibili per ogni personaggio variano sia in base al costume che alla parte dell'armatura colpita.\nSe il personaggio si vedr\u00e0 azzerare la barra Soul gauge una seconda volta lascer\u00e0 il fianco scoperto al proprio avversario il quale avr\u00e0 cos\u00ec una breve frazione di tempo a disposizione che dovr\u00e0 sfruttare per eseguire una \"Critical finish move\" ovvero una mossa speciale che permette l'uccisione istantanea dell'avversario; la si esegue premendo i quattro tasti frontali del joypad. Ogni personaggio avr\u00e0 la propria Critical finish move personale.\nLa Namco ha dichiarato di aver adottato questo stile per rendere la metodologia di gioco maggiormente offensiva.\nAbilit\u00e0 della Forza.\nCome personaggi Extra di questo quarto capitolo ci sono Yoda, Dart Fener e Starkiller (\"Apprendista\" in Soul Calibur) di Star Wars; essi in combattimento possono eseguire mosse che sfruttano i poteri della Forza ma consumano un'apposita barra aggiuntiva la quale, una volta esaurita, far\u00e0 s\u00ec che suddette mosse inizieranno ad assorbire direttamente l'energia del personaggio. La barra si ricarica colpendo l'avversario con le mosse che non usufruiscono del potere della Forza e con il semplice passare del tempo.\nEditor di personaggi.\nIl gioco ripropone l'editor di personaggi gi\u00e0 visto in Soulcalibur III in versione riveduta e ampliata(a parte nella scelta degli stili di combattimento: In questo capitolo sono disponibili solo gli stili dei personaggi principali). Queste sono alcune delle nuove caratteristiche:\nAltre caratteristiche.\nAl gioco sono state aggiunte delle animazioni tra cui quelle al \"Time's up\": quando il tempo scade si vede un'animazione non solo del lottatore perdente ma anche di quello vincente.\nOnline.\nQuesto sar\u00e0 il primo capitolo della serie ad avere il gioco online. Le modalit\u00e0 sono due: la Standard Vs che consente un normale scontro online e la Special Vs che consente uno scontro online con i personaggi creati con l'editor. Purtroppo sono stati lamentati dai giocatori problemi di lag che intaccano pesantemente l'esperienza online.\nModalit\u00e0 Arcade.\nCome di consueto nei Picchiaduro, anche in questo titolo \u00e8 presente una modalit\u00e0 Arcade in cui affrontare una serie di avversari con l'obiettivo di fare il tempo migliore e il punteggio maggiore. In questa modalit\u00e0 gli equipaggiamenti e gli abiti non hanno alcun effetto. Gli scontri sono 8, Alcuni sono preimpostati (come lo scontro finale con Algol e la \"semifinale\" con Starkiller), altri completamente casuali o basati sul personaggio usato (Es.:Se usate Rock nell'ottanta percento dei casi al quarto combattimento affronterete Astaroth). La modalit\u00e0 non presenta settaggi di alcun genere.\nLista personaggi.\nNamco Bandai per quest'occasione ha messo insieme un misto di personaggi vecchi e nuovi. Alcuni possono essere utilizzati sin dall'inizio del gioco, altri dovranno essere acquistati con i Gold ottenuti nella modalit\u00e0 Storia, nella modalit\u00e0 Arcade e nella modalit\u00e0 Torre delle anime. Come gi\u00e0 citato come extra sono stati annunciati anche due personaggi della saga di Star Wars esclusivi per le due piattaforme di pubblicazione del gioco; si tratta di Yoda e Dart Fener: il primo \u00e8 disponibile solo per la versione Xbox 360 mentre il secondo solo per la versione PlayStation 3; indipendentemente dalla versione posseduta l'altro dei due personaggi in questione \u00e8 scaricabile a pagamento (3,99 Euro) dai rispettivi servizi online delle due console.\nPersonaggi storici della serie.\nQui di seguito l'elenco completo dei personaggi ripresi dalle vecchie edizioni:\nPersonaggi nuovi.\nQua di seguito sono invece presenti i nuovi personaggi, suddivisi in base alle caratteristiche distintive:\nOriginali.\nSono personaggi nuovi di zecca, con setlist e storia nuove. Si tratta di:\nAppartenenti all'universo di Star Wars.\nI personaggi della saga ideata da Lucas:\nNon originali.\nPersonaggi ottenuti sulla base di quelli gi\u00e0 esistenti il cui design \u00e8 stato creato da \"mangaka\" di successo; eccoli di seguito:\nEdizione speciale e bonus disc.\nIl gioco, oltre alla versione base, \u00e8 stato pubblicato in un'edizione speciale dal prezzo pi\u00f9 alto consistente in una scatola di metallo contenente insieme al gioco anche una card con un codice per scaricare contenuti extra per l'editor (non disponibili su nessuno store online), un artobook e una t-shirt taglia XL raffigurante la copertina del gioco. La limited edition \u00e8 uscita sul solo suolo americano ma \u00e8 region free anche su Xbox 360 (su PlayStation 3 lo sono tutti i giochi \"di serie\") ed \u00e8 pure multilingua rendendone pi\u00f9 facile l'importazione.\nIn anticipo all'uscita del gioco stesso \u00e8 stato distribuito un bonus disc in formato DVD contenente trailer, biografie, wallpaper e altro ancora.\nSia il Bonus disc che il gioco (sia nell'edizione limitata che \"liscia\") sono pubblicati con due copertine diverse a seconda della console di appartenenza: bianca con Yoda e Siegfried per l'Xbox 360 e nera con Dart Fener, Nightmare e Ivy per la PlayStation 3.\nAccoglienza.\nLa rivista \"Play Generation\" lo classific\u00f2 come il quinto miglior gioco picchiaduro del 2008. La stessa testata diede alla versione per PlayStation 3 un punteggio di 92/100, trovandolo un picchiaduro straordinario, ricco ed estremamente galvanizzante, che avrebbe \"stregato\" anche i non amanti del genere.\nSequel.\nKatsuhiro Harada, di Namco Bandai, conferm\u00f2 che un nuovo \"Soulcalibur\" era in sviluppo e sarebbe stato disponibile su console nel 2012. Questi poi si \u00e8 rivelato \"Soulcalibur V\" uscito sempre su PlayStation 3 e Xbox 360."}
{"id": "1705519", "revid": "729019", "url": "https://it.wikipedia.org/wiki?curid=1705519", "title": "Metatalamo", "text": "Il metatalamo \u00e8 una formazione pari e simmetrica del diencefalo costituita da due nuclei che determinano due rilievi a lato dei tubercoli quadrigemelli: i corpi genicolati mediali e laterali.\nI \"corpi genicolati laterali\" ricevono fibre dai tratti ottici e inviano proiezioni all'area visiva primaria della corteccia cerebrale (area calcarina, tramite la via genicolocalcarina) in parte si portano ai tubercoli quadrigemelli superiori e quindi, tramite la via tettospinale, ai motoneuroni del tronco encefalico o del midollo spinale realizzando una via ottica riflessa.\nI \"corpi genicolati mediali\" ricevono fibre acustiche dai tubercoli quadrigemelli inferiore e, in misura minore, dal nucleo olivare superiore, dal corpo trapezoide e quindi dal lemnisco laterale, proiettando le proprie fibre, tramite il tratto genicolocorticale, all'area acustica del lobo temporale."}
{"id": "1705520", "revid": "287204", "url": "https://it.wikipedia.org/wiki?curid=1705520", "title": "Tadeusz Gora", "text": ""}
{"id": "1705522", "revid": "125448846", "url": "https://it.wikipedia.org/wiki?curid=1705522", "title": "Gibilterra", "text": "Gibilterra (in inglese \"Gibraltar\", ; in spagnolo scritto uguale ma pronunciato ) \u00e8 un territorio d'oltremare del Regno Unito.\nInserita nella lista delle Nazioni Unite dei territori non autonomi, Gibilterra si trova nell'Europa sudoccidentale, sulla costa meridionale della Spagna, all'estremit\u00e0 orientale dello stretto omonimo, che collega l'oceano Atlantico e il mar Mediterraneo. Confina interamente con La L\u00ednea de la Concepci\u00f3n, comune spagnolo in provincia di Cadice (Andalusia). Viene considerata dalla Spagna come una vera e propria, nonch\u00e9 ultima, colonia in territorio europeo.\nDal 2021 Gibilterra fa parte dello spazio Schengen.\nUn tempo nota come \"Calpe\", una delle Colonne d'Ercole, deve il suo nome attuale alla corruzione del nome arabo \"Jabal \u0162\u0101riq\" (\u062c\u0628\u0644 \u0637\u0627\u0631\u0642, ossia \"Monte di Tariq\"), cos\u00ec chiamato in omaggio a Tariq ibn Ziyad, il condottiero berbero che conquist\u00f2 la Spagna nel 711.\nStoria.\nPreistoria.\nUno scheletro di uomo di Neanderthal fu trovato nel 1848 presso la rocca, otto anni prima della scoperta del genere nella valle tedesca di Neander, e nel 1926 fu trovato uno di bambino della stessa specie.\nAntichit\u00e0.\nSi sa che i Fenici sbarcarono presso la rocca verso il 950 a.C. e la chiamarono Calpe, cos\u00ec come fu certamente visitata dai Cartaginesi che tuttavia non vi stabilirono alcuna colonia permanente. Qualche scrittore dopo Platone si rifer\u00ec a Gibilterra come una delle Colonne d'Ercole mentre l'altra sarebbe l'attuale monte Hacho, dall'altro lato dello stretto, nell'exclave di Ceuta.\nNon si hanno tracce di vestigia romane a Gibilterra, anche se essa fu sicuramente conosciuta dai Romani. Dopo la caduta dell'Impero romano d'Occidente l'area fu attraversata dai Vandali e dai Goti. I primi vi si stabilirono nel periodo dal 414 al 533, quando ne furono scacciati dai Bizantini, a loro volta scacciati verso il 570 dai Visigoti.\nMedioevo.\nNel 711 Gibilterra fu conquistata dagli arabi. Il condottiero Tariq ibn Ziyad dal cui nome ha avuto origine il termine Gibilterra, fu il primo a comprenderne l'importanza strategica ai fini della conquista della Penisola iberica. Dopo la conquista della Spagna da parte degli arabi, fu eretta in Gibilterra da questi una fortezza. Nel 1309 Gibilterra viene strappata agli arabi dal re di Castiglia, Ferdinando IV, con l'aiuto di un contingente portoghese del re Dionigi e della flotta aragonese del re Giacomo II, ma nel 1333 il sultano di Granada Muhammad IV, la rioccup\u00f2.\nNel 1349 e nel 1350 Gibilterra sub\u00ec l'assedio delle forze castigliane agli ordini del re Alfonso XI, ma la peste nera, che uccise lo stesso re, ne imped\u00ec la riconquista da parte cristiana. Questa ebbe luogo oltre un secolo dopo, nel 1492, ad opera del Duca di Medina Sidonia, come vassallo della Corona di Castiglia; solo nel 1501 la citt\u00e0 venne incorporata nel dominio della regina Isabella di Castiglia.\nEt\u00e0 moderna.\nNel 1552, su richiesta degli abitanti della citt\u00e0, il re Carlo I di Spagna invi\u00f2 l'ingegnere italiano Giovanni Battista Calvi per far rinforzare le difese della citt\u00e0. Fu eretto un lungo bastione di difesa, ancor oggi noto con il nome di \"muro di Carlo V\", una trincea e un ponte levatoio (\"Landport\" o \"Puerta de Tierra\"). Nel corso della guerra di successione spagnola, il 1\u00ba agosto 1704, al ritorno da una spedizione a Barcellona, una flotta anglo-olandese, al comando di sir George Rooke, cinse d'assedio la citt\u00e0. Agli assediati venne richiesta la resa incondizionata e il giuramento di fedelt\u00e0 all'arciduca d'Austria Carlo (proclamato il 12 febbraio 1703, a Vienna, re di Castiglia e d'Aragona). Il governatore spagnolo Diego de Salinas rifiut\u00f2.\nIl 3 agosto 1704 avvenne la presa di Gibilterra da parte del Regno d'Inghilterra: nella notte fra il 3 e il 4 agosto fanti di marina olandesi, al comando del principe Giorgio di Assia-Darmstadt cominciarono l'assedio terrestre mentre la flotta inglese cannoneggiava le difese della citt\u00e0. Il 4 agosto il governatore spagnolo si arrese al principe di Assia-Darmstadt. Incominci\u00f2 cos\u00ec, anche se al momento solo \"de facto\", l'occupazione britannica di Gibilterra.\nIl 5 settembre 1704 truppe francesi e spagnole, al comando del capitano generale d'Andalusia, Francisco Castillo Fajardo, marchese di Villadarias, posero sotto assedio la citt\u00e0. Questa, al comando dell'ammiraglio inglese sir John Leake e del governatore, principe Giorgio di Assia-Darmstadt, era difesa da una brigata di marina presto rinforzata da 400 Royal Marines. Dopo alterne vicende gli assedianti non riuscirono nel loro intento, anche dopo che il nuovo re di Spagna Filippo V aveva sostituito al comando delle truppe assedianti il marchese di Villadarias con il maresciallo di Francia de Tess\u00e9: il 31 marzo 1705 l'assedio fu levato.\nIl Trattato di Utrecht.\nIl territorio venne infine ceduto alla Gran Bretagna dalla Spagna con il Trattato di Utrecht del 1713, come parte degli accordi a conclusione della Guerra di successione spagnola. In quel trattato, la Spagna cedeva alla Gran Bretagna \u00ab [...] la piena e intera propriet\u00e0 della citt\u00e0 e del castello di Gibilterra, unitamente al porto, alle mura, e ai forti circostanti... per sempre, senza eccezioni o impedimenti di sorta\u00bb.\nCi\u00f2 nonostante, il trattato stipulava che nessun commercio terrestre si sarebbe svolto tra Gibilterra e la Spagna, con l'eccezione delle forniture di emergenza in caso Gibilterra non avesse potuto rifornirsi per mare. Un'altra condizione della cessione era che \u00ab [...] nessun permesso doveva essere dato ai Giudei o ai Mori, di risiedere o avere dimora nella detta citt\u00e0 di Gibilterra\u00bb. Se la Gran Bretagna avesse deciso di vendere Gibilterra, alla Spagna era garantito il diritto di primo acquisto.\n\u00c8 importante notare che il Trattato attribuiva all'Inghilterra la propriet\u00e0 della Rocca, ma non ne cedeva la sovranit\u00e0. Ci\u00f2 sar\u00e0 poi alla base della controversia su Gibilterra fra Spagna e Gran Bretagna. Pi\u00f9 tardi la Spagna cerc\u00f2 a pi\u00f9 riprese di rovesciare le decisioni di Utrecht e allo scoppio della guerra anglo-spagnola del 1727 il re di Spagna, Filippo V, invi\u00f2 un corpo d'armata di soldati () al comando del generale Conde de la Torres, che incominci\u00f2 le operazioni sotto la rocca, difesa da circa soldati inglesi, l'11 febbraio 1727.\nPoich\u00e9 la squadra navale inglese del Mediterraneo poteva tranquillamente mantenere i collegamenti con la fortezza assediata, gli spagnoli non riuscirono a isolare la citt\u00e0. Il presidio della fortezza pot\u00e9 essere rafforzato con uomini e i rifornimenti erano garantiti dalla flotta al comando del contrammiraglio Charles Wager. Di conseguenza il 12 giugno gli spagnoli sospesero l'assedio. A quella data avevano gi\u00e0 perso la vita circa 300 soldati inglesi e spagnoli.\nCon il trattato di Siviglia (novembre 1729) la Spagna rinunci\u00f2 a riprendersi Gibilterra, senza tuttavia cederne in termini espliciti la sovranit\u00e0.\nNel corso della rivolta delle colonie della costa atlantica dell'America del Nord, la Spagna, che era entrata in guerra insieme ai francesi e a fianco dei rivoltosi americani, contro la Gran Bretagna, assedi\u00f2 nuovamente Gibilterra. L'assedio, e il conseguente blocco, dur\u00f2 per tre anni, dal 1779 al 1783. Il 14 settembre 1783 gli inglesi distrussero le batterie galleggianti francesi e spagnole che assediavano la rocca e nel febbraio 1783 incominciarono le trattative preliminari di pace per cui lo stato di assedio cess\u00f2.\nEt\u00e0 contemporanea.\nIn un referendum del 1967 la maggioranza degli aventi diritto vot\u00f2 a favore del mantenimento della sovranit\u00e0 britannica.\nCi\u00f2 venne ribadito con forza nel novembre 2002, quando oltre il 98% dei votanti rigett\u00f2 la proposta di condivisione della sovranit\u00e0 tra Regno Unito e Spagna. Il giorno del primo referendum (10 settembre) \u00e8 osservato come la festa nazionale di Gibilterra: Gibraltar National Day.\nGibilterra \u00e8 un territorio d'oltremare del Regno Unito di Gran Bretagna e Irlanda del Nord; il capo dello stato \u00e8 il Sovrano del Regno Unito, rappresentata da un Governatore reggente. La legislazione \u00e8 indipendente da quella del Regno Unito, eccetto per quanto riguarda gli affari internazionali; non fu dunque un membro effettivo dell'Unione Europea, ma del trattato di adesione all'Unione Europea del Regno Unito.\nNel 1973 Gibilterra entr\u00f2 nella Comunit\u00e0 Economica Europea, come territorio dipendente, ai sensi dell'articolo 277 del Trattato di Roma, ma \u00e8 stata esclusa, su richiesta del governo locale, dalla tariffa esterna comune, dalla politica agricola comune e dall'imposta sul valore aggiunto.\nLe forze militari attuali di Gibilterra sono l'Esercito Britannico, la Royal Navy e la Royal Air Force; la difesa compete al Regno Unito.\nIl 24 giugno 2016, a seguito del risultato indipendentista del referendum consultivo indetto nel Regno Unito sulla permanenza o meno nell'UE, il Ministro degli esteri spagnolo, Jos\u00e9 Garc\u00eda-Margallo y Marfil, sulla scorta del dato elettorale di Gibilterra, la cui popolazione si \u00e8 espressa per il 95,91% per la permanenza del Regno Unito fra gli Stati membri, ha dichiarato di voler indirizzare a Londra richiesta di co-sovranit\u00e0 sul territorio. Le dichiarazioni di Margallo, rintuzzate immediatamente dal Primo ministro del territorio, Fabian Picardo (\u00abGibilterra non sar\u00e0 mai spagnola, neanche in parte\u00bb), sono state tuttavia ridimensionate dall'intervento del Capo del Governo spagnolo, Mariano Rajoy, che ha invitato alla \u00abcalma e alla serenit\u00e0\u00bb. Tuttavia, l'Unione europea appare orientata verso la richiesta di un formale assenso da parte della Spagna per consentire l'applicazione della \"Brexit\" anche al territorio gibilterrino.\nGeografia fisica.\nIl territorio copre e condivide di confine territoriale con la Spagna (provincia di C\u00e1dice in Andalusia) e ha di costa. Il clima \u00e8 mediterraneo con inverni miti ed estati calde.\nIl terreno \u00e8 una piana costiera che circonda la Rocca di Gibilterra (426 metri di altezza).\nLe risorse naturali sono trascurabili, cos\u00ec come quelle di acqua potabile. Fino a poco tempo fa venivano usati larghi raccoglitori in cemento o pietra per l'acqua piovana, ma adesso esiste un impianto di desalinizzazione. Lo stretto di Gibilterra assume particolare importanza dal punto di vista morfologico per la soglia sottomarina, alta 324 metri, che impedisce alle correnti fredde dell'Oceano Atlantico di entrare nel Mar Mediterraneo. Uno dei problemi riguardanti la sovranit\u00e0 delle acque comprese tra il Campo di Gibilterra e la stessa penisola sono motivo di accese dispute tra le due nazioni. La Spagna secondo il Trattato di Utrecht non riconosce a Gibilterra alcuna giurisdizione sulle acque circostanti le proprie coste.\nFlora e Fauna.\nA Gibilterra (e in particolare nella parte superiore della Rocca) vivono le uniche scimmie selvagge d'Europa, macachi della specie \"Macaca sylvanus\", scimmie catarrine docili e con una corta coda non prensile, originarie del Sud-est asiatico e dei Paesi magrebini. Secondo la credenza popolare il Regno Unito manterrebbe il possesso di Gibilterra finch\u00e9 qui saranno presenti le tali \"Bertucce di Gibilterra\": noto \u00e8 il ripopolamento con esemplari provenienti da Marocco e Algeria, ordinato nel 1942 da Winston Churchill. La presenza e l'interazione con l'uomo hanno negli anni modificato il comportamento delle scimmie, talvolta con effetti negativi quali la cattiva alimentazione (per i cibi offerti dai turisti), l'aggressiva richiesta di cibo, lo stress e la contrazione di malattie.\nAmbiente.\nNel maggio 2016 un rapporto dell'Organizzazione mondiale della sanit\u00e0 ha mostrato che Gibilterra aveva la peggiore qualit\u00e0 dell'aria in qualsiasi territorio britannico. Il rapporto si \u00e8 concentrato sugli inquinanti PM10 e PM2,5 nell'aria.\nSociet\u00e0.\nEvoluzione demografica.\nGenovesi di Gibilterra.\nAncora oggi si trovano molte tracce evidenti di una comunit\u00e0 genovese che si insedi\u00f2 a Gibilterra nel XVI secolo e che ancora ai primi del Settecento componeva quasi la met\u00e0 della popolazione.\nQuesti genovesi si dedicarongo ad attivit\u00e0 commerciali, ma vi era anche un gruppo che abitava a La Caleta, dove era la maggioranza della popolazione, e che praticava attivit\u00e0 di pesca d'alto mare.\nNel censimento del 1753 i genovesi erano il gruppo pi\u00f9 grande della popolazione civile di Gibilterra e fino al 1830 l'italiano fu usato (assieme all'inglese e spagnolo) nei manifesti ufficiali della colonia inglese.\nIl ligure era parlato da alcuni anziani fino al primo decennio del Novecento a \"La Caleta\", un villaggio vicino a \"Catalan Bay\" nella parte nord-orientale del promontorio di Gibilterra.\nAttualmente la popolazione di Gibilterra con cognomi liguri raggiunge il 20% del totale: Joe Bossano (primo ministro di Gibilterra per dodici anni), Adolfo Canepa (anche lui primo ministro nel 1987) e Kaiane Aldorino (Miss Mondo 2009) ne sono i pi\u00f9 noti rappresentanti.\nLa fiducia riposta dagli inglesi in questa comunit\u00e0 \u00e8 testimoniata dalla costituzione della Guardia Genovese, un corpo di armati che svolgeva parte dei compiti di difesa della colonia.\nInoltre va risaltato che il dialetto locale di Gibilterra, detto \"llanito\", ha anche molte influenze dal ligure e vi sono studiosi come Edward Archer che affermano che probabilmente deriva dal nome Gianni (da cui: piccolo Gianni o \"iannito\") comune tra i liguri di Gibilterra.\nReligioni.\nGibilterra \u00e8 sede della diocesi cattolica di Gibilterra. Nel 2019 contava battezzati su abitanti pari al 75,8% della popolazione.\nA Gibilterra c'\u00e8, inoltre, la sede della Diocesi anglicana di Gibilterra in Europa, che ha giurisdizione su tutti gli anglicani presenti in Europa (eccetto Regno Unito e Irlanda), nei territori ex-sovietici, in Marocco e in Turchia.\nLingue e dialetti.\nLa lingua ufficiale \u00e8 l'inglese. I gibilterrini usano come comune linguaggio locale lo Llanito (pronuncia \"Yanito\"), un miscuglio di dialetti andalusi e inglese con molte influenze linguistiche recate dal ligure. Anche lo spagnolo \u00e8 molto usato anche se gli abitanti a volte sono restii a esprimersi in tale idioma bench\u00e9 sia di uso pressoch\u00e9 corrente quasi ovunque. L'arabo \u00e8 parlato dal 7% degli abitanti di origine soprattutto marocchina (quasi mille abitanti nel 2001).\nOrdinamento.\nSuddivisione amministrativa.\nGibilterra non ha suddivisioni amministrative ma \u00e8 divisa in aree residenziali che sono (censimento 2001):\nUniversit\u00e0.\nAnche Gibilterra ha una sua Universit\u00e0. La prima universit\u00e0 di Gibilterra \u00e8 stata formalmente inaugurata il 21 settembre 2015: l'Universit\u00e0 di Gibilterra, che si trova a Europa Point.\nEconomia.\nFin dalla riduzione della guarnigione britannica, l'economia si \u00e8 convertita alla finanza offshore e al turismo. Ci sono pi\u00f9 societ\u00e0 registrate che abitanti. Il governo spagnolo, come parte della sua campagna per reclamare la Rocca sostiene che le banche di Gibilterra sono usate per l'evasione fiscale e il riciclaggio di denaro. Un'inchiesta del Comitato per gli Affari Esteri della Camera dei Comuni ha trovato queste pretese senza fondamento. Il governo spagnolo inoltre accusa i motoscafisti di Gibilterra di aiutare il contrabbando di tabacco. Comunque, per impedire che questo accada, esiste una legge contro i motoscafi veloci, ed \u00e8 illegale portarli entro le acque di Gibilterra.\nGibilterra \u00e8 considerata, comunque, un paradiso fiscale. Il sistema fiscale italiano, col Decreto Ministeriale 4 maggio 1999, l'ha inserita tra gli Stati o territori aventi un regime fiscale privilegiato, nella cosiddetta lista nera, ponendo quindi limitazioni fiscali ai rapporti economico commerciali che si intrattengono tra le aziende italiane e i soggetti ubicati in tale territorio. Ma dal 2016 lo Stato Italiano ha stretto accordi bilaterali sulla trasparenza di informazioni e pertanto \u00e8 stata rimossa dalla cosiddetta \"Black List\".\nI cittadini di Gibilterra godono di un elevato standard di vita, superiore a quello dei loro vicini spagnoli di Campo de Gibraltar e molto pi\u00f9 elevato di quello dei loro vicini marocchini. Dalla riapertura delle frontiere nel 1985, molti cittadini di Gibilterra hanno comprato propriet\u00e0 oltreconfine, specialmente nella vicina citt\u00e0 spagnola di La L\u00ednea de la Concepci\u00f3n, dove i prezzi sono pi\u00f9 bassi; questo anche se il recupero di terreni del 1991 ha ridotto la carenza tradizionalmente cronica di abitazioni sulla Rocca. Altri cittadini, per lo pi\u00f9 benestanti, vivono a Sotogrande sulla Costa del Sol, dalla quale fanno i pendolari con Gibilterra.\nLe acque di Gibilterra sono anche usate dalle navi per trasferire il petrolio sulle petroliere. Il petrolio spesso arriva dalla Spagna, dalla CEPSA di Algeciras; il trasferimento \u00e8 giustificato dal fatto che i costi a Gibilterra sono pi\u00f9 bassi, a causa delle minori tasse. In Spagna \u00e8 opinione diffusa, bench\u00e9 erronea, che Gibilterra fosse la destinazione della petroliera Prestige che durante un viaggio caus\u00f2 il disastro ambientale in Galizia nel 2002.\nUn recente argomento di polemica \u00e8 stato la riparazione nei cantieri di Gibilterra del sottomarino nucleare inglese HMS Tireless.\nNonostante molte proteste il governo di Gibilterra permise che il lavoro fosse svolto, dopo aver svolto indagini per appurare l'assenza di rischi. Il sottomarino rimase in riparazione a Gibilterra per un anno, fu collaudato con successo e ripart\u00ec senza problemi di alcun tipo.\nCultura e Monumenti.\nPatrimoni dell'umanit\u00e0.\nIl Complesso della Grotta di Gorham (2016) \u00e8 entrato nella Lista dei patrimoni dell'umanit\u00e0 dell'UNESCO.\nProduzione letteraria.\nNel XX secolo si assiste a una produzione letteraria interessante di cui uno degli esponenti pi\u00f9 autorevoli fu H\u00e9ctor Licudi, che nel 1929 scrisse un romanzo \"Barbarita\": narra le relazioni tra Gibilterra e Regno Unito attraverso una storia. Ancora oggi queste relazioni sono al centro di dispute sulla sovranit\u00e0 e sul possesso di Gibilterra.\nMusica.\nAnche in campo musicale dobbiamo ricordare note personalit\u00e0 che riguardano anche gruppi musicali come i Breed 77, gruppo britannico ma formatosi nel 1996 a Gibilterra, i Taxi e i Melon Diesel.\nModa.\n\u00c8 da ricordare lo stilista John Galliano, noto anche per la collaborazione con il marchio Christian Dior.\nAffermazione a Miss Mondo 2009.\nNel 2009, tra l'altro, Gibilterra si afferma in campo internazionale con l'elezione a Miss Mondo 2009 di Kaiane Aldorino, gi\u00e0 Miss Gibilterra nello stesso anno.\nSport.\nCalcio.\nGibilterra ha una propria nazionale di calcio, che fece il suo esordio ufficiale il 19 novembre 2013, in un'amichevole contro la finita in parit\u00e0 0-0. La nazionale ha ottenuto il suo primo successo in gare ufficiali il 14 ottobre 2018, vincendo per 1-0 contro l'.\nA livello di club, la squadra gibilterrina del Lincoln Red Imps ha ottenuto il maggior risultato internazionale qualificandosi per la fase a gironi dell'UEFA Europa Conference League, prima volta nella storia di una squadra gibilterrina."}
{"id": "1705531", "revid": "81132", "url": "https://it.wikipedia.org/wiki?curid=1705531", "title": "Meru (popolo)", "text": "I meru (ameru nella loro lingua) sono un popolo del Kenya. Vivono nelle regioni a nord del Monte Kenya, e sono uno dei gruppi etnici che formano un'unit\u00e0 politica ed economica con i kikuyu e gli embu. I meru parlano una lingua propria, ma sono spesso a loro agio anche con lo swahili e il kikuyu.\nSezioni.\nI meru sono suddivisi in sette trib\u00f9 o \"sezioni\": tigania, igemebe, imenti, miutuni, igoji, mwimbi, muthambi. Altre due sezioni, chuka e tharaka, sono oggi ritenute gruppi etnici separati; pur avendo subito un processo di inclusione tra i meru, hanno una tradizione orale e una mitologia diverse, testimonianze di un'origine etnica differente.\nLa societ\u00e0 tradizionale meru era guidata da un consiglio di anziani eletti democraticamente a diversi livelli, da quello di clan a quello di sezione fino al \"njuri ncheke\", il consiglio supremo a cui spettavano le decisioni relative all'intero popolo meru.\nEsistevano anche societ\u00e0 segrete i cui adepti (che portavano maschere per non farsi riconoscere durante gli incontri) avevano il dovere di sovreintendere a particolari funzioni sociali o a vigilare sul funzionamento della comunit\u00e0.\nStoria.\nLa tradizione orale dei meru \u00e8 estremamente ricca e presenta varie risposte alla questione della loro origine. \u00c8 difficile districarsi in queste leggende, anche perch\u00e9 \u00e8 chiaro che i meru non sono un solo popolo, ma il risultato dell'amalgamarsi di popoli diversi. I diversi miti d'origine si riferiscono quindi a diverse sezioni di coloro che oggi formano il gruppo meru.\nDalle ricerche storiche \u2013 basate su ritrovamenti archeologici, studio dei fonemi della lingua, e dall'interpretazione della tradizione orale \u2013 si pu\u00f2 dire che i meru si siano formati con l'incontro di gruppi bantu provenienti dalla costa con gruppi provenienti dal nord (Etiopia, ma forse anche Somalia).\nAlcuni antropologi, specialmente quelli che hanno lavorato tra i tharaka, hanno raccolto molte storie simili a quelle veterotestamentarie. Alcune di queste tradizioni orali sono dubbie, in quanto raccolte con l'ausilio di giovani tharaka che hanno potuto arricchire la tradizione con il retroterra biblico da loro imparato durante i loro studi.\nScolarizzazione.\nNonostante i meru siano un gruppo minore \u2013 dal punto di vista numerico - nel panorama keniota, hanno assunto un ruolo di guida in molte istituzioni grazie alla scolarizzazione e alla qualit\u00e0 delle scuole, tutte di fondazione cristiana, che si trovano nei distretti da loro abitati. In modo particolare, le Chiese Cattolica, Presbiteriana e Metodista hanno fondato molte scuole elementari, tecniche, superiori e professionali. Notevole \u00e8 stato anche lo sforzo di modernizzazione dell'agricoltura portato avanti dai missionari della consolata con il progetto di canalizzazione delle acque potabili e quello dell'irrigazione dei terreni nelle zone pi\u00f9 aride.\nIniziazione.\nCome tutti i popoli africani, anche i meru hanno un programma di iniziazione sia per i ragazzi che per le ragazze. Con l'iniziazione la persona diviene adulta, viene inserita nella comunit\u00e0 e ci si aspetta che dia il suo contributo alla crescita del gruppo. Ragazzi e ragazze, dopo la circoncisione, non possono pi\u00f9 avere contatti diretti con i genitori dello stesso sesso. Dormiranno in capanne separate e avranno un nuovo ruolo nei lavori della famiglia. Queste tradizioni stanno cambiando per via dell'urbanizzazione e dell'emigrazione di varie famiglie in luoghi lontani da quelli ancestrali.\nGEMA.\nMeru, embu e kikuyu (le tre etnie che vivono sul monte Kenya) hanno nel passato formato un'alleanza chiamata GEMA (Gikuyu-Embu-Meru Association). Questa coalizione aveva, e per certi versi ha tutt'oggi, interessi sia politici che finanziari. La GEMA ha rinnovato la sua esistenza dal 2002, anno della vittoria dell'opposizione contro il governo del partito KANU, che aveva guidato il paese sin dall'indipendenza."}
{"id": "1705532", "revid": "217830", "url": "https://it.wikipedia.org/wiki?curid=1705532", "title": "Tony Wirsing", "text": ""}
{"id": "1705535", "revid": "109097465", "url": "https://it.wikipedia.org/wiki?curid=1705535", "title": "Ritratto di Carlo I con l'uniforme dell'Ordine della Giarrettiera", "text": "Il re, Carlo I d'Inghilterra \u00e8 presentato, in questo ritratto a mezzo busto, vestito con gli abiti del pi\u00f9 alto ordine cavalleresco d'Inghilterra, l'Ordine della Giarrettiera, di cui Carlo era Gran Maestro. Il re \u00e8 in una posa che ricorda i ritratti che dipinger\u00e0 in seguito van Dyck come \"Ritratto di Carlo I a caccia\"."}
{"id": "1705537", "revid": "1305772", "url": "https://it.wikipedia.org/wiki?curid=1705537", "title": "Bad Chopper (album)", "text": "Bad Chopper \u00e8 il primo studio album del gruppo musicale punk Bad Chopper, pubblicato il 1\u00ba novembre 2007."}
{"id": "1705540", "revid": "767487", "url": "https://it.wikipedia.org/wiki?curid=1705540", "title": "Sar\u00f2 musica", "text": "Sar\u00f2 musica \u00e8 un album del cantante italiano Gianluca Capozzi, lavoro discografico uscito nel 2002."}
{"id": "1705541", "revid": "217830", "url": "https://it.wikipedia.org/wiki?curid=1705541", "title": "Gran Premio della Repubblica Ceca MotoGP 2007", "text": ""}
{"id": "1705543", "revid": "547992", "url": "https://it.wikipedia.org/wiki?curid=1705543", "title": "Luciano Catenacci", "text": "Biografia.\nDotato di un volto particolare e di una certa fotogenia che fa risaltare i suoi occhi profondi ed espressivi, perfetta per i ruoli da cattivo o da malavitoso nei film polizieschi all'italiana o in quelli d'avventura, Catenacci divenne un caratterista molto richiesto per ruoli di secondo o terzo piano, specializzandosi come mafioso, pistolero o aguzzino.\nHa infatti partecipato a molti western, a qualche film di Bud Spencer e Terence Hill e a parecchi poliziotteschi a cavallo tra gli anni sessanta e anni settanta, sempre come antagonista. Seguendo la moda corrente di quell'epoca, utilizz\u00f2 alcuni pseudonimi come \"Max Lawrence\" e soprattutto \"Luciano Lorcas\", con il quale appare sovente nei titoli, fino ad assumere definitivamente il proprio nome dagli inizi degli anni settanta. Ottimo attore di carattere, interpreta una grande quantit\u00e0 di pellicole anche di produzione straniera.\nTra le sue interpretazioni pi\u00f9 note, il malavitoso \"Maione\" nel film di Umberto Lenzi \"\", per poi diventare ben pi\u00f9 noto nell'unico film in cui ha recitato come co-protagonista, \"Pari e dispari\", nella parte di Paracoulis detto \"il greco\", capo di una banda di allibratori clandestini e grandissimo giocatore di poker. Doppiato da Nando Gazzolo interpret\u00f2 Benito Mussolini nel film \"Girolimoni, il mostro di Roma\"."}
{"id": "1705547", "revid": "212348", "url": "https://it.wikipedia.org/wiki?curid=1705547", "title": "ONE PIECE", "text": ""}
{"id": "1705549", "revid": "246700", "url": "https://it.wikipedia.org/wiki?curid=1705549", "title": "Milli Lig 1961-1962", "text": "L'edizione 1961-1962 della Milli Lig vide la vittoria finale del Galatasaray Istanbul.\nCapocannoniere del torneo fu Fikri Elma (Ankara Demirspor), con 21 reti."}
{"id": "1705550", "revid": "339392", "url": "https://it.wikipedia.org/wiki?curid=1705550", "title": "Gran Premio degli Stati Uniti MotoGP 2007", "text": ""}
{"id": "1705573", "revid": "287204", "url": "https://it.wikipedia.org/wiki?curid=1705573", "title": "J\u00f1ana", "text": ""}
{"id": "1705579", "revid": "767487", "url": "https://it.wikipedia.org/wiki?curid=1705579", "title": "B\u00e9la Fleck", "text": "Il suo modo di suonare il banjo \u00e8 un modo rivoluzionario, e si avvicina molto a sonorit\u00e0 nuove e sperimentali. Frequenta la High School of Music and Arts di New York, dove per\u00f2 non \u00e8 previsto l'insegnamento del banjo come strumento musicale e allora deve approfondirne lo studio esternamente all'accademia. Vivendo a New York ha la possibilit\u00e0 di provare varie esperienze musicali, ma quella che lo former\u00e0 di pi\u00f9 sar\u00e0 il concerto con Chick Corea e Stanley Clarke. In seguito sar\u00e0 interessato in varie collaborazioni musicali importanti e nel 1988 former\u00e0 il gruppo B\u00e9la Fleck and the Flecktones. Dal 2005 ha fatto parte, con il bassista Stanley Clarke, del \"supergruppo\" TRIO! formato da Jean-Luc Ponty."}
{"id": "1705582", "revid": "1745361", "url": "https://it.wikipedia.org/wiki?curid=1705582", "title": "Gran Premio d'Austria 1975", "text": "Il Gran Premio d'Austria 1975, valido anche come Gran Premio d'Europa 1975, \u00e8 stata la dodicesima prova della stagione 1975 del Campionato mondiale di Formula 1. Si \u00e8 corsa domenica 17 agosto 1975 sull'\u00d6sterreichring. La gara \u00e8 stata vinta dall'italiano Vittorio Brambilla su March-Ford Cosworth; per il vincitore si tratt\u00f2 del primo, e unico, successo nel mondiale. Ha preceduto sul traguardo i britannici James Hunt su Hesketh-Ford Cosworth e Tom Pryce su Shadow-Ford Cosworth.\nLa gara venne interrotta per la forte pioggia dopo soli 29 dei 54 giri previsti. Solo la met\u00e0 dei punti venne assegnata.\nNel corso del \"warm up\" Mark Donohue, pilota statunitense al volante di una March del team Penske, ebbe un incidente le cui conseguenze lo portarono al decesso pochi giorni dopo il gran premio. Nello stesso incidente perirono due addetti al tracciato.\nVigilia.\nSviluppi futuri.\nVenne ribadito il no da parte delle scuderie al Gran Premio del Canada, per problemi con gli organizzatori.\nAnalisi per il campionato piloti.\nNiki Lauda, della Ferrari, poteva laurearsi campione del mondo piloti per la prima volta in carriera se avesse vinto, oppure fosse giunto in zona punti, davanti sia a Carlos Reutemann che a Emerson Fittipaldi.\nAspetti tecnici.\nLa Shadow impieg\u00f2 nel gran premio, su una delle vetture, il nuovo modello Shadow DN7, affidato al solo Jean-Pierre Jarier, un propulsore della Matra. La casa francese fece cos\u00ec il suo rientro in F1 dopo tre anni; l'ultima partecipazione risaliva al Gran Premio degli Stati Uniti, in cui montava il motore su una propria vettura. La casa francese aveva gi\u00e0 partecipato, come motorista, a 44 gran premi, esordendo nel , ottenendo due \"pole\"; come costruttore aveva fatto il suo esordio nel , e aveva vinto il titolo piloti con Jackie Stewart nel , su una vettura per\u00f2 motorizzata Ford Cosworth.\nEra dal Gran Premio di Gran Bretagna 1973 che non si verificava che ben quattro diversi motoristi fossero presenti al via di un gran premio valido per il mondiale (oltre alla Matra, erano presenti in Austria anche Ford-Cosworth, Ferrari e BRM).\nNei giorni prima del gran premio vennero effettuati dei test sugli pneumatici, da parte di Ferrari, Brabham, McLaren e March. Il tempo migliore venne fatto segnare da Niki Lauda in 1'34\"80, sessanta centesimi meno di quanto fatto segnare dall'austriaco l'anno precedente.\nAspetti sportivi.\nPer la prima volta il titolo di Gran Premio d'Europa spett\u00f2 al Gran Premio d'Austria.\nSi rivide la Surtees, che reimpieg\u00f2 John Watson, che aveva corso con la Lotus il gran premio precedente. La Surtees iscrisse anche una vettura per Ewald Boisitz, pilota di casa, che per\u00f2 non prese parte nemmeno alle prove. La Lotus sostitu\u00ec Watson con Brian Henton, che aveva gi\u00e0 corso per la scuderia di Chapman nel Gran Premio di Silverstone.\nTorn\u00f2 anche la BRM, sempre affidata a Bob Evans. L'Ensign si affid\u00f2 nuovamente a Roelof Wunderink, affiancandogli Chris Amon, che mancava dal mondiale dal Gran Premio degli Stati Uniti d'America 1974, disputato con la BRM.\nLa Hill riaffid\u00f2 un volante a Rolf Stommelen, infortunatosi nel Gran Premio di Spagna. Il tedesco prese il posto di Alan Jones. L'Hesketh fece debuttare il pilota statunitense Brett Lunger, mentre la Williams iscrisse Jo Vonlanthen, pilota svizzero proveniente dalla Formula 2, per sostituire l'infortunato Ian Ashley.\nQualifiche.\nResoconto.\nWilson Fittipaldi non pot\u00e9 prendere parte alle intere qualifiche per un incidente subito al venerd\u00ec. La sua vettura ruppe una sospensione in un tratto molto veloce: il brasiliano perse il controllo della vettura che and\u00f2 a sbattere a oltre 200\u00a0km/h contro le protezioni. Il pilota riport\u00f2 delle fratture alla mano sinistra che non gli permisero di proseguire nel \"weekend\" di gara.\nNella prima sessione di prove ufficiali il tempo pi\u00f9 basso venne fatto registrare da Niki Lauda, che precedette James Hunt su Hesketh-Ford Cosworth, mentre terzo si classific\u00f2 Emerson Fittipaldi. Dietro al brasiliano c'era Hans-Joachim Stuck, e l'altra Ferrari di Clay Regazzoni.\nAnche la sessione di libere del sabato fu caratterizzata da incidenti. Alla prima curva Carlos Pace vide perdere alla sua monoposto una ruota, a causa della rottura di una sospensione, ma riusc\u00ec a poggiare la vettura contro il \"guardrail\" senza conseguenze fisiche. Poco dopo, nello stesso punto, la vettura del pilota della Lotus Brian Henton scivol\u00f2 sull'olio perduto dalla vettura di Andretti ed ebbe un cedimento simile. Il pilota britannico per\u00f2 sub\u00ec la lussazione di una spalla e non pot\u00e9 prendere parte al resto delle prove e alla gara.\nLa pioggia fece capolino sul circuito poco prima della ultime prove ufficiali. Ci\u00f2 non consent\u00ec a nessuno di migliorare il tempo del venerd\u00ec. La griglia di partenza rimase perci\u00f2 immutata, con Roelof Wunderink dell'Ensign, primo dei non qualificati, che colm\u00f2 il vuoto lasciato in griglia da Henton, assieme con Harald Ertl, che era gi\u00e0 stato riammesso in gara dopo il \"forfait\" di Wilson Fittipaldi. Per Lauda questa fu la settima \"pole\" nella stagione, 16\u00aa in totale.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNel corso del \"warm up\" si verific\u00f2 il drammatico incidente del pilota della Penske, Mark Donohue; il pilota statunitense usc\u00ec alla prima curva a causa dell'esplosione della gomma anteriore destra: la monoposto sbatt\u00e9 contro il \"guardrail\", poi vol\u00f2 fuori dal circuito, finendo tra i tabelloni pubblicitari. Quando venne soccorso da Fittipaldi e Stuck era ancora cosciente, venne cos\u00ec trasportato verso una clinica di Graz, dove venne operato per un grumo di sangue in testa. Successivamente entr\u00f2 in coma e mor\u00ec tre giorni dopo, senza essersi pi\u00f9 ripreso. Nell'incidente perirono anche due addetti alla pista, Richard Huttner, una guardia, e Manfred Schaller, segnalatore. Al posto dello statunitense venne ammesso al via il secondo pilota della Williams, Jo Vonlanthen. I lavori per riportare in sicurezza la zona dell'incidente costrinsero gli organizzatori a posticipare la partenza alle 15:30.\nDopo l'incidente, la Goodyear, decise di ritirare la mescola usata da Donohue, la \"n. 47\", e impose ai piloti di utilizzare la \"n. 26\", pi\u00f9 dura. I piloti ottennero di effettuare una sessione extra di prove libere per testare meglio lo pneumatico.\nPoco prima del via la pioggia fece la sua apparizione sul circuito, costringendo a un rinvio della partenza. Alle 15:40 si decise di far cambiare gli pneumatici alle vetture. Poi, poco dopo, un violento temporale si scaten\u00f2 sul tracciato, facendo slittare la partenza alle 16:17, tre quarti d'ora dopo di quanto programmato.\nAl via Lauda prese la guida davanti a James Hunt e Patrick Depailler, autore di un'ottima partenza dalla quarta fila. Dietro al pilota della Tyrrell si posero Emerson Fittipaldi, Hans-Joachim Stuck, Clay Regazzoni, Pace e Vittorio Brambilla.\nNel corso del primo giro, Pace venne passato da Brambilla, mentre, quando venne attaccato da Jochen Mass, vi fu un tamponamento fra i due che li fece precipitare a centro classifica. Brambilla, sempre nelle fasi iniziali, pass\u00f2 anche Regazzoni (che scontava un problema al cambio e che piano piano fin\u00ec fuori dalle prime posizioni), mentre Stuck si pose davanti a Fittipaldi. Il giro seguente il brasiliano perse un'altra posizione a favore di Vittorio Brambilla. Anche Jody Scheckter cerc\u00f2 il sorpasso su Fittipaldi, ma usc\u00ec di pista, rientrando nelle ultime posizioni del gruppo.\nBrambilla, tra il quinto e sesto giro, pass\u00f2 anche Stuck e Patrick Depailler, ponendosi alle spalle del duo Lauda-Hunt. Al nono giro il francese fu autore di un errore che gli cost\u00f2 due posizioni, venendo passato sia da Stuck che da Ronnie Peterson. Nel giro seguente lo svedese pass\u00f2 Stuck, inserendosi al quarto posto. Dietro ai primi 5 si trovavano Depailler, Fittipaldi, Jochen Mass e Tom Pryce. Stuck si ritir\u00f2 per un incidente il giro seguente e Mass pass\u00f2 il compagno di scuderia Fittipaldi. Due giri dopo il tedesco pass\u00f2 anche Depailler che, poco dopo, fu autore di un altro errore, che fece riavvicinare Fittipaldi e Pryce. Quest'ultimo riusc\u00ec a passare entrambi e si pose al sesto posto dietro a Lauda, Hunt, Brambilla, Peterson e Mass.\nAl quindicesimo giro la Ferrari di Lauda venne passata da Hunt alla \"Texaco\" e, poco dopo, anche da Brambilla. La pioggia intanto aveva aumentato la sua intensit\u00e0. Nelle retrovie, al giro 17, Fittipaldi pass\u00f2 Depailler, entrando in zona punti. Al giro 19 Brambilla prese il comando, sfruttando un'indecisione di Hunt, al momento del doppiaggio di Brett Lunger alla \"Sebring\". Hunt riusc\u00ec solo all'inizio del ventunesimo giro ad avere la meglio su Lunger. Ci\u00f2 gli cost\u00f2 una lunga perdita di tempo e favor\u00ec l'allontanarsi di Vittorio Brambilla.\nAl giro 22 Peterson attacc\u00f2 Niki Lauda, ma termin\u00f2 in testacoda, venendo cos\u00ec passato sia da Mass che Pryce. Lo svedese and\u00f2 ai \"box\" per cambiare visiera, venendo passato anche da Clay Regazzoni che, ritrovando la piena funzionalit\u00e0 del cambio, aveva potuto recuperare diverse posizioni in classifica. Al giro seguente Mass pass\u00f2 Lauda, ponendosi al terzo posto. Poco dopo l'austriaco perse un'altra posizione, questa volta a favore di Pryce. Ora la classifica vedeva in testa Brambilla, poi Hunt, Mass, Pryce, Lauda, Regazzoni e Peterson. Al giro 27 lo svedese pass\u00f2 Regazzoni, mentre al 28\u00ba giro Mass usc\u00ec di pista, riusc\u00ec a ripartire ma venne passato da Pryce.\nLe condizioni meteorologiche erano tali per\u00f2 che la direzione di gara decise per la sospensione del Gran Premio, con una sua possibile ripresa, in caso di miglioramento del tempo. Al giro 29 Peterson pass\u00f2 Lauda per il sesto posto.\nVinse Vittorio Brambilla per la prima ed unica volta in carriera, facendo segnare anche il giro pi\u00f9 veloce. Era dal Gran Premio d'Italia 1966 (vinto all'epoca da Ludovico Scarfiotti) che la vittoria non arrideva ad un pilota italiano (anche in quel caso accompagnata dal giro pi\u00f9 veloce, anch'esso l'ultimo per un italiano fino all'impresa di Brambilla). Seconda vittoria per la March che non si imponeva dal Gran Premio di Spagna 1970 con Jackie Stewart alla guida.\nAppena Brambilla super\u00f2 la linea d'arrivo and\u00f2 a colpire le barriere dopo un testacoda, distruggendo il musetto della vettura. Vi era per\u00f2 confusione nei \"box\", molti, infatti, erano convinti che vi sarebbe stata una ripartenza. Ormai per\u00f2 la bandiera a scacchi era stata esposta e la gara non poteva pi\u00f9 ricominciare. Vista la breve durata vennero assegnati solo met\u00e0 dei punti previsti ai primi sei piloti. Questo non consent\u00ec a Lauda, per solo mezzo punto, di festeggiare la conquista del mondiale piloti, pur essendo giunto davanti a Reutemann e Fittipaldi.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1705592", "revid": "246700", "url": "https://it.wikipedia.org/wiki?curid=1705592", "title": "Milli Lig 1962-1963", "text": "L'edizione 1962-1963 della Milli Lig vide la vittoria finale del Galatasaray Istanbul.\nCapocannoniere del torneo fu Metin Oktay (Galatasaray Istanbul), con 38 reti."}
{"id": "1705605", "revid": "767487", "url": "https://it.wikipedia.org/wiki?curid=1705605", "title": "Massimo Porrati", "text": "Professore di fisica, e un membro del Centro di Cosmologia e Fisica delle particelle all'Universit\u00e0 di New York (NYU). Si \u00e8 laureato alla Scuola Normale Superiore di Pisa con un Diploma di Scienze nel 1985.\n\u00c8 un ricercatore alla sezione INFN di Pisa, in collaborazione con il CERN, prima di unirsi al NYU nel 1992.\nLe sue pi\u00f9 note ricerche sono nella teoria delle stringhe, supersimmetria e supergravit\u00e0, Aspetti non perturbativi di stringhe, teoria dei campi quantistici e cosmologia.\nPorrati \u00e8 conosciuto tra l'altro per il suo lavoro sull'alterazione della forza di gravit\u00e0 su grandi distanze e le sue applicazioni al problema della costante cosmologica. Con Gia Dvali e Gregory Gabadadze ha proposto un modello per l'alterazione gravitazionale: modello DGP."}
{"id": "1705607", "revid": "599013", "url": "https://it.wikipedia.org/wiki?curid=1705607", "title": "Shane Battier", "text": "Carriera.\nDopo aver frequentato la Detroit Country Day High School, si iscrive alla Universit\u00e0 Duke nella Carolina del Nord, dove si mette in luce per le sue qualit\u00e0 cestistiche, soprattutto difensive. Con i Duke Blue Devils, allenati da Mike Krzyzewski, vince il torneo di basket universitario nazionale (NCAA) nell 2001, vincendo il titolo di MOP.\nShane viene eletto con la sesta scelta assoluta al Draft 2001 dai Memphis Grizzlies.\nIl suo anno da rookie si rivela ottimo, con 14,4 punti di media, 5,4 rimbalzi e 2,8 assist in 39,7 minuti giocati ad incontro, ma nonostante le sue buone prestazioni la squadra non riesce ad arrivare ai play-off. Viene inserito nell'NBA All-Rookie Team. Il secondo anno gioca in media 9 minuti in meno riuscendo a totalizzare solo 9,7 punti con 4,4 rimbalzi. Il 4 marzo 2005 realizza il suo \"career-high\", mettendo a referto 33 punti contro i Toronto Raptors.\nNell'estate del 2006 viene scelto per la spedizione per i Mondiali in Giappone. Qui il Team USA non ha fortuna e, dopo aver superato l'Australia e la Germania, vengono eliminati dalla Grecia in semifinale. Arriva cos\u00ec la medaglia di bronzo, dopo aver battuto l'Argentina di Emanuel Gin\u00f3bili.\nDopo cinque anni a Memphis decide di cambiare aria, e andare in Texas, dove si accasa con gli Houston Rockets. Qui trova ottimi giocatori come Yao Ming e Tracy McGrady. Con i Rockets, nel 2008 riesce nell'impresa di vincere 22 gare di fila, ottenendo cos\u00ec la seconda striscia vincente pi\u00f9 lunga nella storia della lega (poi battuta nel 2013 dai Miami Heat dove ironicamente Battier sar\u00e0 un giocatore degli Heat). Inoltre viene inserito nell'NBA All-Defensive Second Team, grazie ai suoi 9,3 punti, 5,1 rimbalzi e 1,0 stoppate a partita. I Rockets, per\u00f2, ai Playoffs non riescono a ripetere quanto fatto vedere durante la \"regular season\" e vengono eliminati al primo turno dagli Utah Jazz (4-2). Gli anni seguenti sono fatte di sapori e dissapori per la franchigia texana, che dopo l'addio di Yao Ming, faticano ad arrivare alla \"post-season\". Nella stagione 2008-2009 rientra nuovamente nell'NBA All-Defensive Second Team.\nDurante la stagione 2010-11, dopo 59 partite viene ceduto nuovamente ai Memphis Grizzlies, dove conclude l'anno.\nRimasto \"free-agent\", nel corso dell'estate 2011, firma un nuovo contratto per gli ambiziosissimi Miami Heat, che l'anno prima erano arrivati sino alle finals, perdendo contro i Dallas Mavericks. La \"regular season\" per lui si rivela sotto le aspettative, mantenendo 4,8 punti di media e 2,4 rimbalzi in 23,1 minuti. Ai play-off gli Heat, guidati da LeBron James, arrivano fino alle \"Finals\", dove affrontano gli Oklahoma City Thunder. Dopo la prima sconfitta in gara-1, gli Heat si rialzano battendo 4 volte di fila i Thunder, con uno Shane Battier da 10,2 punti e 3,3 rimbalzi. \u00c8 il primo anello NBA per Battier.\nLa stagione successiva gli Heat riescono a vincere 27 gare di fila, superando il precedente record di 22 vittorie ottenute dagli Houston Rockets, squadra in cui militava Battier. \u00c8 la seconda striscia pi\u00f9 vincente nella storia dell'NBA, solo dietro ai Los Angeles Lakers 1971-72 che ottennero 33 vittorie consecutive.\nAnche nella sua seconda stagione a Miami Shane Battier vince il titolo: questa volta i \"suoi\" Miami Heat battono 4-3 in finale i San Antonio Spurs dopo sette esaltanti partite. Battier risulta determinate per Miami in gara-7, dove registra un 6/8 da tre punti, dopo che per tutta la durata dei play-off aveva avuto difficolt\u00e0 al tiro dalla lunga distanza, con percentuali bene al di sotto delle sue possibilit\u00e0. \u00c8 il secondo anello da Campione NBA per Battier. Durante i playoffs della stagione successiva, dichiara di meditare il ritiro: dopo la sconfitta 4-1 nelle Finali 2014, rende la decisione ufficiale."}
{"id": "1705618", "revid": "4175", "url": "https://it.wikipedia.org/wiki?curid=1705618", "title": "Roland De Marigny", "text": ""}
{"id": "1705620", "revid": "767487", "url": "https://it.wikipedia.org/wiki?curid=1705620", "title": "Out of the Box (Jade Valerie)", "text": "Out of the Box \u00e8 il primo album da solista dell'ex cantante degli Sweetbox Jade Valerie pubblicato il 17 ottobre 2007 in due versioni: Cd e Cd+DVD (contenente il videosingolo Just Another Day).\nTracce.\nIl brano \"Crush\" \u00e8 stato cantato anche in duetto con la cantante Baek Ji Young, ma solo nella versione uscita come singolo; la versione dell'album \u00e8 quella cantata dalla sola Jade."}
{"id": "1705634", "revid": "686936", "url": "https://it.wikipedia.org/wiki?curid=1705634", "title": "Mike Ditka", "text": "\u00c8 stato inserito nella Pro Football Hall of Fame nel 1988, il primo giocatore nel ruolo di tight end a ricevere tale onore.\nBiografia.\nConosciuto anche come \"Iron Mike\" o \"Da Coach\", \u00e8 stato giocatore per l'University of Pittsburgh (a livello universitario e poi nella NFL) e commentatore televisivo, prima di diventare allenatore di football americano. Ditka ha allenato i Chicago Bears per 11 anni ed i New Orleans Saints per 3. Con Tom Flores, sono le uniche due persone ad aver vinto il Super Bowl da giocatore, aiuto allenatore ed allenatore capo. Inoltre, Ditka fu l'unico a partecipare agli ultimi due campionati vinti dei Chicago Bears, da giocatore nel 1963 e da allenatore capo nel 1985. \u00c8 stato classificato al numero 59 tra i migliori cento giocatori di tutti i tempi da NFL.com.\nIl 24 maggio 2013, i Bears annunciarono che il 29 dicembre 2013 ritireranno il numero di maglia 89 di Ditka durante la gara contro i Dallas Cowboys.\nPalmar\u00e8s.\nDa giocatore\nDa allenatore"}
{"id": "1705640", "revid": "4711", "url": "https://it.wikipedia.org/wiki?curid=1705640", "title": "Branislav Stankovi\u0107", "text": ""}
{"id": "1705649", "revid": "30610", "url": "https://it.wikipedia.org/wiki?curid=1705649", "title": "Lucia Galeone", "text": "Biografia.\nStudentessa di Liceo classico, ha iniziato la sua carriera nel mondo dello spettacolo partecipando a diversi fotoromanzi e concorsi di bellezza; all'et\u00e0 di 17 anni \u00e8 giunta seconda nell'edizione 1997 di \"Fotomodella dell'anno\". Dopo il diploma di maturit\u00e0, si \u00e8 trasferita a Roma per studiare Medicina alla Sapienza - Universit\u00e0 di Roma. Nel 2002 ha partecipato alla selezione italiana di \"Miss Universo 2003\" (vincendo il titolo \"Miss Cover Girl Estetica\") e nel 2003 ha partecipato a \"Miss Italia\" con il titolo di \"Miss Sasch Modella Domani Puglia\". \nNell'estate del 2004 ha partecipato a \"Veline\" e ha vinto la finale, in coppia con la bionda russa Vera Atyushkina, diventando cos\u00ec la velina mora di \"Striscia la notizia\" dal 27 settembre 2004 all'11 giugno 2005. In seguito al licenziamento da \"Striscia\" dopo una sola stagione televisiva (al suo posto arriv\u00f2 Melissa Satta), il suo ultimo lavoro in tv fu quello di \"meteorina\" nel \"meteo del TG4\" di Emilio Fede, ruolo svolto dal 2005 al 2008. \nVita privata.\nIl 19 giugno 2006 si \u00e8 sposata con Christian Sarli, autore di \"Striscia\", da cui ha avuto due figlie."}
{"id": "1705652", "revid": "1543377", "url": "https://it.wikipedia.org/wiki?curid=1705652", "title": "Trattato bilaterale per gli investimenti", "text": "Un trattato bilaterale per gli investimenti (in inglese, Bilateral Investment Treaty - BIT) \u00e8 un accordo che stabilisce i termini e le condizioni per gli investimenti privati da parte di cittadini e aziende di uno stato nel territorio di un altro stato ospite dell'investimento. Si tratta di Investimenti Diretti Esteri (IDE), in inglese \"Foreign direct investment\" (FDI). \nMolti BIT garantiscono agli investitori di uno stato contraente che realizzano un investimento nel territorio dell'altro un certo numero di garanzie, che tipicamente includono un trattamento equo e imparziale, protezione dagli espropri, libero trasferimento dei mezzi di produzione e piena protezione e sicurezza. La caratteristica distintiva di molti di questi accordi \u00e8 che permettono un meccanismo di risoluzione delle controversie alternativo, nel caso in cui un investitore i cui diritti garantiti dal BIT siano stati violati volesse ricorrere ad un arbitrato internazionale, spesso sotto l'egida del Centro Internazionale per la Risoluzione delle Dispute sugli Investimenti (in inglese \"International Center for the Resolution of Investment Disputes\", ICSID, organo della banca Mondiale), invece che istituire un processo presso il tribunale dello stato ospitante.\nCi sono ad oggi pi\u00f9 di 2.000 BIT in vigore, che coinvolgono la maggior parte dei paesi del mondo. Gli stati esportatori di capitale tendono solitamente a negoziare i trattati modellandoli sul loro modello economico-legale. Il primo di questi risale al 1959 e fu concluso tra Germania a Pakistan.\nTrattati Bilaterali per gli Investimenti firmati dall'Italia.\nAggiornati al 9 aprile 2008\nNon ancora ratificati.\nNota: molti paesi che non hanno un trattato per gli investimenti direttamente con l'Italia, sono per\u00f2 inclusi in altri trattati multilaterali per gli investimenti firmati dall'Italia, come ad esempio l'Associazione europea di libero scambio (EFTA).\nUn esempio: il trattato bilaterale fra Italia e Argentina.\nIl trattato fra Italia e Argentina, denominato \"Trattato fra la repubblica italiana e la repubblica argentina sulla promozione e protezione degli investimenti\" fu firmato a Buenos Aires il 22 maggio 1990 ed \u00e8 entrato in vigore il 14 ottobre 1993. Tale trattato \u00e8 complementare ad una serie di trattati stipulati tra i due paesi con l'intento di promuovere gli investimenti tra i due paesi:\nTale trattato ha come obiettivi la creazione di \"condizioni favorevoli per una maggiore cooperazione economica fra i due Paesi ed, in particolare, per la realizzazione di investimenti da parte di investitori di una Parte Contraente nel territorio dell'altra\" tramite la creazione di \"un clima propizio agli investimenti, nel rispetto delle leggi del Paese ricevente\".\nLa Promozione e Protezione degli Investimenti.\nGli investimenti di un paese sono protetti e promossi tramite la garanzia che essi saranno trattati in modo giusto ed equo ed allo stesso modo che se fossero effettuati da un cittadino del paese ricevente. I paesi si impegnano esplicitamente a evitare l'adozione di \"provvedimenti ingiustificati o discriminatori che ledano la gestione, il mantenimento, il godimento, la trasformazione, la cessazione e la liquidazione degli investimenti effettuati nel suo territorio da investitori dell'altra Parte Contraente\".\nClausola della Nazione pi\u00f9 favorita.\nL'articolo 3 dell'accordo definisce la Clausola della nazione pi\u00f9 favorita: ciascuno dei due paesi si impegna ad accordare \"agli investimenti realizzati da investitori dell'altra Parte Contraente, ai redditi ed alle attivit\u00e0 connesse con gli investimenti stessi nonch\u00e9 a tutte le altre questioni regolate dal presente Accordo un trattamento non meno favorevole di quello riservato ai propri investitori od a investitori di Paesi terzi\".\nNazionalizzazione ed Esproprio.\nIl trattato prevede una serie di meccanismi e impegni a favore della effettiva protezione degli investimenti; le due nazioni si impegnano a:\nTrasferimenti.\nIl trattato prevede i diritti di trasferimento libero, senza ritardi e nella valuta prescelta di capitali, profitti, retribuzioni e risarcimenti.\nRisoluzione delle dispute tra Stato e investitori.\nPer la risoluzione delle controversie tra gli investitori esteri e la nazione in cui l'investimento \u00e8 stato effettuato, la prima soluzione raccomandata sono le \"consultazioni amichevoli tra le parti\". Successivamente ci si pu\u00f2 rivolgere alla magistratura del paese nel cui territorio si trovi l'investimento. Dopo 18 mesi dall'inizio del procedimento la controversia potr\u00e0 essere sottoposta ad arbitrato internazionale (presso l'ICSID o presso un tribunale arbitrale \"ad hoc\" istituito caso per caso). I paesi si impegnano a considerare vincolante il lodo arbitrale emesso."}
{"id": "1705653", "revid": "1318658", "url": "https://it.wikipedia.org/wiki?curid=1705653", "title": "Cerano (Brindisi)", "text": "Cerano \u00e8 una contrada situata a pochi chilometri da Brindisi ed \u00e8 situata a pochi chilometri dalla frazione sampietrana di Campo di Mare e dalla frazione brindisina di Tuturano. In essa ha sede la centrale a carbone fossile Federico II di propriet\u00e0 dell'Enel, che copre gran parte del territorio, e la Riserva naturale regionale orientata Bosco di Cerano."}
{"id": "1705656", "revid": "1488558", "url": "https://it.wikipedia.org/wiki?curid=1705656", "title": "Bruno Santori", "text": "Biografia.\nAll'et\u00e0 di cinque anni si avvia allo studio del pianoforte con il Maestro Silvio Marchesi. Il padre, Sergio Santori, segue i primi anni della sua carriera da musicista affiancandolo ad ogni passo facendo nascere, grazie alle sue capacit\u00e0 imprenditoriali, i Raminghetti, una band composta da quattro ragazzi di et\u00e0 compresa tra gli otto e i dieci anni di cui Bruno \u00e8 tastierista. Il gruppo incider\u00e0 vari dischi (tra cui due brani di Mogol e Lavezzi) pubblicati per la Bentler Eldorado. Mogol si definir\u00e0 il \"Padrino\" del gruppo.\nAllo scioglimento dei Raminghetti, all'et\u00e0 di quattordici anni, dopo diverse esperienze in altri gruppi e dopo aver sperimentato nuovi generi musicali, Santori entra a far parte di una nuova formazione: i Daniel Sentacruz Ensemble, nati nel 1974, con il ruolo di tastierista e di compositore. Il primo successo non tard\u00f2: grazie al singolo \"Soleado\" il gruppo raggiunge la notoriet\u00e0. Dopo il grande successo segue l'uscita del brano \"Un sospero (sempre pi\u00f9 in alto...)\" da lui composto, che diverr\u00e0 colonna sonora della celebre pubblicit\u00e0 della grappa Bocchino (interpretata da Mike Bongiorno). Nel 1976 il gruppo partecipa al ventiseiesimo Festival di Sanremo con la canzone \"Linda bella Linda\": dopo questa esperienza, Bruno Santori abbandona i Daniel Sentacruz Ensemble per proseguire lo studio della musica classica e terminare il conservatorio.\nDopo aver conseguito il diploma in pianoforte, sotto la guida del Maestro Paolo Bordoni, Santori parte per Londra, dove frequenta un corso di perfezionamento con il Maestro Arnaldo Cohen. Dopo l'esperienza nella musica leggera, la classica si pone in una posizione di maggior rilievo nel suo percorso artistico: la sua formazione prosegue con lo studio della composizione.\nAll'et\u00e0 di 23 anni, mosso dall'interesse per la direzione d'orchestra, Santori diviene allievo del Maestro Franco Ferrara. Dopo la scomparsa del Maestro Ferrara, Santori fonda (insieme alla moglie del Maestro, Mariza) l'orchestra \"Franco Ferrara\", di cui la vedova \u00e8 stata presidente onorario.\nDurante gli anni ottanta Santori fonda, inoltre, le \"Istituzioni Harmoniche\", un complesso da camera che, occasionalmente, viene ampliato sino a divenire orchestra sinfonica. Questo \u00e8 l'inizio di una serie di concerti, sia in Italia che all'estero, muovendosi talvolta nel circuito Giovent\u00f9 Musicale. In questo periodo incontra il Maestro Gianluigi Gelmetti e ne diviene prima allievo quindi assistente, seguendolo nei suoi concerti in tutto il mondo (Orchestra sinfonica della Radio di Stoccarda, Orchestra dell'Op\u00e9ra di Parigi, Maison de la Radio, Orchestra sinfonica di Colonia, London Symphony Orchestra sono alcune delle orchestre che Santori ha visto lavorare da vicino in qualit\u00e0 di assistente).\nNel corso della sua attivit\u00e0 concertistica ha diretto varie orchestre, tra cui l'Orchestra dell'Opera di Budapest, l'Orchestra sinfonica di Lubiana, l'Orchestra sinfonica di Sofia, l'Orchestra dell'Angelicum di Milano, Orchestra della Grecia, l'Orchestra dei Pomeriggi Musicali, l'Orchestra Sinfonica della RAI di Roma, l'Orchestra del Bergamo Musica Festival, l'Orchestra della Svizzera Italiana, i Cameristi della Scala, l'Orchestra della Toscana, l'Orchestra sinfonica di Tokio, esibendosi a volte anche come pianista.\nNel marzo 2008, in una cerimonia pubblica presso l'Auditorium S.Martino della citt\u00e0 di Fermo, Santori \u00e8 stato insignito del\" Premio Giordaniello alla carriera, \"che nella precedente edizione fu assegnato a Bruno Canfora.\nIl 6 novembre, in occasione del Fenice Day, ha diretto l'orchestra della Fenice di Venezia in un concerto dedicato ai 40 anni di carriera di Katia Ricciarelli. Artisti ospiti della serata: Michael Bolton, Fausto Leali, Ron, Alessandro Safina, Massimo Ranieri, Amedeo Minghi. Il concerto fu trasmesso su canale 5.\nDal 2010 al 2015 \u00e8 stato il direttore stabile e artistico dell'Orchestra Sinfonica di Sanremo (Sanremo Festival Orchestra); durante questi cinque anni \u00e8 stato anche direttore artistico di Area Sanremo.\nDall'ottobre 2010 al gennaio 2012, su nomina di Roberto Formigoni, ha fatto parte del Comitato Tecnico Scientifico (area economica) della Regione Lombardia.\nIl 15 dicembre 2010, in occasione dei 100 anni dalla nascita di Madre Teresa di Calcutta, ha diretto un concerto di commemorazione della Beata.\nIl 18 maggio 2011, in occasione della Beatificazione di Giovanni Paolo II, ha diretto il concerto che la citt\u00e0 di Roma ha voluto dedicare al Beato.\nDal 23 settembre 2011, prima data ufficiale tenutasi al Teatro degli Arcimboldi di Milano, \u00e8 impegnato nel progetto \"PFM in classic\" un tour in cui Santori dirige una grande sinfonica (tra cui: l'Orchestra della Svizzera Italiana, i Cameristi della Scala, l'Orchestra della Toscana, l'Orchestra sinfonica di Tokio) ed il gruppo PFM in un percorso che spazia dalla musica classica ad alcuni tra i brani pi\u00f9 celebri della band. Il tour viene ospitato nei pi\u00f9 importanti teatri italiani e stranieri.\nIl 4 ottobre 2014, in occasione dei 30 anni della Fondazione Exsodus di don Antonio Mazzi, ha diretto l'Orchestra Filarmonica Italiana ed i Nomadi nel concerto \"Tremenda voglia di musica\". L'evento si \u00e8 tenuto in Piazza Duomo a Milano ed \u00e8 stato trasmesso in diretta radio/video da RTL 102.5. Davanti alle 80.000 persone presenti in piazza, come ospiti all'interno del concerto, sono intervenuti: Francesco Renga, Nek, Annalisa e Luca Carboni.\n\u00c8 stato membro della commissione direttiva del premio Lunezia nel 2015.\n\u00c8 stato nominato dall'assessore alle Culture, Identit\u00e0 e Autonomie di Regione Lombardia Cristina Cappellini Ambasciatore Expo del sito Crespi D'Adda.\nIl 17 marzo 2017 il ministro del turismo di Malta, Dr. Edward Zammit Lewis, gli ha conferito il titolo di \"Tourism Ambassador of Malta\".\nDB One Music.\nDal 1990 al 2004 si dedica a DB One Music, una casa di produzione discografica proprietaria di alcuni tra i pi\u00f9 importanti studi di registrazione in Italia, nella quale lavoreranno molti artisti, tra cui Jan Teigen, Fabio Concato, Daniele Silvestri, Michele Zarrillo, Drupi, Raf, i Pooh, Giorgio Faletti ed Ami Stewart.\nHa prodotto e realizzato propri brani trance per il progetto Suntory, un mix tra suoni etnici ed elettronici, che in alcune tracce sono stati remixati da Dj produttori quali Roland Brant (Orlando Bragante), JK LLoyd (Giancarlo Loi), Valoy (Valentino Loi), Claudio Diva e Gianni Parrini, gi\u00e0 produttori di altrettanti successi del genere Trance e Dream.\nFestival di Sanremo.\nIl maestro Santori \u00e8 stato anche il direttore musicale del Festival di Sanremo 2009. Ha diretto l'orchestra nel \"Nessun dorma\" dalla \"Turandot\" in apertura alla prima serata del Festival; realizzato l'arrangiamento e diretto l'apertura della seconda serata facendo convivere il \"Confutatis\" dalla Messa da requiem di W.A. Mozart ed \"Another Brick in the Wall\" dei Pink Floyd; aperto la quarta serata arrangiando un medley (\"Sempre libera\", \"E lucean le stelle\", \"Memory\", \"Torna a Surriento\", \"We Are the Champions\") con due solisti: il soprano D\u012bm\u012btra Theodosiou ed il tenore Gianluca Terranova; aperto la quinta ed ultima puntata con il finale del \"Lago dei cigni\" che \u00e8 stato ballato da Giuseppe Picone quindi il passo a due \"Il cigno nero\" ballato da Caroline Rice e Giuseppe Picone per poi eseguire \"I Love to Boogie\".\nAll'interno delle serate ha accompagnato l'ingresso di vari artisti come Roberto Benigni \"La banda del pinzimonio\", Eleonora Abbagnato (intermezzo della \"Cavalleria rusticana\", valzer della \"Cenerentola\"), Gabriella Pession \"La danza delle ore\", Hugh Hefner \"Do You Think I'm Sexy\", Maria de Filippi \"La cavalcata delle valchirie\", \"Rapsodia in blu\", Vincent Cassel \"Marseilleise\", Nuove Proposte \"Let the Sunshine\", valletti \"Un uomo e una donna\". Ha diretto il ballo di Alessia Piovan e Paul Sculfor valzer de \"Il Gattopardo\". Ha diretto uno sketch sulle \u20182 anime dell'orchestra: classica e rock' \"Eine Kleine Nachtmusik\", \"Smoke on the Water\". Ha arrangiato e diretto per Luca Laurenti \"Sogni d'oro\", \"That's Life\", \"New York, New York\", \"My Way\", \"The Lady Is a Tramp\", Massimo Ranieri \"Perdere l'amore\", Ornella Vanoni \"Una ragione di pi\u00f9\", Kevin Spacey \"Fly Me to the Moon\", Katy Perry \"Don't Stop Me Now\", Paolo Bonolis \"Tanto pe' cant\u00e0\", Pfm \u2013 Claudio Santamaria \u2013 Stefano Accorsi \"Bocca di Rosa\" \u2013 \"Pescatore\", Roberto Vecchioni \"Sogna ragazzo sogna\", per Burt Bacharach ha scritto e diretto un medley eseguito con Burt Bacharach al pianoforte \"Raindrops Keep Fallin' on My Head\" - \"I'll Never Fall in Love Again\" - \"I Say a Little Prayer\"\".\nOmnia Symphony Orchestra.\nNel 2005, insieme a Beatrice Saottini (oggi Presidente dell'associazione), fonda la Omnia Symphony Orchestra, con la quale realizza molti concerti con una peculiarit\u00e0: intingere nella musica leggera quella classica, e viceversa. Nascono cos\u00ec esperienze singolari tra cui il concerto \"Stelle per un grande sogno\" (Brescia dicembre 2006) in cui Nomadi, Roby Facchinetti, Isabeau e molti altri artisti di musica leggera hanno cantato accompagnati da una grande orchestra. Non mancano i concerti di classica (\u00e8 il caso della musica sacra, sinfonica e della musica da camera eseguita dalla Omnia Symphony Orchestra) e l'esplorazione di alcune vie musicali differenti, ad esempio \"L'Histoire du Soldat\" di Stravinsky, eseguito con la partecipazione dei solisti del Teatro alla Scala.\nIl 25 marzo 2007 Santori \u00e8 in veste di arrangiatore e di direttore della Omnia Symphony Orchestra che si impegna alla realizzazione di un monumentale evento per Radio Italia in occasione del suo 25\u00ba compleanno(evento diffuso da Radio e Video Italia oltre ad una messa in onda dell'evento su Canale Cinque in prima serata). A quell'evento hanno partecipato i cantanti: Claudio Baglioni, Andrea Bocelli, Edoardo Bennato, Mango, Marco Masini, Gianni Morandi, Nek, Nomadi, Enrico Ruggeri, Raf, Umberto Tozzi, gli Stadio, Alex Britti, Luca Carboni, Tiziano Ferro, Gigi D'Alessio, Gianluca Grignani, I Pooh, Ron, Le Vibrazioni, Michele Zarrillo, Renato Zero.\nIl 6 e 7 aprile 2007 presso il PalaBrescia Bruno Santori ha diretto la Omnia Symphony Orchestra con il gruppo dei Nomadi orchestrando 36 tra le pi\u00f9 famose e storiche canzoni del popolare gruppo, realizzando un doppio CD e DVD messo in vendita dalla Warner Music e gi\u00e0 disco di platinoItalia].\nIl 16 settembre 2007 la Omnia Symphony Orchestra diretta dal Maestro Santori, in occasione del 30\u00ba anniversario dalla scomparsa della \u2018Divina\u2019 Maria Callas ha eseguito presso il Teatro \"La Fenice\" di Venezia un concerto commemorativo con il celebre soprano greco D\u012bm\u012btra Theodosiou, da cui sono stati realizzati una messa in onda internazionale sulla Rai e un DVD.\nNel maggio 2008, all'interno della stagione di Omnia Orchestra, Santori ha diretto \"i Virtuosi dei Berliner Philharmoniker\".\nNel mese di giugno 2008, in occasione dei festeggiamenti per i 45 anni dei Nomadi ha diretto tre concerti tenuti dal gruppo insieme alla Omnia Symphony Orchestra eseguendo i brani da lui orchestrati per il disco \"Orchestra\".\nNel settembre 2009 ha diretto, nel teatro sociale di Brescia, un concerto lirico/pop che ha visto cimentarsi Dimitra Theodossiou e Simona Molinari sia su brani del repertorio lirico che su brani del repertorio moderno.\nIl 30 novembre 2009 in occasione del compleanno di Don Antonio Mazzi ha diretto un concerto per coro e orchestra proponendo l'opera \u201cSongs of the sanctuary: Adiemus\u201d di Karl Jenkins.\nIl 26 dicembre 2009 ha diretto la sesta edizione del concerto di S. Stefano \u201cFilm in concerto: MusicAlCinema\u201d presso il palabrescia di Brescia.\nSanremo Festival Orchestra.\nL'ultima fatica del 2009 per il M\u00b0 Santori \u00e8 stato il \u201cCapodanno dei fiori\u201d concerto svolto dal teatro del casin\u00f2 di Sanremo il 31 dicembre trasmesso in diretta radiofonica e televisiva su rtl 102.5 e in collegamento con il capodanno di Rai 1, il concerto ha aperto i festeggiamenti per i 60 anni del Festival di Sanremo. Per questa occasione ha diretto la \u201cSanremo Festival Orchestra\u201d, di cui dal 2010 al 2015 \u00e8 stato il direttore artistico e stabile, accompagnando artisti come: Dimitra Theodossiou, Simona Molinari, Romolo Tisano, Riccardo Maffoni, Daniel Sentacruz Ensemble. Si sono esibiti anche i 6 ragazzi finalisti di Sanremo Lab.\nPer il 2011, parallelamente alla stagione sinfonica, \u00e8 stata organizzata una stagione in collaborazione con Radio/Video Italia. Tutti i concerti si sono tenuti presso il teatro del casin\u00f2 di Sanremo e sono andati in onda su Radio Italia e sui canali satellitari e terrestri di Video Italia.\nIl 24 dicembre 2011, dopo la messa del Santo Padre su Rai Uno, \u00e8 stato trasmesso il programma \"Canto di Natale\", che si \u00e8 svolto nella Sala Sinopoli dell'Auditorium Parco della Musica di Roma.\nIl 20 aprile 2012, alternandosi con il M\u00b0 Leonardo Laserra Ingrosso (direttore della Banda della Guardia di Finanza), ha diretto il concerto di gemellaggio tra la Sanremo Festival Orchestra e la banda della Guardia di Finanza. Il concerto, tenutosi presso il Teatro Donizetti di Bergamo, \u00e8 stato a favore della cardiochirurgia pediatrica degli Ospedali Riuniti di Bergamo.\nIl 14 maggio 2012 ha diretto \"Radio Italia Live: Il concerto\", concerto per il festeggiamento dei 30 anni di Radio Italia. L'evento \u00e8 stato trasmesso in diretta su tutte le piattaforme dell'emittente (radio, digitale terrestre, satellite, internet) e ha visto oltre 100.000 persone presenti in piazza Duomo a Milano durante il concerto. Il concerto \u00e8 stato trasmesso in differita in due puntate anche su Italia 1.\nIl 12 aprile 2013 si \u00e8 tenuta la seconda edizione del \"Concerto di Primavera\". L'evento benefico che quest'anno ha voluto sostenere l'Associazione per l'aiuto del neonato Onlus, ha confermato la formula dello scorso anno in cui il concerto di gemellaggio tra la Sanremo Festival Orchestra e la banda della Guardia di Finanza ha visto alternarsi nella direzione il M\u00b0 Bruno Santori (direttore della Sanremo Festival Orchestra) e il M\u00b0 Leonardo Laserra Ingrosso (direttore della Banda della Guardia di Finanza).\nL'11 maggio 2013, nuovamente nella splendida cornice di piazza Duomo a Milano, ha diretto \"radio Italia Live: Il Concerto\". Un altro grande successo di pubblico e di critica, organizzato da Radio/Video Italia, trasmesso in diretta su tutte le piattaforme dell'emittente (radio, digitale terrestre, satellite, internet). Il concerto \u00e8 stato trasmesso in differita in due puntate anche su Italia 1].\nL'11 aprile 2014 si \u00e8 tenuta la terza edizione del \"Concerto di Primavera\". In quest'edizione, l'evento benefico, ha voluto sostenere Arlino - Associazione di ricerca a livello infantile e adolescenziale di natura oculare. Ancora una volta il gemellaggio tra la Sanremo Festival Orchestra e la Banda della Guardia di Finanza ha visto alternarsi la direzione con i relativi direttori: il M\u00b0 Bruno Santori e il M\u00b0 Leonardo Laserra Ingrosso.\nIl 1\u00ba giugno 2014 ha diretto la terza edizione consecutiva di \"Radio Italia Live: Il concerto\". L'evento, divenuto un appuntamento di altissima importanza per la musica italiana, \u00e8 stato trasmesso in diretta su tutte le piattaforme dell'emittente (radio, digitale terrestre, satellite, internet) e ha visto oltre 100.000 persone presenti in piazza Duomo a Milano durante le prove ed il concerto. Il concerto \u00e8 stato trasmesso in differita, l'8 giugno 2014, Italia 1.\nOrchestra Filarmonica Italiana.\nAttualmente \u00e8 il direttore artistico di \"OfI.e\", Orchestra Filarmonica Italiana.evolution.\nIl 17 aprile 2015 si \u00e8 tenuta la quarta edizione del \"Concerto di Primavera\". In quest'edizione, l'accademia della Guardia di Finanza di Bergamo, ha voluto sostenere l'associazione \"L'orizzonte di Lorenzo\" che si occupa di bimbi cardiopatici e opera all'ospedale Papa Giovanni di Bergamo.\nLa serata musicale vedr\u00e0 impegnati sul palcoscenico una compagine orchestrale formata dalla Banda musicale della Guardia di finanza e dall'Orchestra filarmonica italiana, alla direzione si alternano i Maestri: tenente colonnello Leonardo Lassera Ingrosso e Bruno Santori.\nIl 28 maggio 2015 \u00e8 stato il direttore della quarta edizione di \"Radio Italia Live: Il concerto\". L'evento, trasmesso in diretta su tutte le piattaforme dell'emittente (radio, digitale terrestre, satellite, internet) e ha visto oltre 100.000 persone presenti in piazza Duomo a Milano durante le prove ed il concerto. Il concerto \u00e8 stato trasmesso, l'11 giugno 2015, su Italia 1.\nIl 4 maggio 2016 si \u00e8 tenuta la quinta edizione del \"Concerto di Primavera\". In quest'edizione, l'accademia della Guardia di Finanza di Bergamo, ha voluto sostenere l'Associazione Italiana Parkinsoniani Onlus \u2013 Sezione di Bergamo. Questa edizione \u00e8 stata la prima a essere trasmessa in televisione su Radio Italia Tv. La serata musicale ha visto impegnati sul palcoscenico una compagine orchestrale formata dalla Banda musicale della Guardia di finanza e dall'Orchestra filarmonica italiana, alla direzione si alternano i Maestri: tenente colonnello Leonardo Lassera Ingrosso e Bruno Santori.\nL'8 e il 9 giugno 2016 \u00e8 stato il direttore della quinta edizione di \"Radio Italia Live: Il concerto\". L'evento, trasmesso in diretta su tutte le piattaforme dell'emittente (radio, digitale terrestre, satellite, internet) e ha visto oltre 250.000 persone presenti in piazza Duomo a Milano durante le prove ed i concerti. Il concerto \u00e8 stato trasmesso, il 20 e 21 giugno 2016, su Italia 1.\nLa sesta edizione di \"Radio Italia Live: Il concerto\" si \u00e8 tenuta il 18 giugno 2017 a Milano e il 30 giugno 2017 a Palermo. L'evento \u00e8 stato trasmesso in diretta dai canali radio e video di Radio Italia oltre che dai canali \"Nove\" e \"Real Time\".\nIl 23 settembre 2017, presso il teatro Creberg di Bergamo si \u00e8 svolto il \"Concerto delle stelle\". Il concerto \u00e8 stato trasmesso dai canali di Radio/Video Italia il 30 settembre 2017.\nNel corso della serata, gli artisti sono stati accompagnati dal vivo da un ensemble d'eccezione composto dalla Banda Musicale del Corpo della Guardia di Finanza e dall'Orchestra Filarmonica Italiana. I direttori che si sono alternati sono: il Maestro Tenente Colonnello Leonardo Laserra Ingrosso e il Maestro Bruno Santori che si \u00e8 esibito anche con il suo \"Bruno Santori Project\".\nAttualmente \u00e8 il direttore artistico e stabile della Mediterranean Orchestra.."}
{"id": "1705660", "revid": "1451528", "url": "https://it.wikipedia.org/wiki?curid=1705660", "title": "Autodesk", "text": "Autodesk \u00e8 un'azienda di software e servizi rivolti alla progettazione di infrastrutture, costruzioni civili e industriali, ma anche di contenuti multimediali per l'intrattenimento, progettazione meccanica e manifatturiera, sistemi PLM.\nStoria.\nAutodesk \u00e8 stata fondata da John Walker e dodici altri co-fondatori nel 1982. Nella sua storia, ha avuto diverse sedi nella Contea di Marin, in California, USA e attualmente il quartier generale si trova a San Rafael.\nDipartimenti.\nAutodesk \u00e8 divisa in quattro grandi dipartimenti rivolti ai diversi ambiti industriali di riferimento: \"Manufacturing Solutions\" (MSD), \"Architecture, Engineering &amp; Construction\" (AEC), \"Media and Entertainment Division\" (M&amp;E), e \"Platform Solutions &amp; Emerging Business\" (PSEB).\nProdotti.\nIl dipartimento \"Platform Solutions and Emerging Business\" sviluppa e gestisce i prodotti di punta dell'azienda, AutoCAD (Full e LT) e molti altri prodotti per settori emergenti.\nIl settore design sviluppa il software AliasStudio.\nIl settore \"Manufacturing Solutions Division\" si occupa principalmente di Autodesk Inventor, AutoCAD Mechanical e Autodesk Vault (vedi Engineering Data Management).\nIl dipartimento \"Architecture Engineering and Construction\" sviluppa e gestisce AutoCAD (Architecture, MEP e Civil 3D) ed i prodotti della famiglia Revit (Architecture, MEP e Structure).\nIl dipartimento \"Media and Entertainment Division\", invece, principalmente sviluppa Maya e 3D Studio Max."}
{"id": "1705666", "revid": "33751", "url": "https://it.wikipedia.org/wiki?curid=1705666", "title": "Artashat", "text": ""}
{"id": "1705668", "revid": "287204", "url": "https://it.wikipedia.org/wiki?curid=1705668", "title": "Nonia Celsa", "text": "Biografia.\nL'unica prova dell'esistenza di Nonia Celsa \u00e8 una lettera scritta presumibilmente da Macrino alla moglie, quando divenne imperatore. La prima frase \u00e8 la seguente: \"Opellio Macrino a sua moglie Nonia Celsa. La fortuna che abbiamo raggiunto, mia cara moglie, \u00e8 incalcolabile\". La lettera si trova in una biografia di Diadumeniano, facente parte dell'opera detta \"Historia Augusta\". Solitamente, per\u00f2, nel libro questo tipo di \"documentazione\" era inventata. L'autore o gli autori dell'opera sono, infatti, noti per aver inventato molti nomi e personaggi. Senza ulteriori evidenze, l'esistenza di Nonia Celsa resta quindi molto dubbia."}
{"id": "1705676", "revid": "1745361", "url": "https://it.wikipedia.org/wiki?curid=1705676", "title": "Gran Premio d'Italia 1975", "text": "Il Gran Premio d'Italia 1975 \u00e8 stata la tredicesima prova della stagione 1975 del Campionato mondiale di Formula 1. Si \u00e8 corsa domenica 7 settembre 1975 sul Circuito di Monza. La gara \u00e8 stata vinta dallo svizzero Clay Regazzoni su Ferrari; per il vincitore si tratt\u00f2 del terzo successo in carriera, oltre ad aver colto tale successo due giorni dopo il suo 36\u00ba compleanno. Ha preceduto sul traguardo il brasiliano Emerson Fittipaldi su McLaren-Ford Cosworth e l'austriaco Niki Lauda anch'egli su Ferrari.\nCol terzo posto Lauda si aggiudic\u00f2 per la prima volta il campionato mondiale piloti, titolo che mancava a Maranello da undici anni dopo John Surtees; mentre la Ferrari, grazie alla vittoria di Regazzoni, ottenne per la terza volta la Coppa Costruttori.\nVigilia.\nSviluppi futuri.\nVenne confermato il ritorno dell'Alfa Romeo quale fornitrice di motori per la Brabham, dal .\nI rappresentanti della CSI e quelli dei costruttori individuarono alcune modifiche da apportare al regolamento tecnico delle vetture per il 1976, al fine di garantire una maggiore sicurezza. Tra le altre venne decisa la riduzione degli sbalzi anteriore e posteriore, la limitazione della larghezza degli pneumatici posteriori, un'altezza massima delle prese d'aria a periscopio, un archetto di sicurezza sul cruscotto, per proteggere le mani del pilota sul volante cos\u00ec come una struttura per proteggerne i piedi.\nAnalisi per il campionato del mondo piloti.\nA Niki Lauda bastava mezzo punto per laurearsi campione del mondo piloti, titolo che mancava alla Scuderia Ferrari dal , con John Surtees. Anche nel caso non avesse conquistato punti, all'austriaco sarebbe bastato che Reutemann non avesse vinto la gara.\nAnalisi per la coppa costruttori.\nLa Scuderia Ferrari si sarebbe laureata campione del mondo costruttori, per la terza volta, dopo i titoli e se:\nAspetti tecnici.\nL'Hesketh fece esordire nel mondiale, dopo aver usato nel Gran Premio di Svizzera, non titolato, il modello 308C, guidato dal solo James Hunt. A causa della velocit\u00e0 del circuito venne prospettata l'ipotesi per cui il Gran Premio si sarebbe potuto disputare sul Circuito di Imola, oppure che questa potesse comunque essere l'ultima presenza della Formula 1 sul circuito monzese. Nel calendario per il 1976, pubblicato nel \"weekend\" della corsa, venne per\u00f2 confermata la tenuta del Gran Premio d'Italia a Monza, con la possibilit\u00e0 che il passaggio in Romagna avvenisse dal 1977.\nAspetti sportivi.\nJim Crawford, che aveva gi\u00e0 corso il Gran Premio di Silverstone con la Lotus, sostitu\u00ec l'infortunato Brian Henton sempre nel \"team\" di Colin Chapman. L'altro infortunato al Gran Premio precedente, Wilson Fittipaldi, venne sostituito, nel team omonimo, da Arturo Merzario, che aveva corso le prime sei corse della stagione alla Williams. Inizialmente venne indicato Alessandro Pesenti-Rossi alla guida di una Hesketh, ma, successivamente, il volante venne affidato ancora ad Harald Ertl.\nIn questa scuderia fece il suo esordio il pilota trentino Renzo Zorzi, che aveva vinto in stagione il Gran Premio di Monaco di Formula 3, prendendo il posto di Jo Vonlanthen.\nLa Surtees, invece, non prese parte all'evento per l'indisponibilit\u00e0 di propulsori. Anche il \"team\" Penske, dopo la morte di Mark Donohue in Austria, non prese parte all'evento.\nQualifiche.\nResoconto.\nNella prima giornata di prove il tempo migliore venne ancora una volta stabilito da Niki Lauda, che ottenne 1'32\"82, seguito dal compagno di scuderia, Clay Regazzoni con 1'33\"11. Molto indietro gli avversari: terzo fu il tempo di Carlos Reutemann su Brabham-Ford Cosworth in 1'33\"99. Emerson Fittipaldi venne penalizzato dalla rottura del motore durante le libere della mattina, ove aveva fatto segnare il tempo migliore.\nAnche al sabato la Ferrari conferm\u00f2 la propria prevalenza, ottenendo la pole position con Lauda, accompagnato in prima fila da Regazzoni. Per l'austriaco fu l'ottava partenza al palo della stagione col tempo di 1'32\"24. In seconda fila si classific\u00f2 Emerson Fittipaldi, assieme a Jody Scheckter. L'unico pilota che ancora poteva impensierire Lauda per la conquista del titolo, Carlos Reutemann, chiuse solo settimo. L'argentino fu anche autore di un'uscita di pista, che provoc\u00f2 l'insabbiamento della vettura in una via di fuga.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nLa notte, sulla zona, vi fu un forte temporale che mise in difficolt\u00e0 le scuderie nelle ricerca degli assetti, tanto che i piloti ottennero la possibilit\u00e0 di effettuare due giri di ricognizione, anzich\u00e9 uno solo. Bob Evans della BRM fu costretto al ritiro durante questa ricognizione per un problema elettrico.\nAl via Clay Regazzoni prese la testa della corsa, seguito da Niki Lauda, poi Jody Scheckter, Jochen Mass, Carlos Reutemann, Emerson Fittipaldi, James Hunt e Tony Brise. L'atteso Vittorio Brambilla fu invece quasi subito costretto al ritiro per il guasto della frizione. Nel corso del primo giro Mass pass\u00f2 Scheckter, prima di essere ripassato dal sudafricano alla \"Parabolica\".\nNel secondo giro, alla \"chicane\" i due arrivarono vicini, Scheckter fu costretto a finire della via di fuga mentre Mass fece sbattere la sua McLaren sul cordolo, rovinandone le sospensioni. Il tedesco fu costretto al ritiro poche centinaia di metri dopo. Scheckter rientr\u00f2 in pista, ma colp\u00ec la vettura del sopraggiungente Tony Brise, che fu costretto al ritiro per la rottura delle sospensioni; Mario Andretti, nel tentativo di evitare la Tyrrell di Scheckter fu autore di un'uscita di pista che lo costrinse, a sua volta, all'abbandono.\nScheckter riprese cos\u00ec la pista ma a velocit\u00e0 molto ridotta, cosa che costrinse tutti i piloti che arrivavano dalle posizioni di rincalzo a fermarsi, in pratica, sul tracciato. Ora, dietro ai due della Ferrari, si trovavano Carlos Reutemann, Emerson Fittipaldi e James Hunt. Nel corso dello stesso giro si ritir\u00f2 anche Peterson, che era quinto, per la rottura del motore.\nLe posizioni di vertice rimase inalterate sino al decimo giro, in cui Patrick Depailler pass\u00f2 James Hunt, installandosi al quinto posto. Tre giri dopo fu Fittipaldi a conquistare una posizione, passando Reutemann. La rimonta di Depailler s'interruppe al giro 16, quando, nel tentativo di passare Reutemann, and\u00f2 lungo alla \"chicane\", prendendo due posizioni a favore di Hunt e Tom Pryce.\nAl giro 27 Pryce pass\u00f2 Hunt. Ora dietro al duo della Ferrari, si trovavano Fittipaldi, Reutemann, Pryce, Hunt e Depailler. La Shadow-Ford Cosworth di Pryce ruppe poco dopo uno scarico, cosa che and\u00f2 a incidere negativamente sulle prestazioni della monoposto, tanto che venne ripassato da Hunt al giro 37.\nEmerson Fittipaldi si avvicin\u00f2 fortemente a Niki Lauda, anche grazie a un piccolo problema agli ammortizzatori sulla vettura dell'austriaco. Al giro 46 il brasiliano della McLaren pass\u00f2 l'austriaco, conquistando il secondo posto. La vittoria venne conquistata (per la terza volta nel mondiale) da Regazzoni, che solo due settimane prima si era imposto nel Gran Premio di Svizzera, non valido per il campionato. Col terzo posto Lauda si aggiudic\u00f2 per la prima volta il campionato piloti, mentre la Ferrari vinse quello per i costruttori.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1705677", "revid": "767487", "url": "https://it.wikipedia.org/wiki?curid=1705677", "title": "Luigi Fuin", "text": "Caratteristiche tecniche.\nMediano prestante fisicamente, in qualche stagione fu impiegato in posizione pi\u00f9 avanzata nella quale dimostr\u00f2 di possedere doti tecniche e di palleggio.\nCarriera.\nHa disputato 10 campionati in Serie A, di cui due con il , sette con la e uno con la , totalizzando complessivamente 208 presenze e 3 reti in massima serie. Ha collezionato inoltre 18 presenze e 3 reti in Serie B, tutte con la maglia del Verona."}
{"id": "1705678", "revid": "1226", "url": "https://it.wikipedia.org/wiki?curid=1705678", "title": "Villa Marcello Curti", "text": ""}
{"id": "1705682", "revid": "287204", "url": "https://it.wikipedia.org/wiki?curid=1705682", "title": "Horner", "text": ""}
{"id": "1705683", "revid": "729019", "url": "https://it.wikipedia.org/wiki?curid=1705683", "title": "18\u00ba Reggimento bersaglieri", "text": "Il 18\u00ba Reggimento Bersaglieri \u00e8 stata un'unit\u00e0 del Regio Esercito Italiano e poi dell'Esercito Italiano di stanza come sua ultima sede a Cosenza.\nStoria.\nDalle origini alla seconda guerra mondiale.\nIl 18\u00ba reggimento bersaglieri \u00e8 stato costituito essenzialmente sulla base del Deposito del 12\u00ba Reggimento bersaglieri il 31 gennaio 1917 con i Battaglioni LXVII, LXVIII e LXIX di nuova formazione nel corso della prima guerra mondiale distinguendosi subito nella difesa del Piave, dove, nei pressi di Fagar\u00e8, guadagn\u00f2 la pi\u00f9 alta onorificenza militare: la Medaglia d'oro al valor militare e poi l'Ordine militare di Savoia.\nAl termine del conflitto venne sciolto il 31 dicembre 1919, per essere ricostituito, con i suoi battaglioni originari LXVII, LXVIII e LXIX, il 1\u00ba aprile 1935, dai depositi reggimentali, per rimpiazzare nei ranghi del Regio Esercito il 3\u00ba Reggimento bersaglieri destinato alla campagna d'Etiopia. Alla fine della campagna il reggimento venne nuovamente sciolto il 31 dicembre 1936.\nDurante la seconda guerra mondiale il 18\u00ba bersaglieri venne ricostituito il 1\u00ba febbraio 1942 presso il deposito del 5\u00ba Reggimento bersaglieri a Siena, come Reggimento esplorante corazzato, con la denominazione 18\u00b0 R.E.Co. bersaglieri e sede del comando reggimentale a Milano.\nIl 18\u00b0 R.E.Co. aveva alle sue dipendenze il I gruppo esplorante costituito da 1\u00aa Compagnia autoblindo, 2\u00aa e 3\u00aa compagnia carri L40 e 4\u00aa compagnia motociclisti e il II gruppo esplorante su 5\u00aa Compagnia cannoni semoventi da 47/32 e 6\u00aa Compagnia cannoni da 20mm contraerei. Dopo pochi giorni le due compagnie carri L40 vennero cedute per la costituzione del LXVII battaglione, ufficialmente formato a Siena il 25 febbraio del 1942, le cui vicende si distaccarono da quelle del 18\u00b0, per essere inviato sul fronte russo con il XIII Gruppo semoventi \"Alessandria\", inquadrato nella 3\u00aa Divisione Celere \"Principe Amedeo Duca d'Aosta\" e successivamente II Corpo d'armata, combattendo sul Don e dal 21 dicembre, fu impegnato a coprire la ritirata della Divisione \"Ravenna\" a Vorone\u017e.\nIl 15 aprile i due battaglioni del 18\u00b0 RECo presero il numerico di LXVIII e LXIX con il preesistente LXVIII battaglione motociclisti del 1\u00ba Raggruppamento Celere che divenne LXXI battaglione motociclisti.\nIl 3 gennaio 1943 il Reggimento venne assegnato alla 4\u00aa Armata dislocata in Provenza con compiti di presidio nei dintorni di Tolone, in vista di possibili sbarchi nemici.\nDopo gli avvenimenti del 25 luglio 1943 il reggimento venne fatto rientrare a Torino, ma gi\u00e0 in precedenza l'organico aveva ceduto la 1\u00aa compagnia blindata, che era andata a rinforzare come 7\u00aa compagnia, il 10\u00ba Raggruppamento celere bersaglieri in Corsica, reparto, a livello reggimentale, costituito con battaglioni distaccati da depositi e reggimenti e messi a disposizione del VII Corpo d'armata in Corsica e costituito nel novembre 1942 in seguito all'occupazione della Corsica e che in seguito alle vicende armistiziali avrebbe preso parte alla liberazione della Corsica dai tedeschi.\nNei primi giorni di settembre del 1943 il reggimento inizi\u00f2 il movimento di rientro in ferrovia verso il Lazio per essere destinato al Corpo d'armata motocorazzato alle dipendenze della Divisione corazzata \"Centauro\", interessata alla difesa di Roma.\nNella giornata dell'8 settembre il 18\u00ba Reggimento bersaglieri si trovava ancora sui treni in trasferimento. A Firenze erano fermi il LXIX battaglione al completo, met\u00e0 della 3\u00aa Compagnia carri L6 e la 4\u00aa Compagnia moto. Gli altri reparti a met\u00e0 strada o alle porte nord di Roma si unirono all'Divisione corazzata \"Ariete II\" nella difesa della capitale. Dal penultimo treno, su cui viaggiavano la compagnia comando reggimentale e i servizi, i bersaglieri sbarcarono a Bassano in Teverina presso Orte il pomeriggio dell'8 ricongiungendosi agli altri a Settecamini. Quando la sera giunse la notizia dell'armistizio firmato con gli alleati i reparti fermi a Firenze parteciparono ai primi scontri con i tedeschi gi\u00e0 a Firenze e dopo aver scaricato i mezzi dal treno nel pomeriggio del 9 settembre presero parte ai combattimenti contro i tedeschi al passo della Futa.\nI reparti che si trovavano nei dintorni di Roma nella notte del 9 settembre sbarrarono l'accesso da Tivoli scontrandosi coi tedeschi nella mattinata successiva. Il 18\u00b0 RECO bersaglieri dalla mattina del 10 settembre venne inquadrato nell'\"Ariete II\" che aveva perso il R.E.Co. \"Montebello\", che era stato annientato dai tedeschi nei combattimenti in difesa della capitale. Nel pomeriggio con altri elementi della divisione attaccarono i tedeschi a Porta San Sebastiano, Porta San Paolo e alla passeggiata Archeologica. Ritiratosi a Settecamini il 18\u00b0 Reco bersaglieri sub\u00ec un attacco aereo da parte di JU 87 tedeschi e la mattina dell'11 settembre, con il comandante ferito, il reparto si disperse dopo aver sabotato i mezzi e venne sciolto.\n67\u00ba Battaglione bersaglieri \"Fagar\u00e8\".\nNel 1963 il LXVII Battaglione bersaglieri venne ricostituito nella sede di Persano e inquadrato nel ricostituito 3\u00ba Reggimento fanteria corazzato, erede del 3\u00ba Reggimento fanteria carrista, articolato su LXVII Battaglione bersaglieri equipaggiato con VTT M113, XXXI Battaglione carri su carri medi M47 e Compagnia bersaglieri controcarri su M106 e inquadrato nella Divisione fanteria \"Granatieri di Sardegna\".\nCon la ristrutturazione dell'Esercito Italiano del 1975, che aboliva il livello reggimentale, il 1\u00ba novembre 1975 il LXVII Battaglione bersaglieri, reso autonomo prese la denominazione di 67\u00ba Battaglione bersaglieri \"Fagar\u00e8\", cui vennero affidate le tradizioni e la Bandiera del 18\u00ba Reggimento bersaglieri e posto alle dirette dipendenze della Brigata motorizzata \"Pinerolo\".\nIl 67\u00ba Battaglione bersaglieri \"Fagar\u00e8\" ha preso parte, fra il novembre 1980 e il marzo 1981, alle operazioni di soccorso in favore delle popolazioni dell'Irpinia colpite dal terremoto del novembre 1980.\nDal 1\u00ba luglio 1991 il 67\u00ba Battaglione bersaglieri \"Fagar\u00e8\" venne posto alle dipendenze della 8\u00aa Brigata bersaglieri \"Garibaldi\", trasferita dal Friuli in Campania e tra il 1992 e il 1993 ha partecipato all'operazione \"Vespri Siciliani\" per il contrasto della criminalit\u00e0 organizzata in Sicilia.\nLa ricostituzione.\nIl 10 settembre 1993 nell'ambito del riordinamento della Forza Armata, che ristabiliva il livello reggimentale, abolito nel 1975, il 67\u00ba battaglione perdeva la propria autonomia e veniva inquadrato nel 18\u00ba Reggimento bersaglieri, ricostituito nella sede della Caserma \"Settino\" di Cosenza.\nIl Reggimento \u00e8 stato impiegato nel 1994\u201395 nell'Operazione Riace contro la 'Ndrangheta.\nDal 1996 al 2004 il reggimento ha preso parte alle missioni di pace in Albania, Bosnia ed Erzegovina, Macedonia, Kosovo ed Iraq e per essersi distinto nelle missioni di pace in Kosovo ed in Iraq gli sono state conferite due medaglie d'oro al valor dell'esercito.\nIl 1\u00ba gennaio 2005, il 18\u00ba reggimento bersaglieri ha cambiato denominazione divenendo 1\u00ba Reggimento Bersaglieri.\nLa bandiera del 18\u00ba reggimento bersaglieri \u00e8 custodita presso il Sacrario delle bandiere del Vittoriano in Roma."}
{"id": "1705684", "revid": "287204", "url": "https://it.wikipedia.org/wiki?curid=1705684", "title": "Hudesti", "text": ""}
{"id": "1705693", "revid": "122941312", "url": "https://it.wikipedia.org/wiki?curid=1705693", "title": "Valle Albano", "text": "La Valle Albano, da Albano (torrente) detta anche Val Dongana, da Dongo alla foce del torrente stesso, \u00e8 una valle montana situata in provincia di Como, posta tra il lago di Como e la Val Morobbia in Canton Ticino. La Valle Albano e la Val Morobbia sono in comunicazione attraverso il Passo San Jorio.\n\u00c8 limitata a sud dal Costone del Bregagno ed \u00e8 attraversata dal torrente Albano da cui prende il nome e dalla Via dei Monti Lariani.\nNel 2005 \u00e8 stato istituito sul suo territorio il Parco della Valle Albano.\nComprende i comuni di Stazzona, Germasino, Garzeno.\nI suoi abitanti sono detti \"Muncecch\"."}
{"id": "1705695", "revid": "190802", "url": "https://it.wikipedia.org/wiki?curid=1705695", "title": "Lam\u00f9 (personaggio)", "text": " \u00e8 un personaggio immaginario e la coprotagonista della serie manga e anime \"Lam\u00f9\", creata da Rumiko Takahashi.\nStoria del personaggio.\nRumiko Takahashi le aveva riservato un ruolo marginale. Il vero protagonista della serie, infatti, \u00e8 Ataru Moroboshi e Lam\u00f9 doveva essere solo un comprimario. Nel primo capitolo del manga \"Una buona preda\", Lam\u00f9 riscosse un enorme successo tra i fan della Takahashi che, dopo aver visto che il personaggio della ragazza aliena non era presente nel secondo capitolo del manga \"Un povero diavolo\", ne chiesero insistentemente il ritorno nella serie. Dal terzo capitolo del manga Lam\u00f9 diventa una presenza fissa, assumendo il ruolo di coprotagonista insieme ad Ataru e divenendo in seguito uno dei personaggi pi\u00f9 amati e rappresentativi dell'animazione giapponese. Ci\u00f2 la rende un esempio paradigmatico di sindrome di Fonzie.\nCaratterizzazione.\nLam\u00f9 \u00e8 una ragazza aliena di aspetto pressoch\u00e9 umanoide. A distinguerla dai terrestri sono i capelli colorati, le orecchie a punta, i denti canini che mostra quando ride o si arrabbia, e due piccole corna a forma conica sul capo (che sono la fonte dei suoi poteri extraterrestri). I suoi occhi sono blu cobalto e leggermente truccati da un ombretto azzurro. Nel manga, i suoi lunghi capelli sono di un colore indefinito, simile a quello prodotto dalla luce riflessa da un CD. Nell'anime, per semplificare il compito dei disegnatori, la chioma della giovane aliena assume un colore verde marino o, raramente, blu. \nDi solito indossa un bikini e degli stivali a strisce di tigre, che sono in effetti la sua uniforme extraterrestre. Spesso indossa anche abiti terrestri, come l'uniforme del Liceo Tomobiki (precisamente un completo alla marinara).\nA causa della sua bellezza esotica, Lam\u00f9 \u00e8 diventata estremamente popolare tra i ragazzi del Liceo Tomobiki. Nonostante ci\u00f2, rifiuta tutte le loro avances poich\u00e9 \u00e8 devota ad Ataru. Il pi\u00f9 delle volte \u00e8 molto rilassata e si gode le stranezze e i vantaggi della vita sulla Terra, ma \u00e8 pronta all'ira e risponde con potenti scariche elettriche a chiunque la faccia arrabbiare, di solito Ataru o chi la attacca o insulta il suo tesoruccio. Una volta passata la minaccia, Lam\u00f9 torna al suo solito atteggiamento allegro. \nLam\u00f9 \u00e8 s\u00ec intelligente, ma molto ingenua riguardo alla vita sulla Terra, con una visione del mondo paragonabile a quella di un bambino dell'asilo. Non capisce perch\u00e9 gli altri ragazzi a scuola pensano che il donnaiolo Ataru non sia abbastanza buono per lei, ma si preoccupa del suo benessere. Si \u00e8 adattata con successo alla vita sulla Terra grazie alla sua tecnologia. Lei lotta per impedire al cugino pi\u00f9 giovane Ten di scatenare il caos grazie alla sua ingenuit\u00e0 nei confronti del comportamento umano. Per la maggior parte, tuttavia, le persone che la guardano per la prima volta la vedono come una studentessa molto attraente, nonostante il suo aspetto ovviamente diverso. Ha le qualit\u00e0 della moglie e della nuora ideali nella societ\u00e0 giapponese poich\u00e9 si prende cura di Ataru e aiuta sua \"suocera\" nelle faccende domestiche ogni volta che \u00e8 libera. \nLam\u00f9 \u00e8 molto esperta nell'uso della tecnologia e porta con s\u00e9 una variet\u00e0 di oggetti avanzati della sua societ\u00e0, con alcuni nascosti nel suo bikini. Ma mentre le sue intenzioni per gestirli sono spesso nobili, come copiare un quaderno per aiutare Ataru a studiare per un esame, i risultati sono raramente ci\u00f2 che Lam\u00f9 intende. Ci\u00f2 pu\u00f2 essere in parte dovuto al fatto che \u00e8 ingenua riguardo ai costumi della Terra, quindi spesso fraintende ci\u00f2 che dice la gente. Il miglior esempio di ci\u00f2 \u00e8 la sua innocente interpretazione errata dell'urlo di vittoria di Ataru dopo che lui l'ha sconfitta. Credeva che fosse un matrimonio istantaneo, piuttosto che una proposta, o anche solo il grido celebrativo che era davvero.\nSebbene generalmente di buon carattere, dolce, fedele e innocente, Lam\u00f9 ha anche un carattere molto focoso. Estremamente gelosa di Ataru, lo fulmina violentemente ogni volta che flirta con un'altra ragazza (o se la insulta o fa qualcosa per renderla infelice), ma alla fine lo perdona sempre.\nLa personalit\u00e0 di Lam\u00f9 si \u00e8 sviluppata ed \u00e8 maturata nell'arco di tutta la storia. Inizialmente ci viene infatti presentata come una ragazzina dispettosa, capricciosa, irascibile e ostinata, nonch\u00e9 principale fonte di guai per Ataru. Nelle sue prime apparizioni la vediamo spesso con atteggiamenti demoniaci, note successivamente addolcite nello sviluppo del personaggio. Cominciando a vivere stabilmente in casa Moroboshi, inizia a maturare diventando pi\u00f9 docile con chiunque faccia parte dell'universo Tomobiki, ovviamente sempre se il soggetto in questione non si intrometta tra lei e il suo \"Tesoruccio\". \nLa relazione di Lam\u00f9 con Shinobu fu inizialmente molto burrascosa, poich\u00e9 Lam\u00f9 considerava Shinobu l'amante di Ataru e fece di tutto per interrompere la relazione tra Ataru e Shinobu (incluso l'uso del suo UFO per disturbare le telefonate di Ataru e Shinobu e affermando di essere incinta del figlio di Ataru). Alla fine l'odio reciproco tra lei e Lam\u00f9 si raffredda in un'amicizia pi\u00f9 concisa. Anche se Lam\u00f9 vede Shutaro Mendo, Megane, Perma, Kakugari e Chibi come buoni amici e apprezza la loro compagnia, lei non ricambia l'affetto che hanno per lei e chiarisce che ama il suo \"tesoruccio\".\nBiografia.\nLam\u00f9 \u00e8 un'aliena proveniente dal pianeta \"Oniboshi\" (\"stella malvagia\") popolato da Oni. Come tutti i suoi simili ha delle caratteristiche fisiche particolari: canini aguzzi, orecchie a punta e due cornini sul capo. Lam\u00f9 \u00e8 in grado di volare (caratteristica ereditata dal padre) e pu\u00f2 generare scariche elettriche (come sua madre); il suo unico punto debole sembra essere l'aglio, soltanto l'odore rischia di soffocarla. Gli umeboshi hanno su di lei un effetto simile a quello che l'alcol ha sugli esseri umani: basta che ne mangi uno solo per diventare completamente brilla. Lam\u00f9 non \u00e8 una brava cuoca e mangia cibi estremamente piccanti; \u00e8 invece molto abile nel realizzare marchingegni che, grazie alla tecnologia aliena, le consentono di risolvere situazioni impossibili per gli esseri umani.\nLam\u00f9 giunge sulla Terra quando gli Oni decidono di conquistare il pianeta. Gli alieni, tuttavia, concedono agli umani una possibilit\u00e0 di salvarsi: se uno dei loro rappresentanti estratto a sorte tra tutti i terrestri (Ataru) riuscir\u00e0 ad afferrare il loro rappresentante (Lam\u00f9) rinunceranno ai loro propositi di invasione. La gara viene vinta da Ataru che, per la gioia, grida al mondo che finalmente potr\u00e0 sposarsi. Le parole del ragazzo sono per Shinobu, la sua fidanzata, ma Lam\u00f9 crede che siano rivolte a lei e che Ataru voglia sposarla. A seguito di questo malinteso Lam\u00f9 inizia a comportarsi come se fosse la moglie di Ataru e si trasferisce in casa Moroboshi a tempo indeterminato; soprattutto nei primi episodi la vita del ragazzo viene sconvolta dal carattere invadente e ostinato dell'aliena.\nLam\u00f9, nonostante l'involontaria dichiarazione che le ha fatto Ataru, \u00e8 sinceramente innamorata di lui. Il ragazzo per\u00f2 preferisce corteggiare altre donne trascurando Lam\u00f9 che, di fatto, lo apprezza. Lam\u00f9, dal canto suo, pare accettare il comportamento di Ataru ed il fatto che lui tenti sempre di conquistare altre donne: nell'episodio \"Mondi paralleli\" Lam\u00f9 si ritrova in dimensioni spazio-temporali diverse che propongono futuri alternativi. In una di queste Ataru dichiara apertamente di amarla ed \u00e8 molto premuroso nei suoi confronti; la ragazza, nonostante la situazione a lei favorevole, si rende conto di trovarsi in una dimensione che non \u00e8 quella reale e abbandona questo futuro alternativo per tornare alla realt\u00e0 in cui Ataru \u00e8 un libertino incallito.\nLam\u00f9 \u00e8 amorevole e premurosa nei confronti di Ataru, che chiama con l'appellativo di \"tesoruccio\" o, pi\u00f9 raramente, \"amoruccio\" (nell'adattamento italiano; la versione originale del soprannome di Ataru \u00e8 \"darling\"). La Takahashi ha dichiarato di essersi ispirata al telefilm americano \"Vita da strega\" per la storia di \"Urusei Yatsura\": nel telefilm Samantha, una strega apparsa improvvisamente sulla Terra, sposa un umano di nome Darrin Stevens. La parola inglese \"darling\" (usata da Samantha per chiamare il marito) in katakana si scrive , termine che viene usato da Lam\u00f9 con Ataru.\nProprio a causa del carattere di Ataru Lam\u00f9 \u00e8 estremamente gelosa nei suoi confronti. Spesso infligge al suo amato punizioni corporali (soprattutto le sue dolorose scariche elettriche) o mette in campo strategie macchinose e meschine per controllare Ataru e prevenire eventuali tradimenti da parte sua. Con gli altri protagonisti Lam\u00f9 \u00e8 solitamente molto tranquilla e socievole, con una ingenuit\u00e0 molto infantile. Si arrabbia soltanto quando qualcuno tratta male Ataru, riservando al malcapitato di turno \u2014 chiunque esso sia, anche il cuginetto Ten \u2014 lo stesso trattamento destinato ad Ataru quando fa il farfallone.\nNel corso della storia Lam\u00f9, per tenere sotto controllo Ataru, si iscrive al liceo Tomobiki nella stessa classe frequentata dal ragazzo e diviene ben presto l'oggetto del desiderio dei compagni di classe.\nNella versione originale dell'anime Lam\u00f9 si riferisce a se stessa con il termine , e termina le sue frasi con la parola . Questa parola, considerata a s\u00e9 stante, significa \"s\u00ec\"; il fatto di aggiungerla al termine delle frasi \u00e8 tipico delle adolescenti ed enfatizza i connotati kawaii del personaggio.\nOrigine del nome.\nIl nome \"Lum\" \u00e8 un omaggio ad Agnes Lum, una gravure idol molto popolare in Giappone fra la seconda met\u00e0 degli anni settanta ed i primi anni ottanta alla quale la Takahashi si \u00e8 ispirata per creare il personaggio di Lam\u00f9. \"Lum\" \u00e8 anche una variante del soprannome dell'autrice (\"Rum\"): in giapponese il suono delle lettere \"R\" e \"L\" \u00e8 intercambiabile e questo rende possibile la scrittura del nome usando entrambe le grafie.\nNella versione italiana della serie televisiva il nome \"\u30e9\u30e0\" \u00e8 stato traslitterato in \"Lam\u00f9\", e questa scrittura \u00e8 stata mantenuta nelle edizioni italiane del manga.\nDoppiaggio nella versione italiana.\nNella versione giapponese \u00e8 stata doppiata da Fumi Hirano, mentre in Italia si sono succedute varie doppiatrici:\nAccoglienza.\nLam\u00f9 \u00e8 un personaggio ben noto e popolare in Giappone, ed \u00e8 stata descritta come \"l'originale ragazza dei sogni di Otaku\". Il 4 aprile 1982, Lam\u00f9 e altri personaggi della storia apparvero in due annunci di servizio pubblico per la Kansai Electric Power Company riguardo a stare attenti con aquiloni e koinobori attorno alle linee elettriche. Fumi Hirano, la doppiatrice di Lam\u00f9, ha fatto la voce fuori campo principale per gli spot pubblicitari.\nLa merce con Lam\u00f9 continua ad essere popolare e la sua immagine appare su un'ampia variet\u00e0 di supporti stampati, commerciali ed elettronici. Oltre quattro decenni dopo l'introduzione del personaggio nel 1978, le macchine pachinko con Lam\u00f9 sono ancora in fase di produzione. L'organizzatore del Comiket, Koichi Ichikawa, ha descritto Lam\u00f9 come sia la fonte di moe che il primo personaggio tsundere, un tipo di carattere che alterna l'essere duro e l'essere amorevole.\nCompare 42\u00aa nella classifica dei 50 personaggi femminili pi\u00f9 amati dai giapponesi realizzata da Fuji TV, secondo i voti di 14.000 spettatori.\nSecondo un sondaggio trasmesso in TV, in base alle scelte di 12.000 fan giapponesi, Lam\u00f9 \u00e8 la 4\u00aa miglior eroina del periodo Sh\u014dwa (anni 70 e 80), dietro solo Fujiko Mine, Minami Asakura e Maetel.\nDal 2015 una statua in bronzo a grandezza naturale di Lam\u00f9 fa parte dell\"'Oizumi Anime Gate\", un museo permanente all'aperto, situato nell'ingresso nord della stazione di \u014cizumi-gakuen, a Nerima (Tokyo)."}
{"id": "1705701", "revid": "121138389", "url": "https://it.wikipedia.org/wiki?curid=1705701", "title": "Classe Skjold", "text": "La classe Skjold (\"Scudo\") \u00e8 una nuova classe di corvette lanciamissili costruite in Norvegia. La loro costruzione avviene nei cantieri di Umoe Mandal su progetto norvegese. \nCaratteristiche.\nLe caratteristiche principali di queste unit\u00e0 sono la velocit\u00e0, superiore ai 60 nodi, e le loro caratteristiche Stealth. Al momento sono sei le unit\u00e0 in servizio e la \"Skjold\" \u00e8 stata la prima ad essere completata nel 1998. La seconda vedetta, la \"Storm\", \u00e8 stata impostata nel 2005 dopodich\u00e9 la consegne sarebbero dovute avvenire ad intervalli di tre mesi. L'ultima unit\u00e0 della classe ad essere varata \u00e8 stata la \"Gnist\" che \u00e8 entrata in servizio nel 2012.\nPer garantire le capacit\u00e0 Stealth il disegno delle sovrastrutture \u00e8 stato particolarmente curato e la stessa struttura \u00e8 realizzata in materiale radar-assorbente. In questo modo si \u00e8 ottenuto anche un risparmio di peso evitando di dover ricoprire le superfici esterne, come avviene in altri casi, con questo speciale materiale.\nRispetto al progetto iniziale per ottenere una maggiore potenza sono state utilizzate quattro turbine a gas. L'armamento \u00e8 ora composto da un cannone da 76 mm prodotto dalla Otobreda. Per la costruzione dello scafo sono stati impiegati materiali che ne aumentano la resistenza e ne minimizzano i rischi di incendio. Anche il ponte di comando ha subito delle modifiche.\nLa U.S. Navy ha manifestato interesse per queste unit\u00e0 e ha affittato la \"Skjold\" per un anno tra il 2001 e il 2002. L'equipaggio era composto da marinai norvegesi ed ha operato dalla Naval Amphibius Base di Little Creek. La Raytheon ha creato un consorzio internazionale con l'intenzione di presentare una versione migliorata della corvetta alla gara indetta dalla Marina statunitense per la futura \"Littoral Combat Ship\"."}
{"id": "1705715", "revid": "838137", "url": "https://it.wikipedia.org/wiki?curid=1705715", "title": "Paolo Maurizio Caissotti", "text": "Biografia.\nOrigini e studi.\nPaolo Maurizio discendeva dal ramo Caissotti di Chiusano, il pi\u00f9 antico della famiglia, di probabile origine bergamasca.\nIl padre, conte Francesco Antonio Caissotti nel 1739 era stato nominato da Carlo Emanuele III di Savoia, Riformatore e Consigliere dell'Universit\u00e0.\nDal secondo matrimonio del conte con Maria Teresa Orsini di Rivalta, nacquero dieci figli; l'ottavo fu Paolo Maurizio che nacque il 1\u00ba dicembre 1726 a Torino nella casa patronale di via Bogino.\nCaissotti a dieci anni, nel 1736, entr\u00f2 nell'Accademia Reale di Torino e dopo sei anni pass\u00f2 alla Regia Universit\u00e0 degli Studi iscrivendosi alla facolt\u00e0 di Legge.\nConseguita la licenza nell'agosto 1746 dibattendo un argomento di diritto canonico e uno di diritto civile, pot\u00e9 accedere al dottorato di diritto canonico e civile.\nIl 14 luglio 1747 si laure\u00f2 in Legge dopodich\u00e9, dopo aver rifiutato alcune offerte lavorative, si prepar\u00f2 privatamente in teologia, raggiungendo la licenza il 5 maggio 1749. Nel 1750 consegu\u00ec la laurea in teologia.\nIl soggiorno romano.\nTerminati gli studi Caissotti venne ordinato sacerdote il 5 giugno 1751 dall'arcivescovo di Torino G. B. Roero.\nPaolo Maurizio si rivel\u00f2 subito una persona schiva e modesta e rifiut\u00f2 il canonicato per recarsi a Roma ed entrare nei padri dell'Oratorio San Filippo Neri alla Vallicella.\nDopo alcuni anni prest\u00f2 assistenza negli ospedali della capitale assumendo la carica di Prefetto dell'Oratorio.\nVescovo di Asti.\nNel 1761, il re di Sardegna Carlo Emanuele III su proposta del conte di Rivera e del cavalier Ossorio, gli propose la cattedra della diocesi astigiana.\nIn un primo tempo il religioso rifiut\u00f2 la carica asserendo di non sentirsi in grado di svolgere al meglio l'incarico e solamente l'intercessione del pontefice Clemente XIII lo fece ritornare sulla propria decisione.\nLa nomina avvenne il 19 aprile 1762 ed il 23 maggio venne consacrato a Roma dal cardinale Acciaioli.\nA met\u00e0 giugno Caissotti giunse nella sua citt\u00e0 natale che lasci\u00f2 il 30 luglio per raggiungere la propria diocesi.\nIl 1\u00ba agosto 1762 il nuovo vescovo entr\u00f2 in citt\u00e0 accompagnato dal sindaco, il consiglio, i nobili e tutto il clero.\nNel 1786 si ammal\u00f2 di \"febbre putrida\" e malgrado le cure del medico Marco Antonio Ar\u00f2, la domenica del 5 agosto cadde in delirio.\nMarted\u00ec 8 agosto 1786, il vescovo mor\u00ec. Il corpo venne imbalsamato ed il 10 agosto venne tumulato nel sepolcro fatto costruire da monsignor Milliavacca.\nL'operato.\nPaolo Maurizio Caissotti si rivel\u00f2 un vescovo caritatevole e munifico.\nIl 7 luglio 1784, con l'autorizzazione della Santa sede, si liber\u00f2 degli ultimi feudi vescovili, antico retaggio del potere temporale medievale. Per contro la corona Sabauda corrispose in perpetuo l'annua somma di 12000 lire e invest\u00ec il vescovo e i suoi successori della dignit\u00e0 di Principe.\nI feudi cos\u00ec ceduti furono: Castagnito, Castellinaldo, Castello di Menab\u00f2, Castellino dei Volti, Cellarengo, Cisterna, Corveglia, Cossombrato, Govone, Magliano Alfieri, Montaldo Roero, Monteu Roero, Monticelli, Piobesi, Piea, Pocapaglia, Salmour (per diritto di decima), Santo Stefano Roero, Santa Vittoria d'Alba, Vezza d'Alba.\nSotto l'aspetto sociale egli provvide di dote le fanciulle povere ed intervenne pi\u00f9 di una volta distribuendo cibo e denaro alla popolazione affamata, impegnando l'argenteria della sua cappella privata e vendendo perfino la posateria ed i mobili della sua mensa.\nNel 1775, istitu\u00ec la scuola della \"Mendicit\u00e0 istruita\" e nel 1784 l'istituto per le \"orfane di padre\" chiamato poi \"Opera pia Caissotti\" ampliato in seguito da Monica Maillard e Carlo Giacinto Alfieri, rispettivamente madre e patrigno di Vittorio Alfieri.\nInizi\u00f2 i lavori per la costruzione del nuovo Seminario, su progetto dell'architetto Benedetto Alfieri che terminarono nel 1775.\nIntervenne nella ricostruzione dell'abside del Duomo tra il 1764 ed il 1769 su disegni dell'architetto Bernardo Antonio Vittone, lavori che a causa della mancanza di fondi vennero terminati nel 1800.\nGiansenista?\nIl nome di Caissotti viene citato accanto a quello di Marco Antonio Balbis Bertone, vescovo di Novara, Giuseppe Andoja, vescovo di Tortona, Michele Casati, vescovo di Mondov\u00ec, Gian Battista Orlie\u00e9 di St. Innocent, vescovo di Pinerolo, che si opposero alle tendenze \"benigniste\" espresse in particolar modo dalla Compagnia di Ges\u00f9.\nTutti questi prelati vennero \"etichettati\" come giansenisti, contrari cio\u00e8 alla tendenza principalmente gesuita di adottare dottrine particolarmente lasse e nel confessionale utilizzare principi basati sul probabilismo:\nGenealogia episcopale.\nLa genealogia episcopale \u00e8:"}
{"id": "1705716", "revid": "339392", "url": "https://it.wikipedia.org/wiki?curid=1705716", "title": "Federazione dell'Africa Equatoriale Francese", "text": ""}
{"id": "1705721", "revid": "1186766", "url": "https://it.wikipedia.org/wiki?curid=1705721", "title": "Aef", "text": ""}
{"id": "1705727", "revid": "599013", "url": "https://it.wikipedia.org/wiki?curid=1705727", "title": "Nazionale A di rugby a 15 del Sudafrica", "text": "La nazionale A di rugby a 15 del Sudafrica, o pi\u00f9 semplicemente Sudafrica A, nota in passato come Junior Springboks e South Africa Gazelles e pi\u00f9 recentemente come Emerging South Africa, \u00e8 la seconda selezionale nazionale maschile di rugby a 15 del Sudafrica sotto la giurisdizione della South African Rugby Union.\nI criteri utilizzati dalla Federazione sudafricana per convocare i giocatori all'interno della selezione sono variabili.\nStoria.\nDopo l'esistenza di una prima selezione non ufficiale sudafricana nel 1931, un'altra squadra fu ufficialmente fondata nel 1932. La neonata formazione disput\u00f2 il primo incontro internazionale con la nazionale argentina durante il \"tour\" nel Paese nel mese di luglio; l'incontro termin\u00f2 42-0 in favore dei sudafricani. Grazie al successo delle \"tourn\u00e9e\" 1932 e 1959 in Argentina e Cile e dato che molti giocatori in seguito approdarono negli \"Springboks\", la squadra venne mantenuta alternando le denominazioni di Junior Springboks e di South Africa Gazelles (in italiano: Sudafrica gazzelle) e impiegata in trasferte apposite con diversi criteri di selezione: a volte una vera e propria selezione B, altre volte come formazione Under-23 o Under-21. La seconda nazionale si rec\u00f2 ancora in Sud America nel 1966, 1972 e 2004, oltre che in Europa nel 1996, 1998, 2000 e 2001.\nL'Emerging South Africa (in italiano: Sudafrica emergente) partecip\u00f2 nel 2007 e nel 2008 alla Nations Cup, una competizione minore organizzata e promossa dall'IRB (poi World Rugby), vincendo entrambe le edizioni disputate contro le seconde selezioni ed e le nazionali di: , , , e . Gli allenatori nelle due edizioni furono rispettivamente Peter de Villiers e Chester Williams.\nNel 2012 la selezione perse lo \"status\" di seconda squadra nazionale, dietro agli nazionale maggiore, a favore della nazionale Under-20; il cambiamento fu dettato da scarsa attivit\u00e0 degli \"Emerging Springboks\". A partire dal 1\u00ba gennaio 2018, i nuovi regolamenti introdotti da World Rugby modificarono le gerarchie e proibirono alle federazioni di designare una selezione Under-20 come seconda formazione nazionale.\nLa seconda squadra nazionale viene sporadicamente impegnata in alcuni match preparatori o di contorno contro selezioni (p. es. British and Irish Lions) e nazionali in \"tour\" in Sudafrica; oltre a disputare incontri con altrettante formazioni \"A\", come durante i \"test\" di met\u00e0 anno 2016 quando il Sudafrica A prese parte ad una serie di due partite contro l', a Bloemfontein e Citt\u00e0 del Capo, perdendole entrambe coi rispettivi punteggi di 24-32 e 26-29."}
{"id": "1705733", "revid": "6923", "url": "https://it.wikipedia.org/wiki?curid=1705733", "title": "Ugello (meccanica)", "text": "L'ugello o anche detto getto, in meccanica \u00e8 quel o quei componente/i presente/i nel carburatore, costruito in ottone. Si tratta sostanzialmente di una piccola vite, dotata di un piccolo foro calibrato, che la attraversa lungo tutto il suo asse.\nFunzione.\nIl getto ha il compito di limitare l'apporto di carburante nel circuito d'alimentazione, agendo insieme agli altri componenti modificando la carburazione.\nPremessa.\nI getti non sono tutti uguali e si differenziano per vari fattori, come:\nTipo di testa.\nLa testa del getto \u00e8 generalmente di due tipi:\nTipo di getto.\nI getti possono essere:\nGetto del minimo.\nIl getto del minimo agisce solo sul circuito del minimo e di progressione, principalmente per il primo quarto dell'apertura della valvola gas del carburatore, questo tipo di getto pu\u00f2 essere fatto in due modi:\nGetto del massimo.\nIl getto del massimo agisce solo sul circuito del massimo, principalmente per gli ultimi tre quarti dell'apertura della valvola gas del carburatore ed \u00e8 generalmente il getto di maggiori dimensioni ed \u00e8 munito di un unico foro per il passaggio del carburante, il quale deve poi passare per il polverizzatore (emulsionatore) che ha il compito di miscelarlo con l'aria.\nGetto di potenza (Power jet).\nIl getto di potenza agisce solo sul circuito di potenza, principalmente quando la valvola gas del carburatore quando \u00e8 completamente spalancata, aumentando il suo contributo all'aumentare del regime di funzionamento del motore, questo getto \u00e8 generalmente pi\u00f9 contenuto nelle dimensioni rispetto a tutti gli altri.\nEvoluzione (Power jet elettronico).\nTale sistema di compensazione \u00e8 stato migliorato con l'introduzione dei power jet elettronici, costituiti da un sistema d'iniezione del carburante incorporato nel carburatore e controllati elettronicamente da una centralina.\nQuesti elementi sono comparsi fine '80 inizio '90 su mezzi da competizione, in modo da poter controllare in modo ancora pi\u00f9 preciso la carburazione, inizialmente tale accorgimento veniva azionato solo quando il comando gas era completamente azionato, poi all'inizio del 2000 si \u00e8 iniziato a far lavorare tale elemento in modo pi\u00f9 completo e rispetto ai suoi albori e al corrispettivo getto di potenza tradizionale, facendolo entrare in funzione anche con un comando gas parzializzato e avvicinando il suo funzionamento a quello di un iniettore e velocizzare la taratura del carburatore, consentendo una veloce ricarburazione tramite la riprogrammazione ed eventuale rielaborazione tramite relativi sensori.\nGetto d'avviamento.\nIl getto d'avviamento agisce solo sul circuito d'avviamento, quando tramite comando manuale o elettronico si apre tale circuito d'arricchimento, questo getto \u00e8 generalmente pi\u00f9 lungo di qualsiasi altro getto, dato che \u00e8 munito di un emulsionatore molto lungo, che presenta i fori di miscelazione alla base, in modo che l'aria che entra da questi fori sia costretta a miscelarsi con molto carburante e a rimanerne a contatto per un percorso molto lungo.\nGetto dell'aria o freno aria.\nQuesto getto viene utilizzato solo su alcuni carburatori con circuiti controllati elettronicamente, andando a modificare non l'apporto di benzina, ma l'apporto d'aria del condotto d'aspirazione, per questo hanno orifizi pi\u00f9 contenuti, inoltre questi getti si possono differenziare per circuito del massimo o del minimo.\nMisurazione del getto.\nIl getto pu\u00f2 essere misurato in due modi:\nEffetti sulla carburazione.\nI getti dei circuiti del carburante modificano in modo diretto e semplice la carburazione, difatti utilizzando getti di misure minori si impoverisce (smagrisce) la carburazione di quel circuito annesso (getto del minimo circuito del minimo e di progressione), mentre con getti di misure maggiori si arricchisce (ingrassa) la carburazione.&lt;br&gt;\nPer quanto riguarda i getti dell'aria vale il discorso opposto, dato che diminuendo il loro valore si ha una carburazione pi\u00f9 ricca di benzina (grassa) per via di una riduzione dell'aria miscelata.\nDa tenere presente che, l'utilizzo di ugelli per il combustibile troppo grandi, porta ad avere un'influenza minore sulla carburazione, dato che si supera l'area del foro del getto arriva a superare l'area libera che si ha tra polverizzatore e spillo.\nAccorgimenti/varianti.\nGli ugelli possono essere creati in modo da poter essere variabili, o tramite una vite che agisce radialmente sul condotto del getto o assialmente tramite un cono che restringe la sezione del getto, generalmente questo tipo di ugelli vengono usati sui carburatori a membrana, ma sono anche del tipo incorporato, quindi non possono essere sostituiti o per lo meno si pu\u00f2 rinnovare solo la vite di regolazione, mentre recentemente all'inizio del terzo millennio stanno comparendo i ugelli regolabili, d'applicare al posto dei tradizionali ugelli non regolabili."}
{"id": "1705735", "revid": "2130303", "url": "https://it.wikipedia.org/wiki?curid=1705735", "title": "Chiesa di San Simone e dell'Immacolata Concezione", "text": "La chiesa di San Simone e dell'Immacolata Concezione si trova a Livorno, nel quartiere di Ardenza.\nStoria.\nNei primi anni del XIX secolo l'abitato di Ardenza and\u00f2 incontro ad un rapido sviluppo, che coincise con la realizzazione della nuova passeggiata a mare e di alcuni stabilimenti balneari.\nPer questo la curia livornese decise di realizzarvi una chiesa, grazie soprattutto all'interessamento di Simone Bini, che forn\u00ec il terreno, i materiali per la costruzione e un'ingente somma di denaro (mille scudi fiorentini).\nLa prima pietra venne posta il 9 febbraio del 1837 e l'inaugurazione si tenne ufficialmente nel 1839, quando fu intitolata all'Immacolata Concezione e a San Simone apostolo, proprio in onore del Bini.\nTerminata il 10 febbraio 1838 con la copertura del tetto, rimase tuttavia chiusa per mancanza di fondi, finch\u00e9 con la donazione di 308 lire toscane di Susanna Malanima Delaurens venne eretto l'altare di San Giuseppe (sul lato sinistro dell'ingresso). Il 15 aprile 1838 vi fu celebrata, in occasione della Pasqua, la prima messa.\nCon un'ulteriore e pi\u00f9 cospicua elargizione del granduca furono costruiti l'altare maggiore, la sacrestia e l'altare della Madonna (lato destro) ed il 31 agosto 1839 vi fu celebrata dal vescovo la messa inaugurale. Primo parroco fu il sacerdote Ilario Vasetti, qui sepolto ai piedi dell'altare maggiore nel 1858. \nIl benefattore, Simone Bini, era stato sepolto nella cappellina al lato dell'altare della Madonna nel 1849.\nSuccessivamente l'edificio fu ampliato ad opera del municipio per mettere in linea il corpo della chiesa con l'adiacente canonica; i lavori furono diretti dall'ingegner Matteini a partire dal 1854 e terminarono nel 1857.\nLa canonica, pressoch\u00e9 terminata intorno al 1856, mostra evidenti analogie con il progetto redatto alcuni anni prima dall'architetto Alessandro Gherardesca, il quale aveva anche presentato alcune proposte per la costruzione dell'attiguo cimitero (poi dismesso e trasferito lontano dal centro abitato).\nIl campanile fu realizzato solo all'inizio del Novecento.\nNel 1917 l'edificio ebbe riparazioni straordinarie a causa di una tromba marina che sfondando il tetto devast\u00f2 l'interno. Il 13 agosto 1933 vi fu posto un nuovo altare progettato da Mario Disegnie e consacrato da Giovanni Piccioni, vescovo di Livorno dal 1921 al 1959. \nNel 1939 un grande crocifisso ligneo venne installato alle spalle dell'altare maggiore.\nNel 1972, con la nuova liturgia conciliare, fu sostituito l'altare maggiore e stesa una nuova pavimentazione.\nDescrizione.\nLa chiesa di San Simone presenta una facciata assai semplice, caratterizzata da un portale sormontato, nel registro superiore, da una finestra cieca semicircolare; un frontone neoclassico delimita la parte superiore del prospetto.\nCaratteristica \u00e8 la forma irregolare dell'edificio, dovuta al successivo allineamento della facciata con la canonica; l'interno \u00e8 a croce latina, con una serie di eleganti volte a vela che si concludono nell'abside semicircolare. L'altare maggiore \u00e8 sovrastato da un mediocre affresco dell'Assunta, in parte danneggiato da infiltrazioni piovane; nei bracci laterali trovano posto gli altari di San Giuseppe, di Santa Filomena martire e della Madonna.\nSopra l'ingresso si trova una tribuna dove \u00e8 collocato l'organo."}
{"id": "1705741", "revid": "767487", "url": "https://it.wikipedia.org/wiki?curid=1705741", "title": "Stefano Malacarne", "text": ""}
{"id": "1705746", "revid": "729019", "url": "https://it.wikipedia.org/wiki?curid=1705746", "title": "Stazione di Federico", "text": "La stazione di Imperatore Federico-Stadio \u00e8 una fermata ferroviaria della citt\u00e0 di Palermo, posta sulla linea per il porto. Prende il nome dalla via Imperatore Federico, su cui si trova il fabbricato viaggiatori.\nStoria.\nLa fermata venne attivata nel 1990, nell'ambito del progetto del servizio ferroviario metropolitano di Palermo.\nStrutture e impianti.\nIl fabbricato viaggiatori \u00e8 una moderna struttura prefabbricata, costruita in fregio alla via Imperatore Federico e collegata al marciapiede tramite una scala fissa, una scala mobile e un ascensore idoneo all'accoglimento di carrozzine per disabili.\nLa fermata conta un solo binario, posto in trincea e servito da un marciapiede coperto da una pensilina.\nMovimento.\nLa fermata \u00e8 servita dai treni regionali in servizio sulla tratta Palermo Notarbartolo-Giachery, parte del servizio ferroviario metropolitano di Palermo. I treni sono eserciti da Trenitalia e cadenzati a frequenza semioraria, e si effettuano nei soli giorni feriali."}
{"id": "1705756", "revid": "884077", "url": "https://it.wikipedia.org/wiki?curid=1705756", "title": "Nazionale A di rugby a 15 dell'Argentina", "text": "La nazionale A di rugby a 15 dell'Argentina, o pi\u00f9 semplicemente Argentina A, in precedenza nota anche con la denominazione di Argentina Jaguares e pi\u00f9 recentemente Argentina XV, \u00e8 la seconda selezione nazionale maschile di rugby a 15 dell'Argentina sotto la giurisdizione dell'Uni\u00f3n Argentina de Rugby.\nDal 2005 al 2010 la selezione ha disputato in modo alterno Churchill Cup e Nations Cup, due competizioni minori promosse dall'International Rugby Board con scopo principale di favorire la crescita delle nazionali Tier 2; l'Argentina A si aggiudic\u00f2 l'IRB Nations Cup 2006. Dopo la soppressione della Churchill Cup, dal 2011 la seconda squadra argentina prese stabilmente parte alla Nations Cup.\nDal 2009 disputa annualmente l'Americas Rugby Championship, torneo nato per formazioni \"A\" e riconvertito nel 2016 come \"Sei Nazioni americano\"; la selezione argentina ha vinto sette titoli, di cui sei di fila dall'edizione inaugurale a quella del 2016.\nNel 2014 e nel 2015 si \u00e8 aggiudicata rispettivamente una Tbilisi Cup, competizione analoga alla Nations Cup disputata a Tbilisi, e l'UruCup, torneo unico organizzato dall'Uni\u00f3n de Rugby del Uruguay con il sostegno di World Rugby tra selezioni A ed Under-20 di Argentina e Uruguay e la nazionale cilena.\nA partire dal 2015, la denominazione \"Jaguares\" venne riservata all'omonima franchigia che gareggi\u00f2 nel Super Rugby in rappresentanza della Federazione argentina; questo port\u00f2 la nazionale A ad essere rinominata come Argentina XV.\nDal 2016 partecipa alla Americas Pacific Challenge, torneo organizzato dal World Rugby con lo scopo di far competere le seconde squadre nazionali dei Paesi americani e del Pacifico; l'Argentina XV si \u00e8 aggiudicata l'edizione inaugurale e quella successiva.\nNel 2016 e 2017 la UAR la sostitu\u00ec alla nazionale maggiore dei \"Pumas\" in rappresentanza dell'Argentina per le edizioni della Sudam\u00e9rica Rugby Cup (ex Consur Cup), non prendendo quindi pi\u00f9 parte al campionato sudamericano, ma sfidandone le due nazionali migliori per l'assegnazione del titolo di campione del Sudamerica, aggiudicandosele entrambe. Dal 2018, con la riforma del campionato sudamericano in: Sudamericano A, Sudamericano B e Sudamericano C, rappresenta l'Argentina in questa competizione nel torneo di vertice.\nLe denominazioni di: Argentina A, \"Argentina Jaguares\" ed Argentina XV, vengono utilizzate anche per indicare le selezioni sotto l'egida della UAR che affrontano in \"test match\" ufficiali e non le selezioni e nazionali in \"tour\" in Argentina o impegnate in tornei contro nazionali Tier 2. Ad esempio, tra il 18 e il 20 giugno 2010 giocarono in tre giorni tre diverse squadre nazionali argentine: oltre alla nazionale maggiore, che scese in campo il sabato contro la , una \"Argentina A\" ha gioc\u00f2 il venerd\u00ec sera contro la e una \"Argentina Jaguares\" disput\u00f2 la domenica un incontro di IRB Nations Cup contro la ."}
{"id": "1705758", "revid": "125395512", "url": "https://it.wikipedia.org/wiki?curid=1705758", "title": "Liceo salesiano Valsalice", "text": "Il Liceo salesiano Valsalice \u00e8 un istituto secondario di secondo grado di Torino istituito nel 1879 da don Bosco. \u00c8 tra i licei pi\u00f9 antichi e importanti della citt\u00e0. La sede si trova in Viale Enrico Thovez, 37, nel quartiere Borgo Crimea\nStoria.\nL'edificio dove ha attualmente sede il liceo ospit\u00f2 in precedenza i Fratelli delle scuole cristiane, e venne acquistato da don Bosco nel 1873. Inaugurato nel 1879 , fu il primo istituto di studi superiori dei salesiani. \nNello stesso edificio del liceo e inaugurato anch'esso nel 1879 come supporto didattico per la scuola si trova il \"Museo Don Bosco di storia naturale e apparecchiature scientifiche del Liceo Valsalice\", che in seguito venne aperto al pubblico.\nL'istituto Valsalice conserv\u00f2 la salma del fondatore per alcuni anni dopo la sua morte, fino al trasferimento definitivo nel 1929 presso il santuario di Maria Ausiliatrice."}
{"id": "1705770", "revid": "16066", "url": "https://it.wikipedia.org/wiki?curid=1705770", "title": "Corridonia", "text": "Corridonia (\"Currid\u00f2nia\" in dialetto locale) \u00e8 un comune italiano di abitanti in provincia di Macerata nelle Marche.\nIn passato ha avuto altre denominazioni: dapprima Montolmo, poi Pausula per identificazione con la citt\u00e0 romana di \"Pausulae\". Assunse il nome corrente nel 1931 in onore del sindacalista Filippo Corridoni, nativo del luogo.\nGeografia fisica.\nTerritorio.\nIl centro \u00e8 situato a 255 m s.l.m., sullo spartiacque tra le valli del Chienti e del Cremone.\nStoria.\nDocumentato come castello almeno dal 1115, tra il 1306 e il 1317 visse un periodo di splendore come sede del Parlamento generale delle Marche. Nel 1433 il castello fu distrutto da Francesco Sforza e in seguito ricostruito. Il nome antico, Mont'Olmo, derivava da un antico olmo secolare che si elevava sulla sommit\u00e0 dell'abitato, davanti a Santa Maria in castello. La pianta mor\u00ec nel 1831.\nNel 1851, il cardinale Giuseppe Ugolini, con gli auspici fatti e tramite la sua mediazione accolta dal pontefice Pio IX, rese possibile l\u2019elevazione di Montolmo al grado e onore di citt\u00e0, attribuendole il nome dell\u2019antica citt\u00e0 romana di Pausulae. Anche il sigillo della comunit\u00e0 venne modificato: al suo scudo fu aggiunta, sopra l\u2019olmo, una fenice risorgente dalle sue ceneri.\nNel periodo ottocentesco, Corridonia faceva parte dello Stato della Chiesa. In seguito al plebiscito del 4 e 5 novembre 1860, con cui i Piemontesi dovevano legittimare l\u2019invasione dei territori, si raggiunse l\u2019annessione al Regno d'Italia. Le votazioni si svolsero sotto la supervisione delle truppe piemontesi, che assistevano alle elezioni, ma non votavano: per questo non furono considerate completamente libere. A Pausula su 2128 iscritti (con una popolazione complessiva di 8200 abitanti) votarono il 30,67% (653 persone) con 649 s\u00ec e 4 no.\nDopo l\u2019unificazione dell\u2019Italia, fu istituita il 25 novembre 1884 una strada ferrata per la recente Pausula con stazione omonima; in seguito furono create delle scuole, un ufficio telegrafico, una tipografia, una cassa di risparmio con deposito di pegni, un asilo infantile molto frequentato, un orfanotrofio femminile, e un ospizio di carit\u00e0.\u00a0D\u2019altra parte crebbe il disprezzo nei confronti del governo di Roma e verso il clero, a seguito del diffondersi di idee anticlericali. La principale attivit\u00e0 del comune, la tessitura della canapa, and\u00f2 in crisi.\nNel Risorgimento non si registrano particolari avvenimenti a Pausula, ma si sono distinti vari personaggi illustri, tra cui Antonio Mollari e il cardinale Giuseppe Ugolini.\nNel 1931 infine la citt\u00e0 venne dedicata all'eroe di guerra e sindacalista Filippo Corridoni.\nMonumenti e luoghi d'interesse.\nIl borgo antico conserva alcuni tratti di mura ed edifici monumentali, tra cui la parrocchiale a cui \u00e8 annessa un'interessante pinacoteca.\nAl n.1 di via Roma si trova una casa trecentesca con finestre decorate da elementi in terracotta. In piazza Corridoni si trova il monumento a Filippo Corridoni, scolpito da Oddo Aliventi nel 1936. In via Lanzi, al n. 6, si trova la casa natale dell'abate Luigi Lanzi, con una lapide che ricorda il letterato sopra l'arco d'ingresso al cortile interno. La Porta Romana (1790) fu disegnata da Giuseppe Valadier.\nSociet\u00e0.\nEtnie e minoranze straniere.\nSecondo i rilevamenti dell'ISTAT, i cittadini stranieri residenti a Corridonia al 31 dicembre 2006 erano 1190, al 31 dicembre 2009 erano 1756 e al 1\u00ba gennaio 2015, 1799. Le nazionalit\u00e0 maggiormente rappresentate erano:\nCultura.\nEventi.\nA cavallo tra i mesi di agosto e settembre di ogni anno si svolge la Contesa della Margutta, rievocazione storica ambientata nel Medioevo. Si svolge secondo le modalit\u00e0 della giostra equestre; i cavalieri devono colpire, dopo un percorso a otto, un bersaglio posto su un fantoccio con le fattezze di donna poco avvenente (\"margutta\", in dialetto).\nTradizionale Infiorata del Corpus Domini lungo le vie del centro storico percorse dalla processione religiosa, nella giornata della ricorrenza.\nNella 3\u00aa settimana di luglio presso l'abbazia di San Claudio si svolge la \"Festa della Birra di San Claudio\", una tra le pi\u00f9 caratteristiche della provincia di Macerata.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata produzione di articoli per arredamento, in vimini o in midollino, e la lavorazione della pelletteria.\nSport.\nIl Corridonia Calcio dai colori rossoverdi milita in Promozione, il CSKA Amatori Corridonia e il San Claudio disputano la Prima Categoria, il Colbuccaro milita in Terza Categoria.\nAltre societ\u00e0 cittadine sono:"}
{"id": "1705775", "revid": "547992", "url": "https://it.wikipedia.org/wiki?curid=1705775", "title": "Jessica Dublin", "text": "Biografia.\nDebutt\u00f2 nel mondo del cinema nel 1969, con il film \"La caduta degli dei\" di Luchino Visconti. Uno dei suoi lungometraggi pi\u00f9 importanti \u00e8 \"...continuavano a chiamarlo Trinit\u00e0\", dove interpreta la madre di Trinit\u00e0 e Bambino. Nella sua carriera ha girato pi\u00f9 di 60 pellicole."}
{"id": "1705781", "revid": "1305772", "url": "https://it.wikipedia.org/wiki?curid=1705781", "title": "Spartan X 2", "text": "Spartan X 2 (conosciuto anche come \"Kung Fu 2\" nei bootleg tradotti in lingua inglese) \u00e8 un videogioco di tipo picchiaduro a scorrimento orizzontale sviluppato nel 1991 dalla Tamtex sotto licenza e pubblicazione della Irem Corporation, prodotto solamente per la console NES e venduto solamente in Giappone.\nSi tratta del sequel di \"Kung-Fu Master\" (intitolato, in versione originale, \"Spartan X\").\nStoria.\nIspirandosi al film di Sammo Hung \"Cena a Sorpresa\", il protagonista dell'avventura \u00e8 ancora \"Keiji Thomas\", ma sotto lo pseudonimo di \"Johnny Spartan\". In abito completamente rosso J.Spartan \u00e8 ora membro di una squadra anticrimine, impegnata nella lotta contro un cartello di spacciatori di droga capeggiato da \"Shi Son\".\nModalit\u00e0 di gioco.\nIl gameplay \u00e8 il medesimo del precedente \"Spartan X\", con nemici che effettuano gli stessi attacchi di quelli presenti nel prequel ma con sprite differenti. Tra le aggiunte un combattimento su un ascensore ed uno sotto acqua."}
{"id": "1705782", "revid": "767487", "url": "https://it.wikipedia.org/wiki?curid=1705782", "title": "Consumi intermedi", "text": "Nella contabilit\u00e0 nazionale e in economia aziendale i consumi intermedi sono il valore dei beni e servizi consumati o trasformati dai produttori durante il processo produttivo.\nSi considerano i soli beni che entrano una volta soltanto nel processo produttivo (come le materie prime e i semilavorati), per essere consumati (si pensi all'energia elettrica), o trasformati (si pensi alla farina trasformata in pane); sono, invece, esclusi dalla definizione i \"beni capitali\" - il cui consumo \u00e8 rappresentato dall'ammortamento - intendendosi per beni capitali quelli che entrano pi\u00f9 volte nel processo di produzione (come gli impianti e gli edifici).\nI consumi intermedi possono essere calcolati per una singola impresa o, come aggregato, per un intero settore o per l'intero sistema economico. Sottraendo i consumi intermedi dal valore della produzione si ottiene il \"valore aggiunto\" o, a livello di sistema economico, il \"prodotto interno lordo\" (PIL)."}
{"id": "1705783", "revid": "15295566", "url": "https://it.wikipedia.org/wiki?curid=1705783", "title": "Kung Fu 2", "text": ""}
{"id": "1705789", "revid": "1983214", "url": "https://it.wikipedia.org/wiki?curid=1705789", "title": "Kidnapped", "text": ""}
{"id": "1705798", "revid": "287204", "url": "https://it.wikipedia.org/wiki?curid=1705798", "title": "Cratere Nasireddin", "text": "Nasireddin \u00e8 un cratere lunare da impatto che giace nella parte meridionale del lato visibile della Luna. Questo cratere ricopre due formazioni pi\u00f9 antiche, inserendosi nel cratere Miller a nord e nel cratere Huggins ad ovest. Ad est di questo cratere si trova il cratere St\u00f6fler, molto pi\u00f9 largo.\nQuesto cratere \u00e8 pi\u00f9 giovane dei crateri che ricopre, in particolare del logorato cratere Huggins. Inoltre ha un muro interno terrazzato e un aspro bordo a sud e a est dove il muro interno \u00e8 curvato. Il fondo \u00e8 relativamente piano, ma scabro. Ci sono pochi picchi centrali vicino al punto di mezzo della parte interiore, e alcuni piccolissimi crateri che segnano la superficie. \nPrende il nome dall'astronomo e matematico persiano Nasir al-Din al-Tusi.\nCrateri satelliti.\nPer convenzione questi piccoli crateri sono identificati sulle mappe lunai mettendo una lettera sul lato del cratere pi\u00f9 vicino al cratere Nasireddin."}
{"id": "1705812", "revid": "287204", "url": "https://it.wikipedia.org/wiki?curid=1705812", "title": "Gran Premio degli Stati Uniti d'America 1975", "text": "Il Gran Premio degli Stati Uniti d'America 1975 \u00e8 stata la quattordicesima, e ultima, prova della stagione 1975 del Campionato mondiale di Formula 1. Si \u00e8 corsa domenica 5 ottobre 1975 sul Circuito di Watkins Glen. La gara \u00e8 stata vinta dall'austriaco Niki Lauda su Ferrari; grazie a Lauda, la scuderia di Maranello vinse il suo primo Gran Premio degli Stati Uniti d'America. Ha preceduto sul traguardo il brasiliano Emerson Fittipaldi ed il tedesco Jochen Mass entrambi su McLaren-Ford Cosworth.\nVigilia.\nSviluppi futuri.\nLa Tyrrell present\u00f2, a fine settembre, la rivoluzionaria P34, a sei ruote; anche la Lotus present\u00f2 il modello per l'anno successivo, la 77, che avrebbe dovuto gi\u00e0 esordire nel gran premio di Watkins Glen. Cosa che poi non avvenne.\nAspetti tecnici.\nLa pista venne modificata con l'aggiunta della \"chicane Scheckter\" (dal nome del pilota della Tyrrell che l'aveva suggerita), in basso alla collina ove erano poste le curve denominate \"the Esses\". Dopo l'incidente mortale occorso a Fran\u00e7ois C\u00e9vert due anni prima, l'angolo di entrata era stato considerato troppo veloce. Dal posizionamento di questa \"chicane\" ci si attendeva un rallentamento della percorrenza sul giro di circa 5 secondi, facendo diventare imbattibile il tempo della pole del 1974: 1'38\"9.\nLa Penske, per la gara di casa, decise di riutilizzare un telaio fatto in proprio, abbandonando quello della March. La Shadow abbandon\u00f2 il modello DN7, motorizzato Matra, e torn\u00f2 a impiegare il DN5, spinto dal tradizionale Ford Cosworth DFV.\nAspetti sportivi.\nAi \"box\" si presentarono gli organizzatori del cancellato Gran Premio del Canada, che minacciarono di adire alle vie legali per il risarcimento del danno. Ci furono delle dispute tra l'Associazione piloti e le scuderie in merito a ingaggi e rimborsi spese.\nIl francese Michel Lecl\u00e8re (vicecampione, dietro a Jacques Laffite, nel Campionato europeo di Formula 2 1975), fece il suo esordio sulla terza Tyrrell. Alla Williams si verific\u00f2 l'ennesimo cambio di pilota, con Lella Lombardi che sostitu\u00ec Renzo Zorzi.\nLa rientrante Penske si affid\u00f2 al nordirlandese Watson, lasciato a piedi dalla Surtees, che decise di non prendere parte alla gara. Stessa decisione venne presa dalla BRM e dalla Maki. Brian Henton torn\u00f2 al volante della Lotus, al posto di Jim Crawford, cos\u00ec come Wilson Fittipaldi nella scuderia omonima. La Hill iscrisse il solo Tony Brise; stessa scelta per l'Ensign con Roelof Wunderink.\nQualifiche.\nResoconto.\nNella prima giornata di prove il tempo migliore venne fatto segnare da Niki Lauda, in 1'42\"42. A impensierire i tempi dell'austriaco fu Vittorio Brambilla della March (con 1'42\"84), fino a quando non fu protagonista di un incidente che gli cost\u00f2 la distruzione della vettura, senza conseguenze fisiche per\u00f2 per il pilota. Il terzo tempo venne fatto da Emerson Fittipaldi (1'42\"99), seguito da Mario Andretti. Furono protagonisti di altri incidenti sia Wilson Fittipaldi, che perse una ruota sul rettilineo, sia Jacques Laffite che Patrick Depailler, con delle uscite di pista.\nIl sabato Emerson Fittipaldi fu capace di battere inizialmente il tempo fatto segnare il giorno precedente dall'austriaco della Scuderia Ferrari. Lauda per\u00f2 rispose al brasiliano scendendo fino a 1'42\"003. Per lui fu la nona \"pole\" stagionale su 14 gare; eguagli\u00f2 cos\u00ec il record di partenze al palo in stagione, che apparteneva gi\u00e0 a lui, che ne aveva fatte 9 l'anno precedente e a Ronnie Peterson, nel .\nFittipaldi si accontent\u00f2 della prima fila; Brambilla non pot\u00e9 girare con la sua vettura al sabato e cos\u00ec retrocedette in terza fila, passato da Carlos Reutemann, Jean-Pierre Jarier e Mario Andretti.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAlla domenica inizialmente c'\u00e8 il sole e fa caldo; due vetture e un pilota non furono capaci di prendere il via prima ancora di raggiungere la griglia di partenza. La Penske di Watson aveva sofferto dei problemi elettrici nel \"warmup\". La scuderia decise perci\u00f2 di utilizzare la vettura posta in esposizione nello stand della First National Citibank nel paddock, che non era stata pi\u00f9 utilizzata dal Gran Premio di Francia 1975. Anche il team Williams non partecipa alla gara in quanto la vettura affidata a Lella Lombardi ha dei problemi elettrici, e il suo \"coequipier\" Jacques Laffite non pu\u00f2 partire a causa di un infortunio, avendo utilizzato per errore del liquido per la pulizia della visiera al posto del collirio. Determinata a essere la prima donna a correre al Glen, la Lombardi salta sulla vettura lasciata libera da Laffite ma non ce la fa a partire.\nLauda guid\u00f2 subito la corsa seguito da Emerson Fittipaldi, Jean-Pierre Jarier, Vittorio Brambilla, Carlos Reutemann (autore di una brutta partenza) e Mario Andretti. Nel corso del primo giro Hunt sfrutt\u00f2 la battaglia tra Mass, Depailler e Peterson, li super\u00f2 tutti e tre e si pose in settima posizione. Il giro seguente Mass per\u00f2, sfruttando la lotta tra Hunt e Andretti, riusc\u00ec a passare entrambi. Sempre nel corso della seconda tornata, attorno alla decima piazza, Carlos Pace e Patrick Depailler furono costretti al ritiro quando Pace tent\u00f2 di passare con la sua Brabham all'interno della Tyrrell alla fine del rettilineo esterno. Depailler non lo vide, tanto che la collisione fu inevitabile.\nIl giro dopo Carlos Reutemann pass\u00f2 Brambilla; Jochen Mass, cerc\u00f2 di sfruttare il momento per effettuare la stessa manovra, ma fini fuori pista, perdendo tre posizioni, a vantaggio di Andretti, James Hunt, e Ronnie Peterson. Poco dopo Jochen Mass venne attaccato da Clay Regazzoni che per\u00f2 nel tentativo di sorpasso danneggi\u00f2 il musetto, che lo costrinse a una lunga sosta ai \"box\". Al giro 6 Andretti pass\u00f2 Brambilla, ponendosi al quinto posto, imitato il giro seguente da Hunt. Ora la classifica vedeva, dietro al duo Lauda-Fittipaldi molto vicini fra loro, Jarier, Reutemann, Andretti, Hunt, Brambilla, Peterson e Mass.\nAl giro 10, il motore della vettura di Reutemann cedette cos\u00ec come e la sospensione anteriore della Parnelli di Mario Andretti, costringendoli entrambi al ritiro. Tre giri dopo Jochen Mass sorpass\u00f2 Brambilla, che scontava delle difficolt\u00e0 con gli pneumatici. Il monzese sar\u00e0 poi costretto cambio gomme pochi giri dopo, che lo far\u00e0 scendere in ottava posizione, dietro a Peterson e Jody Scheckter.\nAl giro 18 Lauda e Fittipaldi si apprestavano a doppiare Clay Regazzoni. Il ticinese, per\u00f2, dopo aver fatto passare il compagno di scuderia, resistette al tentativo di doppiaggio del pilota della McLaren ignorando le bandiere blu dei commissari di gara fino a quando, al 24\u00ba giro, gli fu esposta la bandiera nera e fu richiamato ai box, con Fittipaldi ormai 15 secondi dietro a Lauda. Il manager della Ferrari, Luca di Montezemolo, istru\u00ec il pilota a rientrare; ne segu\u00ec un alterco tra Montezemolo e i commissari, e al 29\u00ba Regazzoni fu definitivamente ritirato dalla gara per protesta.\nNel frattempo anche Jean-Pierre Jarier, quarto in quel momento, si era dovuto ritirare per un problema ad un cuscinetto.\nAl 32\u00ba giro Mass pass\u00f2 Hunt, che commise un errore alla \"Esses\", che consent\u00ec anche a Ronnie Peterson di avvicinarsi al pilota della Hesketh. Al giro 42 Hans-Joachim Stuck pass\u00f2, per il settimo posto, il compagno alla March, Brambilla, che era penalizzato da un cattivo fissaggio del suo sedile. La classifica rimase invariata fino al giro 49 quando Peterson pass\u00f2 Hunt. Ora dietro a Lauda e un rimontante Emerson Fittipaldi si trovavano Mass, Peterson, Hunt, Scheckter, Stuck e Brambilla.\nNegli ultimi giri si accese la battaglia tra Lauda e Fittipaldi, che ormai era riuscito a ridurre il distacco dal ferrarista a meno di dieci secondi, e tra Jochen Mass e Ronnie Peterson, che per\u00f2 rovin\u00f2 una gomma in un tentativo di sorpasso, cosa che non gli consent\u00ec di pressare nuovamente Mass.\nNell'ultimo giro Peterson perse anche il quarto posto a favore di Hunt, e Brambilla riagguant\u00f2 il settimo, con Stuck che aveva terminato la benzina. La Scuderia Ferrari vinse per la prima volta al Glen; per Niki Lauda questa fu la quinta vittoria stagionale.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1705813", "revid": "123904079", "url": "https://it.wikipedia.org/wiki?curid=1705813", "title": "Molli\u00e8res (Cesana Torinese)", "text": "Molli\u00e8res (\"Molieras\" [mu\u02c8ljera\u02d0] in occitano) \u00e8 una frazione del comune di Cesana Torinese. Vi si parla occitano (\"Patois\" [Patu\u00e0]) (oltre all'italiano ed al piemontese).\nGeografia fisica.\nIl territorio appartenente alla frazione (che fino al 1928 era comune) copre un'ampia parte (in direzione Nord) dell'attuale territorio comunale.\nSebbene attualmente non vi siano demarcazioni di confine, in passato si presume che l'abitato si estendesse al di l\u00e0 della Dora Riparia e quindi raggiungesse parte del Bosco dello Chaberton (S-W); mentre i confini con Solomiac, Cesana e San Sicario borgo venivano determinati in base alla presenza di barriere naturali e/o strade: l'attuale ponte che congiunge Solomiac a Molli\u00e8res era da considerarsi fino agli anni trenta zona di confine tra i due comuni. Lo stesso valeva per San Sicario Borgo, il cui confine \u00e8 in corrispondenza del Rio Envers. I terreni ove sorge la localit\u00e0 sciistica di San Sicario (detta comunemente Sansicario Alto) pertanto un tempo erano terreni del comune di Mollieres.\nGeologia.\nLa zona \u00e8 caratterizzata da una eterogenia di rocce. I metamorfismi regionali molto diffusi nella regione sotto forma di Calcescisti sono rocce che non vengono coltivate (estratte) perch\u00e9 molto tenere. Oltre ad essi vi sono anche delle rocce sedimentarie carbonatiche (Dolomie) e sedimentarie clastiche (sabbie e argille in particolare nella zona della Dora).\nClima.\nIl clima di Molli\u00e8res \u00e8 quello tipico Alpino caratterizzato da estati miti e inverni freddi.\nLe precipitazioni tra Novembre e Aprile sono quasi sempre nevose, e le precipitazioni tra Aprile e Ottobre sono quasi sempre piovose; ma ci sono stati anni in cui ha nevicato in estate inoltrata ad Agosto.\nFestivit\u00e0.\nIl santo patrono di Molli\u00e8res \u00e8 Sant'Antonio Abate. Ogni anno il 17 Gennaio, per tale ricorrenza viene celebrata la Santa Messa presso la cappella di Sant'Antonio Abate, sita sulla piazza del Paese.\nIl 12 agosto si celebra la Festa di Molli\u00e8res. Tale festa, fortemente voluta da alcuni abitanti, viene concepita con l'intento di festeggiare il villaggio, che apre le sue porte ai turisti e villeggianti (oltre che alla gente autoctona) rilanciando cos\u00ec la sua immagine.\nMonumenti e luoghi d'interesse.\nNella frazione si rilevano edifici ed elementi architettonici di grande valore artistico: vicino all'attuale piazza del paese (nei pressi della \"Maison Guiot\") si erge il modesto complesso architettonico della cappella di Sant'Antonio Abate, patrono della borgata. Essa venne edificata verso la seconda met\u00e0 del XIX secolo e fino a pochi anni fa veniva aperta ai visitatori e agli abitanti in determinate occasioni, quali ad esempio la festa patronale, celebrata il 17 gennaio o durante i rosari recitati in onore dei defunti.\nDal punto di vista architettonico, di notevole interesse \u00e8 la parte anteriore della cappella (direzione S-W): il \"pronao\". Esso \u00e8 composto da due archi che sostengono una volta a crociera sorretta da due colonne tuscaniche.\nLa pianta dell'edificio \u00e8 rettangolare e l'interno svela una navata che termina in prossimit\u00e0 del fronte absidale. La parte della struttura rivolta verso S-W presenta anche un registro superiore. Contigua alla chiesa, la fontana di Mollieres del 1888 \u00e8 sicuramente una delle opere pi\u00f9 belle dell'intero comune di Cesana Torinese. Essa \u00e8 realizzata con ofiolite e scisti verdi provenienti da Bousson (marmo verde).\nSempre nei pressi della fontana vi sono l'antico forno e la scuola (ora atelier di cucito). Di interesse storico vi \u00e8 il monumento ai caduti, dedicato ai caduti nel primo conflitto mondiale '15-'18. Si tratta di un muro ornato alla base con una serie di elementi floreali, mentre la parte superiore \u00e8 costituita da una lapide recante la scritta \"Mollieres Ai suoi figli caduti per la patria\" e seguita dai nomi delle vittime.\nCucina.\nLa cucina storica \u00e8 assolutamente povera e per lo pi\u00f9 a base di ortaggi. Tra le specialit\u00e0 principali meritano cenno le ghinefle, le quai\u00e8tte, i goffres (o goffri in piemontese), la torta di carote rosse, i violet triful\u00e0, la leicha du rat."}
{"id": "1705818", "revid": "1888309", "url": "https://it.wikipedia.org/wiki?curid=1705818", "title": "Passo San Jorio", "text": "Il passo San Jorio \u00e8 un valico situato ad un'altitudine di 2.010\u00a0m s.l.m. che divide le Prealpi Luganesi dalle Alpi Lepontine.\nDescrizione.\nCollega la valle Albano e la valle San Jorio in provincia di Como con la valle Morobbia nel Cantone Ticino (Svizzera). Sul versante italiano esiste una strada carrozzabile che porta in prossimit\u00e0 del passo, mentre il versante svizzero \u00e8 servito da sentieri percorribili solamente a piedi e ciclabili.\nNei pressi del valico sorge una chiesetta di costruzione medievale dedicata a San Jorio e tre rifugi: il rifugio il Giovo situato sull'omonima sella a 1.714\u00a0m s.l.m. (attualmente chiuso e parzialmente trasformato in bivacco), il rifugio San Jorio sotto il passo a 1.980\u00a0m s.l.m. ed il rifugio Sommafiume nell'alta valle Albano a 1.784\u00a0m s.l.m., e sul versante svizzero sorge la capanna del Gesero.\nOggi il passo ha una valenza essenzialmente turistica, sia da parte italiana che svizzera. Una volta all'anno, la prima domenica di agosto, vi si svolge una manifestazione religiosa nella chiesetta ed una festa popolare che richiama un notevole afflusso da entrambe le parti, chiamata appunto \"Incontro italo-svizzero\". \u00c8 divenuto meta anche di escursioni sia di trekking che di mountain bike. In passato per\u00f2 ha avuto una apprezzabile importanza anche economica e commerciale.\nStoria.\nSan Jorio (\"Sant'Iori\" in dialetto locale) non \u00e8 un personaggio storico, ma la tradizione locale lo indica come un eremita che qui costru\u00ec la chiesetta e qui visse in preghiere ed in opere buone.\nNelle carte geografiche pi\u00f9 antiche \u00e8 indicato come \"Jori\" o \"Giori\", il che fa pensare ad una derivazione dal \"Jovi\" latino (Giove). In epoca romana era consuetudine di porre lungo le percorrenze dei cippi propiziatori dedicati ad una divinit\u00e0 per un buon viaggio. La popolazione locale chiama la mulattiera che sale da Dongo e raggiunge il passo attraversando Germasino, Garzeno e le localit\u00e0 montane col nome di strada Regina, cos\u00ec come la strada rivierasca che grosso modo costeggia la riva occidentale del lago di Como, e attribuisce la sua costruzione alla longobarda regina Teodolinda. La cosa \u00e8 alquanto improbabile (alla regina sono attribuite molte opere nella zona: strade, ponti, basiliche), ma senza dubbio la tradizione attesta un'antica origine.\nDal versante italiano, si pu\u00f2 raggiungere comodamente il passo sia dalla valle Albano che dalla valle San Jorio. Le due valli si ricongiungono in una sella chiamata \"Giuv\" (il Giovo). In questa voce si riconosce l\"'jugum\" delle strade romane. In epoca protostorica le vallate erano abitate, ma le fonti archeologiche escludono influssi reciproci. Le prime documentazioni datano l'epoca carolingia: in questo periodo e fino ai primi del Trecento, monaci dell'abbazia di Reichenau raggiungevano i loro possedimenti a Gravedona attraversando il passo per ritirare l'olio, le castagne e il vino.\"\"\nA partire dall'inizio del XIII secolo, il passo assunse una notevole importanza e gli scambi tra i due versanti divennero intensi: nel 1220 Federico II concede ad Enrico II De Sacco, feudatario del Moesano, oltre alla contea del Blenio anche il monte di Dongo. Monte che divenne di dominio del vescovo di Milano Ottone Visconti e successivamente di Gian Galeazzo Visconti.\nPer tutto il XV secolo sar\u00e0 un alternarsi per il controllo di questo punto di traffico, soprattutto del ferro che veniva estratto nelle valli e dei prodotti del lago, per la riscossione dei pedaggi dei commerci a lunga distanza e per il passaggio di truppe. Gian Giacomo Trivulzio nuovo signore di Mesocco fino al 1518 si impossesser\u00e0 anche del Castello di Musso, allo sbocco della valle Albano sul lago di Como, dove trasferir\u00e0 la sua zecca e costruir\u00e0 un apposito forno per la lavorazione del ferro.\nNel XVI secolo la strada del San Jorio venne anche descritta. Leonardo da Vinci nel suo Codice Atlantico ne fa un accenno: \"... le montagne di Lecco e di Gravidonia, inverso Bellinzona ...\", lasciando il sospetto che possa averla percorsa.\nAlberto Vignati all'inizio del Cinquecento conferma la distanza di 16 miglia tra Dunc e Berinzona, al passo vi si pu\u00f2 accedere anche da \"Gravadona\", il numero di cavalli che possono alloggiare in ciascuna stazione intermedia e le distanze intercorrenti.\nAnche il vescovo di Como Feliciano Ninguarda visit\u00f2 la chiesetta nel 1593 negli anni della Controriforma cattolica. Per salire al passo si pu\u00f2 accedere dalla via \"men mala\" di Brenzio o dalla pi\u00f9 difficoltosa di Garzeno. Pochi giorni prima della sua visita, due mercanti del Monferrato vennero assassinati e spogliati dei beni. Il passo via via cadde in disgrazia e, nonostante una risistemazione nel 1773, and\u00f2 progressivamente in disuso (da Bellinzona, le merci viaggiavano infatti stabilmente in direzione del Lago Maggiore percorrendo la strada per Magadino, dal 1751 resa decisamente pi\u00f9 agevole e meno tortuosa). Venne utilizzato anche recentemente, solo per traffici locali. I mandriani vi accedono per raggiungere i mercati di Dongo, di Gravedona o di Bellinzona.\nNegli anni del Risorgimento vide il passaggio di clandestini ricercati. Il 29 ottobre 1848 si dispersero i superstiti della colonna del generale Giacomo Medici che stava raggiungendo Como da Bellinzona.\nPrima e, soprattutto, durante la prima guerra mondiale il passo fu un presidio strategicamente importante della Frontiera Nord, il sistema difensivo italiano verso la Svizzera impropriamente noto come \"linea Cadorna\". Dopo l'armistizio di Cassibile molti sbandati lo attraversarono per cercare rifugio in Svizzera e successivamente anche i numerosi contrabbandieri. Per questo vennero costruite le caserme della Guardia di finanza che ora sono state trasformate in rifugi alpini."}
{"id": "1705821", "revid": "1728", "url": "https://it.wikipedia.org/wiki?curid=1705821", "title": "Ferdinand Hompesch", "text": ""}
{"id": "1705822", "revid": "93556", "url": "https://it.wikipedia.org/wiki?curid=1705822", "title": "Ajith Kumar", "text": "Talora il suo nome viene abbreviato nei titoli in Ajith. \u00c8 sposato con Shalini Kumar.\nHa esordito con un film in lingua telugu nel 1992: Prema Pustagam.\nIn seguito ha recitato in numerose pellicole di Kollywood.\n\u00c8 approdato a Bollywood nel 2001 con il film Asoka.\nFilmografia.\nTutti i film elencati di seguito sono in lingua tamil e quindi appartengono a Kollywood, con l'eccezione di Asoka, in hindi e del primo film, appartenente alla cinematografia nota come Tollywood."}
{"id": "1705831", "revid": "818367", "url": "https://it.wikipedia.org/wiki?curid=1705831", "title": "Ardeotis arabs", "text": "L'otarda araba (Ardeotis arabs) \u00e8 una specie di uccello della famiglia Otididae.\nDistribuzione.\nVive in Algeria, Burkina Faso, Camerun, Ciad, Costa d'Avorio, Gibuti, Eritrea, Etiopia, Gambia, Ghana, Guinea-Bissau, Kenya, Mali, Mauritania, Marocco, Niger, Nigeria, Arabia Saudita, Senegal, Somalia, Sudan e Yemen."}
{"id": "1705835", "revid": "287204", "url": "https://it.wikipedia.org/wiki?curid=1705835", "title": "MNK Uspinja\u010da Zagreb", "text": "Il MNK Uspinja\u010da Zagreb \u00e8 un club croato di calcio a 5 con sede a Zagabria, fondato nel 1983.\nSi tratta di una delle pi\u00f9 titolate formazioni croate avendo vinto ben quattro campionati e tre coppe di Croazia. Nella bacheca della squadra croata figura anche un campionato jugoslavo vinto nel 1990 a Sremska Mitrovica.\nL'Uspinjaca \u00e8 anche l'unico club croato nonch\u00e9 unico nell'area balcanica ad aver vinto un European Champions Tournament nel 1988. Nella finale di Debrecen, il 22 dicembre 1988 ha battuto l'altra squadra croata del MNK Kutina per 3-0 con due reti di V. Papic ed una di Sudy, quest'ultimo fu anche eletto miglior giocatore della manifestazione. L'Uspinjaca scese in campo con la seguente formazione: Gorican, Popovski, Sudy, Novak, Martic, V. Papic, M. Papic, Lovkovic, Ivancic, Liplin, diretti dai tecnici Zdravko Brkljacic e Boris Durlen.\nLa squadra di Zagabria \u00e8 inoltre stata la prima vincitrice di un campionato croato, disputato per la prima volta nella stagione 1991-1992 quando la societ\u00e0 era denominata Uspinjaca-Svjetlovod, confermatasi campione anche l'anno successivo. La squadra ha raggiunto la sua migliore annata nel 1995-1996 quando ha trionfato sia in Campionato che nella coppa nazionale.\nNegli anni dopo il 2000 la formazione croata non ha pi\u00f9 ottenuto risultati di rilievo, ritrovandosi in posizioni di rincalzo. Nella stagione 2006-2007 \u00e8 tornata a conquistare un trofeo nazionale aggiudicandosi la Coppa di Croazia."}
{"id": "1705836", "revid": "115630381", "url": "https://it.wikipedia.org/wiki?curid=1705836", "title": "Combustore", "text": "Per combustore si intende un sistema atto alla realizzazione della combustione allo scopo di produrre energia sotto forma di calore. Esistono varie tipologie di combustore, a seconda delle caratteristiche del combustibile che pu\u00f2 venire utilizzato. In generale le dimensioni della camera regolano:\nCombustore a letto trascinato.\nIl combustore a letto trascinato \u00e8 probabilmente la tipologia di combustore pi\u00f9 diffusa attualmente.\nLa camera di combustione di un combustore a letto trascinato \u00e8 un prisma a base rettangolare, profondo una decina di metri ed alto un centinaio (nel caso di polverino di carbone). I combustori per olio combustibile sono generalmente caratterizzati da altezze minori.\nI sistemi a letto trascinato possono bruciare:\nLe particelle di combustibile vengono immesse, insieme all'aria primaria, da dei bruciatori posti sui lati della camera. Questi bruciatori possono essere posizionati secondo tre differenti schemi:\nDal basso viene immessa invece l'aria secondaria, con velocit\u00e0 dell'ordine di 20\u201330\u00a0m/s. Questa aria trascina con s\u00e9 le particelle di combustibile presenti nella camera (da qui la denominazione \"letto trascinato\"), portando a tempi di permanenza (e dunque di combustione) compresi tra i 2 e i 4 secondi, e a temperature tipiche che si raggiungono sono comprese tra 1200 e 1700\u00a0\u00b0C, e sono comunque sempre troppo alte per permettere cineticamente la formazione del solfito e del solfato di calcio: per tale ragione non viene mai realizzato l'abbattimento degli SOx in camera con carbonato di calcio per combustori di questo tipo.\nLetto trascinato solido (DBB).\nLe ceneri restano volanti all'interno del combustore con temperature tra i 1200-1400\u00a0\u00b0C, dovendo essere abbattute all'80% ai precipitatori, con conseguente aumento considerevole delle dimensioni e della manutenzione all'impianto, mentre solo il 20% precipita sul fondo della camera e pu\u00f2 essere rimosso meccanicamente\nLetto trascinato fuso (WBB).\nHanno temperature comprese tra 1500-1700\u00a0\u00b0C: il 50% delle ceneri fonde all'interno del combustore, raccogliendosi sulle pareti e percolano al cono inferiore di uscita, dove alcuni bruciatori le mantengono fluide, quindi scorrono attraverso un anello di raccolta raffreddato ad acqua fino ad un serbatoio in cui vengono miscelate con acqua. I sistemi WBB avranno dunque performance migliori (si potranno raggiungere al loro interno temperature maggiori) ma, poich\u00e9 devono essere internamente ricoperti di superfici refrattarie, avranno anche costi di realizzazione pi\u00f9 alti."}
{"id": "1705840", "revid": "188116", "url": "https://it.wikipedia.org/wiki?curid=1705840", "title": "Moto Guzzi Nevada", "text": "La Nevada \u00e8 una motocicletta di tipologia custom/cruiser prodotta dalla Moto Guzzi, che fa risalire le sue origini al 1991 (con questo nome), come versione custom del V35. Dal 1999 \u00e8 stata prodotta solo nella versione da 750 cc. Ne viene interrotta la produzione nel 2016.\nUna versione speciale denominata \"Anniversario\", \u00e8 uscita nel 2010 per i 90 anni della casa di Mandello, rimanendo in produzione fino al 2013. \nStoria.\nL'origine della \"Nevada\" va ricercata in un'altra motocicletta, anche lei molto conosciuta, la \"V35 Florida\". Nata come versione a basso costo d'esercizio della versione da 650\u00a0cm\u00b3, era anche una versione priva di accessori, che comunque potevano essere aggiunti a pagamento. Quando tuttavia la Florida di maggior cilindrata fu tolta di produzione, la 350\u00a0cm\u00b3 riscuoteva ancora un certo successo, e date le numerose richieste pervenute, convinse la Moto Guzzi a riprendere la produzione.\nPer ragioni commerciali e di marketing, fu deciso di cambiargli il nome sulla scia dei nomi di stati USA, che peraltro si addicevano particolarmente al tipo di motocicletta; quindi dopo California, Florida, ecco arrivare nel 1991 il \"Nevada\". Al nuovo V35 fu concesso un restyling che consentir\u00e0 poi di arrivare sino ai primi anni 2000 e ad essere il custom italiano pi\u00f9 venduto in Italia. Infatti fu aggiornato, oltre che nel look, anche nella componentistica, a beneficio della comodit\u00e0 e persino della propaganda, in quanto le nuove tecnologie elettroniche allora imperanti, erano molto influenti anche in materia di considerazioni di acquisto.\nLa 750.\nLa versione di maggiore cilindrata all'inizio sembr\u00f2 impensabile da produrre, anche per quanto riguarda l'IVA aggiuntiva da pagare, poi fu disponibile la versione \"750 Nevada\" di 750\u00a0cm\u00b3 appunto, motore che era gi\u00e0 montato su varie versioni (da \"Tutto Terreno\" a stradali, a turismo) tanto da essere considerato un optional (neanche c'era il nome \"Nevada\", ma era un'aggiunta) montabile su un normale telaio.\nAllora, dato il buon riscontro commerciale, pur se cessata la produzione del 350\u00a0cm\u00b3 nel 1999, fu deciso di iniziare a produrre un nuovo \"Nevada\" solo da 744\u00a0cm\u00b3, e nel 2004 arriva il restyling con due importanti novit\u00e0; il nuovo motore con l'iniezione elettronica digitale a scarica induttiva Magneti Marelli\u2013Digiplex e i nuovi freni Brembo con disco anteriore flottante serie oro di 320\u00a0mm di diametro in acciaio inox e pinza fissa a 4 pistoncini differenziati. Un restyling nel 2010 con la versione bicolore \"Anniversario\". \nNel 2012 \u00e8 stato presentato il nuovo bicilindrico ad alimentazione singola da 51\u00a0CV.\nVersione per la P.A..\nCome per molte Moto Guzzi, col tempo fu resa disponibile la versione per le forze dell'ordine, la cosiddetta \"P.A.\", con tipica colorazione bianco blu ed azzurro a seconda della fornitura all'ente pubblico, e che ancora equipaggia la polizia stradale a Cuba."}
{"id": "1705842", "revid": "1573940", "url": "https://it.wikipedia.org/wiki?curid=1705842", "title": "Neotis ludwigii", "text": "L'otarda di Ludwig (Neotis ludwigii ()), che deve il nome al barone von Ludwig, \u00e8 un raro uccello della famiglia degli Otididi originario di Angola, Namibia e Sudafrica.\nDescrizione.\nDimensioni.\nIl maschio misura 85 cm di lunghezza, per un peso di 4200-6000 g; la femmina pesa 2200-2500 g.\nAspetto.\nIn questa otarda originaria della Namibia le parti superiori sono marroni con fini vermicolature \"beige\". La coda ha una colorazione identica, ma presenta in pi\u00f9 larghe fasce nere. Le ali presentano una macchia bianca che generalmente non \u00e8 visibile quando queste sono ripiegate. La testa, la parte anteriore del collo e il petto sono di colore variabile dal marrone al marrone scuro. La parte posteriore del collo \u00e8 bianca. La base della parte posteriore del collo, presso la congiunzione con la mantellina, \u00e8 di colore arancio opaco. Il ventre e il resto delle parti inferiori, fino alle copritrici del sottocoda, sono interamente bianchi. Il becco \u00e8 marrone, le zampe giallastre.\nLa femmina \u00e8 pi\u00f9 piccola del maschio, e presenta inoltre testa e collo pi\u00f9 chiari e pi\u00f9 macchiati. I giovani non sono mai stati descritti.\nL'otarda di Ludwig pu\u00f2 essere confusa con l'otarda di Denham, sebbene quest'ultima abbia la parte anteriore del collo e la testa di colore grigio chiaro. In linea di massima, l'otarda di Denham presenta una macchia bianca sull'ala pi\u00f9 sviluppata, sebbene l'estensione di bianco in entrambe le specie sia piuttosto variabile. Nell'otarda di Ludwig, inoltre, la femmina \u00e8 molto pi\u00f9 piccola del compagno.\nVoce.\nDurante il periodo di riproduzione, e specialmente durante le parate, i maschi emettono dei richiami potenti, profondi ed esplosivi, dei \"woodoomp\" che durano tra 15 e 30 secondi.\nBiologia.\nLe otarde di Ludwig vivono da sole o in piccoli gruppi, ma di tanto in tanto si riuniscono in gruppi che possono comprendere quasi 80 individui. Questa specie di grosse dimensioni \u00e8 piuttosto facile da localizzare, soprattutto quando i maschi emettono i loro richiami o effettuano le loro parate. Tuttavia, viene assai regolarmente confusa con l'otarda di Denham, sebbene abbia una distribuzione piuttosto diferente: le due specie condividono lo stesso areale solamente in inverno nella provincia del Capo.\nDal momento che questi uccelli dipendono dalle precipitazioni per il cibo, le otarde di Ludwig sono delle migratrici stagionali. Dal mese di novembre al mese di aprile, vivono nelle regioni interne e settentrionali che ricevono il loro apporto di piogge in estate. A partire dal mese di maggio, fino a ottobre, migrano in direzione sud-ovest verso le regioni litoranee e meridionali che ricevono le loro piogge in inverno.\nAlimentazione.\nLe otarde di Ludwig si nutrono di invertebrati, di piccoli vertebrati e di sostanze di origine vegetale. Durante i periodi piovosi, gli spostamenti locali alla ricerca delle larve degli ortotteri sono piuttosto numerosi, anche se il consumo di vegetali e di bacche rimane relativamente importante. Dopo le precipitazioni, questi uccelli si riuniscono in bande piuttosto numerose (oltre 50 individui) all'interno di zone agricole o in zone ancora ricoperte dalla vegetazione spontanea.\nRiproduzione.\nLe otarde di Ludwig si riproducono durante la maggior parte dei mesi dell'anno. In Sudafrica la stagione di nidificazione si estende da agosto a dicembre, mentre in Namibia ha generalmente luogo in marzo. Il nido \u00e8 costituito da una piccola depressione creata raschiando il terreno, spesso in mezzo alle pietre. \u00c8 situato generalmente sulla cresta di una collina poco elevata o su uno dei suoi versanti poco inclinati. La covata comprende abitualmente due uova, di colore oliva pallido con vaghe macchie marrone chiaro o grigio-ardesia. I nidiacei presentano un piumino rossastro con strisce nerastre. Non possediamo ulteriori informazioni al riguardo.\nDistribuzione e habitat.\nLe otarde di Ludwig frequentano ogni tipo di \"habitat\" arido e aperto. \u00c8 possibile trovarle principalmente nelle distese pianeggianti ricoperte di erba o di cespugli spinosi sparsi, sia in zone di pianura che sugli altopiani. Visitano anche le praterie pi\u00f9 secche, specialmente quelle situate lungo i corsi d'acqua. In Sudafrica, nella provincia del Capo Occidentale, si insediano anche lungo la costa negli \"habitat\" di macchia mediterranea o \"fynbos\". In linea generale, possiamo affermare che le otarde di Ludwig possono essere avvistate in zone pi\u00f9 aride rispetto alle otarde di Denham.\nLe otarde di Ludwig sono originarie dell'Africa australe. Vivono in Sudafrica nelle province del Capo e nella Namibia occidentale, principalmente lungo la costa, fino all'estremit\u00e0 meridionale dell'Angola. Questo uccello \u00e8 monotipico e non \u00e8 suddiviso in sottospecie.\nConservazione.\nLa specie non \u00e8 minacciata a livello globale. I suoi effettivi totali vengono stimati tra 56.000 e 81.000 esemplari. In alcune regioni, in prossimit\u00e0 delle fattorie, questi uccelli rimangono uccisi dai lacci destinati a catturare dei mammiferi. Anche le linee ad alta tensione o i tralicci elettrici provocano collisioni fatali. Oltre a questi due pericoli, piuttosto ricorrenti, l'otarda di Ludwig non deve affrontare alcuna minaccia significativa."}
{"id": "1705845", "revid": "172231", "url": "https://it.wikipedia.org/wiki?curid=1705845", "title": "Parco Regionale dei Campi Flegrei", "text": ""}
{"id": "1705848", "revid": "767487", "url": "https://it.wikipedia.org/wiki?curid=1705848", "title": "Neotis heuglinii", "text": "L'otarda di Heuglin (Neotis heuglinii) \u00e8 una specie di uccello della famiglia Otididae. Vive in Gibuti, Eritrea, Etiopia, Kenya e Somalia."}
{"id": "1705850", "revid": "287204", "url": "https://it.wikipedia.org/wiki?curid=1705850", "title": "Fiera del Mediterraneo", "text": "La Fiera del Mediterraneo \u00e8 una delle principali fiere italiane e mediterranee con sede a Palermo.\nStoria.\nLa fiera nasce a Palermo nel 1946, viene creata una zona riservata di circa 14 ettari di forma triangolare lontano da centro cittadino, presso le pendici del Monte Pellegrino, presso una delle uscite del Parco della Favorita, raggiungendo nel tempo la superficie di 86.000 m\u00b2. Fin dall'inizio rappresenta il pi\u00f9 importante polo espositivo della Sicilia sia per dimensioni che per importanza. Era gestito dall'Ente Autonomo Fiera del Mediterraneo, Ente pubblico della Regione Siciliana.\nL'ultimo presidente della Fiera, prima del suo commissariamento e del suo declino, fu il dott. Giambattista Torregrossa, nominato nel 1980. Negli anni 2000 la cattiva gestione della Fiera ha portato ad una crisi finanziaria che ha messo fine alle attivit\u00e0 dell'Ente Fiera nel 2008.\nNel 2015 dopo 7 anni di inattivit\u00e0 \u00e8 stata organizzata nuovamente la fiera campionaria dal 23 maggio al 7 giugno.\nNel 2018, dopo un recupero dei due terzi delle strutture finanziato da investitori privati, la 67\u00aa edizione inaugura con 600 espositori provenienti da tutto il mondo e nuove aree di ricezione come il \"Villaggio dello shopping\" nell'ex area del luna park.\nStruttura.\nLa Fiera \u00e8 cresciuta negli anni in maniera assai articolata; all'interno dell'area (originariamente assoggettata ad uso civico, ed adiacente alla Riserva Naturale di Monte Pellegrino) oltre a grandi e capienti padiglioni, sono presenti (nella zona nord, la pi\u00f9 antica) alcuni edifici pi\u00f9 piccoli risalenti ai primi anni di vita dell'ente, di particolare interesse storico. L'intero quartiere fieristico \u00e8 esteso per 83\u00a0000\u00a0m\u00b2. Attualmente il padiglione pi\u00f9 importante \u00e8 il numero 20, sia per dimensione che per posizione. \nLo stesso Padiglione 20 \u00e8 stato adibito ad hub per la vaccinazione di massa, in occasione della pandemia da Covid-19.\n\u00c8 stato recentemente ristrutturato il padiglione 5a, che \u00e8 anche utilizzabile come sala convegni, insieme al padiglione 4. Caratteristica unica della Fiera di Palermo \u00e8 la presenza di ampi spazi alberati, e l'originale ubicazione alle falde di Monte Pellegrino, che ne costituisce il suggestivo sfondo. Sono in fase di avvio (maggio 2008) i lavori di riqualificazione del padiglione 16, che verr\u00e0 trasformato in una sala congressi modulare da 1500 posti.\nEsposizioni.\nSvolte nel 2008:\nNegli scorsi anni vi sono state altre manifestazioni non ripetute quest'anno:"}
{"id": "1705851", "revid": "33751", "url": "https://it.wikipedia.org/wiki?curid=1705851", "title": "Sportclub Cambuur", "text": "Lo Sportclub Cambuur \u00e8 una societ\u00e0 calcistica olandese con sede nella citt\u00e0 di Leeuwarden. Milita nella Eredivisie, la prima divisione del campionato olandese di calcio.\nFondato nel 1964, gioca al Cambuur Stadion (capienza spettatori). Il club \u00e8 all'ottava stagione nella massima divisione del campionato olandese di calcio.\nStoria.\nIl club venne fondato il 19 giugno 1964 e trae il nome da Cambuursterhoek, il quartiere di Leeuwarden in cui sorge il Cambuur Stadion.\nNegli anni '80 e '90 si \u00e8 qualificato varie volte ai play-off di Eerste Divisie. Nel 1992 vinse il campionato di Eerste Divisie e fu promosso per la prima volta in Eredivisie, la massima serie nazionale. Retrocesso nel 1994, ottenne una nuova promozione in massima serie nel 1998 e sub\u00ec una nuova retrocessione due anni dopo. Seguirono anni difficili, fino al rischio di fallimento nel 2005. \nNel 2006 le casse societarie furono risanate e dal 2010 il club gode di una certa stabilit\u00e0 finanziaria. Nel 2009 il Cambuur sfior\u00f2 la promozione in massima serie, perdendo ai tiri di rigore la finale dei play-off contro il . La vittoria del campionato di Eerste Divisie 2012-2013 proiett\u00f2 la squadra in massima serie. Al termine della stagione 2015-2016 il club retrocesse in seconda divisione. Nel 2019-2020 il Cambuur guida la classifica di Eerste Divisie, ma, dopo la sospensione definitiva del campionato a causa della pandemia di COVID-19, si vede negare la promozione d'ufficio in massima serie dalla Federazione calcistica dei Paesi Bassi, malgrado un vantaggio di 11 punti sulla seconda classificata al momento della sospensione. La promozione viene centrata nel 2020-2021, grazie alla vittoria del campionato cadetto.\nColori e simboli.\nL'uniforme \u00e8 composta da maglie gialle e i pantaloncini blu.\nStadio.\nIl Cambuur gioca le partite interne al Cambuur Stadion, situato nella citt\u00e0 di Leeuwarden.\nStatistiche e record.\nJohan Abma, con 452 presenze totali in campionato, detiene il record di apparizioni con il club.\nTifoseria.\nLa tifoseria del Cambuur si identifica nel MI-Side che si attesta nelle curve sud e nord del Cambuur Stadion. Il nome deriva dalla strada dove le tribune sono costruite: \"M\" per la Marathonstraat e \"I\" per la Insulindestraat. La maggior parte degli appassionati pi\u00f9 fanatici del SC Cambuur ora siede sul lato nord dello stadio.\nOrganico.\nRosa 2016-2017.\nRosa e numeri come da sito ufficiale."}
{"id": "1705853", "revid": "107314851", "url": "https://it.wikipedia.org/wiki?curid=1705853", "title": "Rosa Marina", "text": "Rosa Marina \u00e8 una localit\u00e0 turistica sul litorale del comune di Ostuni (BR), situata sulla costa adriatica, a circa 10\u00a0km dal capoluogo del comune di appartenenza e a circa 35\u00a0km dal capoluogo di provincia.\nCaratteristiche del villaggio.\nIl \"Villaggio Internazionale Rosa Marina\", realizzato sul finire degli anni sessanta su iniziativa dell'imprenditore austriaco Max Schachter, attir\u00f2 moltissimi turisti stranieri, soprattutto svedesi e inglesi, che acquistarono le prime ville realizzate. \u00c8 una rilassante localit\u00e0 immersa nella macchia mediterranea con delle dune fossili, che fanno parte del parco delle dune costiere.\nNegli anni settanta il villaggio conobbe un notevole sviluppo: si realizz\u00f2 uno dei primi esempi di albergo diffuso con la coesistenza di villette di propriet\u00e0 e altre destinate alla ricettivit\u00e0 alberghiera, tutte rigorosamente ad un solo piano, in stile Mediterraneo, di colore bianco e che potevano essere scelte fra dei tipi prefissati per evitare il caos edilizio. Tra il 1972 e il 1974 il villaggio Rosa Marina fu affiancato da un villaggio simile, \"Cala di Rosa Marina\", con la realizzazione di villette a schiera. Nello stesso periodo fu realizzato un albergo (Ostuni Rosa Marina Resort) e un Palazzo dei Congressi, che rimase incompiuto con il fallimento della \"Inter Atlas\", la societ\u00e0 di propriet\u00e0 di Max Schachter.\nDal 1977 il villaggio \u00e8 gestito da due distinti consorzi di proprietari che complessivamente includono circa 1300 abitazioni, tra mono e plurifamiliari. L'accesso al villaggio \u00e8 consentito con i mezzi solo ai residenti ed ai loro ospiti, o a chi \u00e8 cliente del Grand Hotel Rosa Marina (Ostuni Rosa Marina Resort), mentre \u00e8 possibile entrare a piedi o in bicicletta tramite i varchi pedonali. All'interno del villaggio esistono vari negozi, ristoranti, dei bar, delle edicole per l'acquisto di giornali, un bancomat, una farmacia, un posto di primo soccorso, varie spiagge attrezzate o libere, un cinema, una discoteca ed una zona attrezzata per spettacoli.\nCollegamenti.\n\u00c8 possibile raggiungere Rosa Marina dalla Strada statale 379 Egnazia e delle Terme di Torre Canne che costituisce il tratto brindisino della cosiddetta \"Superstrada Bari-Lecce\". \nI trasporti ferroviari sono garantiti dalla stazione di Ostuni, distante 5 chilometri.\nIl villaggio \u00e8 collegato con l'Aeroporto del Salento a Brindisi distante 30 km e con quello di Bari distante 89 km.\nIl porticciolo turistico di Villanova consente l'approdo di barche sino a 20 metri \u00e8 distante 3 km.\nNel villaggio vi \u00e8 un resort a 4 stelle con 240 camere (Ostuni Rosa Marina Resort), tre piscine, ed un trenino che conduce alla spiaggia."}
{"id": "1705854", "revid": "1543377", "url": "https://it.wikipedia.org/wiki?curid=1705854", "title": "Kurt Richeb\u00e4cher", "text": "Ancora studente, venne mandato dal padre in Gran Bretagna, con l'obiettivo di allontanarsi dalla Germania nazista e di imparare l'inglese. Una volta a Londra cominci\u00f2 la sua passione per l'economia. Successivamente torn\u00f2 a studiare in Germania, a Berlino, dove ottenne il dottorato in economia dopo la fine della seconda guerra mondiale.\nAnni post-guerra.\nDopo il ritorno in Germania Ovest, Dr. Richeb\u00e4cher divenne un commentatore economico e finanziario. Nel 1957 torn\u00f2 a Londra per diventare commentatore della politica economica britannica. Nel 1964 venne nominato direttore alla \"Dresdner Bank\", importante banca con sede in Francoforte sul Meno. Nonostante questa sua posizione di rilievo nel panorama finanziario tedesco ed europeo non esit\u00f2 a criticare, anche duramente, la politica monetaria del cancelliere tedesco di allora, Helmut Schmidt.\nNel 1977 J\u00fcrgen Ponto, suo direttore, nonch\u00e9 amico e sostenitore, venne ucciso in un attentato della Rote Armee Fraktion, un'organizzazione di guerriglia urbana dell'estrema sinistra tedesca. Dopo questo evento Richeb\u00e4cher decise di lasciare il suo ruolo alla \"Dresdner Bank\" per ricoprire un ruolo free lance. In quegli anni svolse un ottimo lavoro alla banca diretta, tanto da essere elogiato da due importanti banchieri a livello mondiale, quali Paul Volcker (ex governatore della Federal Reserve) e John Exter. Rimase per molti anni amico di Volcker.\nGli ultimi anni di vita Richeb\u00e4cher li visse in Francia. In questo periodo pubblic\u00f2 le \"The Richeb\u00e4cher Letter\" e contribu\u00ec spesso al sito libertario \"dailyreckoning.com\". Divenne famoso per la sua visione negativa dell'economia statunitense e mondiale in generale e per la sua diffidenza nei confronti della teoria pi\u00f9 comune in merito alle cause della Grande depressione, teoria che darebbe le maggiori colpe alla speculazione.\nKurt Richeb\u00e4cher \u00e8 morto il 24 agosto 2007, all'et\u00e0 di 88 anni."}
{"id": "1705856", "revid": "1573940", "url": "https://it.wikipedia.org/wiki?curid=1705856", "title": "Neotis nuba", "text": "L'otarda nubiana (Neotis nuba ()) \u00e8 un uccello della famiglia Otididae. Vive in Burkina Faso, Camerun, Ciad, Mali, Mauritania, Niger, Nigeria e Sudan, nelle savane e nelle boscaglie secche. \u00c8 minacciata dalla distruzione dell'habitat."}
{"id": "1705857", "revid": "775372", "url": "https://it.wikipedia.org/wiki?curid=1705857", "title": "National Trust of Guernsey", "text": "Il National Trust of Guernsey \u00e8 un'associazione che mira a conservare le costruzioni storiche e le eredit\u00e0 del Guernsey e ad aumentarne la bellezza. Originalmente fondata nel 1960, l'associazione \u00e8 diventata \"The National Trust of Guernsey\" nel 1967. Ora possiede 75 propriet\u00e0.\nElenco.\nLista delle propriet\u00e0 possedute dal Trust (eccetto il The Folk Museum che appartiene al Board of Administration)"}
{"id": "1705861", "revid": "838137", "url": "https://it.wikipedia.org/wiki?curid=1705861", "title": "Silvio Savelli (cardinale)", "text": "Biografia.\nNacque nella nobile famiglia dei Savelli, che annovera due papi e diversi cardinali. Era figlio di Camillo Savelli, signore di Ariccia, e di Isabella Orsini.\nDopo aver conseguito il dottorato in legge fu nominato canonico della Basilica Vaticana il 18 ottobre 1578. Ricopr\u00ec diverse cariche ecclesiastiche, fu vice-legato a Avignone per quasi due anni e poi patriarca di Costantinopoli nel 1594.\nFu nominato cardinale da papa Clemente VIII nel concistoro del 5 giugno 1596 con il titolo di Santa Maria in Via.\nDal 10 novembre 1597, fino alla sua morte, fu legato a Perugia e in Umbria.\nMor\u00ec ad Ariccia il 22 gennaio 1599 per un improvviso malore. Fu sepolto nella tomba di famiglia della Basilica di Santa Maria in Ara Coeli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1705862", "revid": "287204", "url": "https://it.wikipedia.org/wiki?curid=1705862", "title": "Tom\u00e0s Luis de Victoria", "text": ""}
{"id": "1705863", "revid": "11959", "url": "https://it.wikipedia.org/wiki?curid=1705863", "title": "Operazione pace in Galilea", "text": ""}
{"id": "1705864", "revid": "767487", "url": "https://it.wikipedia.org/wiki?curid=1705864", "title": "La citt\u00e0 nera", "text": "La citt\u00e0 nera (\"Dark City\") \u00e8 un film statunitense del 1950, diretto da William Dieterle.\n\u00c8 stato il primo film da protagonista di Charlton Heston.\nTrama.\nTre giocatori organizzano una partita a poker truccata e vincono tutto il denaro di un giovane ufficiale dell'esercito in congedo, Arthur Winant, il quale per la disperazione si toglie la vita. Il fratello di questi, Sidney Winant, uno psicopatico, si vendica uccidendo il primo dei giocatori disonesti, Barney, mentre la polizia fa il possibile per aiutare gli altri due, Augie e specialmente Danny, il solo dei tre che non era al corrente del trucco usato durante la partita a poker. Nulla per\u00f2 sembra frenare la sete di vendetta dell'assassino e Danny, per individuarlo e cercare di fermarlo, decide di rivolgersi alla vedova del suicida. Preso alloggio con Augie in un motel ha una violenta lite perch\u00e9 Augie vorrebbe incassare l'assegno che hanno vinto fraudolentemente ad Arthur. Danny si presenta alla vedova sotto falso nome, come Richard Branton, agente assicurativo, facendole credere che deve rintracciare il cognato, Sidney, per una polizza sulla vita che il marito aveva stipulato. Dopo aver rivelato alla vedova chi \u00e8 in realt\u00e0, torna al motel e scopre che Augie si \u00e8 impiccato. Danny, in seguito alla lite precedente, viene incolpato di omicidio ma il Capitano Garvey lo fa rilasciare, usandolo come esca per catturare Sidney, il vero colpevole. Danny si allontana e si reca a Las Vegas dove incontra un suo amico che lavora in una sala scommesse. Dopo aver vinto una notevole somma di denaro fa accreditare l'assegno alla vedova, la quale nel frattempo \u00e8 venuta al corrente che il cognato \u00e8 sulle tracce di Danny e lo avvisa. Danny ritorna allora nel motel dove alloggiava, deciso ad affrontare Sidney. Questi lo sorprende e tenta di strangolarlo ma l'intervento del capitano della polizia lo salva."}
{"id": "1705865", "revid": "1186766", "url": "https://it.wikipedia.org/wiki?curid=1705865", "title": "Calabria (disambigua)", "text": ""}
{"id": "1705868", "revid": "1573940", "url": "https://it.wikipedia.org/wiki?curid=1705868", "title": "Eupodotis senegalensis", "text": "L'otarda ventrebianco (Eupodotis senegalensis ()) \u00e8 un uccello della famiglia degli Otididi originario dell'Africa subsahariana.\nDescrizione.\nDimensioni.\nMisura 50-60 cm di lunghezza, per un peso di 1400-1500 g.\nAspetto.\nLe otarde ventrebianco hanno parti superiori di colore \"beige\"-fulvo con minuscole vermicolature marroni. La coda appare pi\u00f9 grigia, con sottili barre scure. Il cappuccio \u00e8 nero con una parte centrale grigia. Il colore bianco della faccia contrasta fortemente con l'evidente macchia nera che ricopre la gola. La parte anteriore del collo \u00e8 di colore grigio-bluastro, il petto \u00e8 \"beige\"-fulvo e il ventre \u00e8 uniformemente bianco. Le zampe sono di colore giallo chiaro. Il becco \u00e8 di colore rosato, con un \"culmen\" scuro. La femmina \u00e8 piuttosto simile al maschio, ma \u00e8 leggermente pi\u00f9 piccola. Il nero del cappuccio e della gola \u00e8 assente. Il collo \u00e8 \"beige\" e non grigio. I giovani assomigliano alle femmine e, come queste ultime, presentano meno macchie sulla testa e sul collo.\nLe altre sottospecie si diferenziano dalla razza nominale per le dimensioni, i disegni sul corpo e la differente quantit\u00e0 di nero sulla testa e di grigio sul collo. L'otarda ventrebianco viene a volte confusa con l'otarda di Nubia, nonostante presenti una faccia pi\u00f9 bianca e meno nero sul mento.\nVoce.\nL'otarda ventrebianco emette un richiamo selvaggio, spavaldo e vibrante udibile anche da lunga distanza. Quando \u00e8 in gruppo, gli altri membri si uniscono al coro. In volo, emette un richiamo trisillabico che pu\u00f2 essere trascritto nel modo seguente: \"Kuk-pa-wow\". \u00c8 possibile udire anche un richiamo rauco \"wakka waak\" piuttosto simile a quello di una rana.\nBiologia.\nLe otarde ventrebianco vivono generalmente in coppie o in gruppi familiari formati da tre esemplari. All'evenienza, vivono anche da sole o in bande di quattro. Questi uccelli passano piuttosto facilmente inosservati, data l'alta vegetazione in cui si spostano lentamente. Tuttavia, non \u00e8 troppo difficile individuarli, dal momento che comunicano abbastanza spesso e i loro richiami possono essere uditi anche da lontano. Le otarde ventrebianco sono in gran parte sedentarie. Tuttavia, in Ciad, si spostano verso nord durante la stagione umida. Anche in Sudafrica alcuni esemplari trascorrono l'inverno ad altitudini pi\u00f9 modeste rispetto alla stagione di nidificazione, avvicinandosi soprattutto verso la costa del Natal. I territori dei gruppi familiari sono piuttosto vasti e misurano circa 40 ettari.\nAlimentazione.\nLe otarde ventrebianco si nutrono di termiti, di bruchi, di scarafaggi, di ragni, di scorpioni e di piccole lucertole. Completano il loro menu con semi d'erba, bulbi, bacche e fiori. A volte si riuniscono in aree che sono state colpite recentemente dagli incendi.\nRiproduzione.\nLa stagione di nidificazione ha luogo in periodi diversi: da luglio a ottobre in Africa occidentale, da giugno a ottobre nel centro del Sahel, da marzo a giugno nel Corno d'Africa, da ottobre a maggio in numerose regioni dell'Africa orientale, da settembre a ottobre in Angola, a dicembre in Zambia e da ottobre a febbraio in Sudafrica. La specie \u00e8 probabilmente monogama, ma difende collettivamente il suo territorio in gruppi formati da tre o quattro individui. Il nido \u00e8 una piccola depressione creata grattando sul suolo nudo o tra i ciuffi d'erba. La covata comprende generalmente da uno a tre uova. I pulcini presentano un piumino color sabbia chiaro con striature scure molto evidenti.\nDistribuzione e habitat.\nLe otarde ventrebianco frequentano le savane e le praterie caratterizzate da erbe piuttosto alte, ma si trovano anche nelle distese di erbe pi\u00f9 basse ove vi siano cespugli e piccoli alberi rachitici. Si insediano volentieri nelle radure, nei terreni agricoli e nelle pianure attraversate da fiumi. In Africa orientale si possono osservare fino a 2000 metri di altitudine. In Africa occidentale sembrano essere ben adattate alle zone aride e possono spingersi all'interno dei deserti durante la stagione umida. Nella Repubblica Centrafricana apprezzano in particolar modo le savane alberate. Le popolazioni meridionali isolate dalle altre razze africane effettuano delle scelte differenti. Vivono in praterie pi\u00f9 fitte caratterizzate da erba pi\u00f9 alta rispetto alle otarde azzurre, anche se a volte le due specie condividono la stessa zona. In Sudan si incontrano spesso in zone dal substrato sabbioso. In Kenya questi uccelli si ritirano all'interno delle zone boschive durante i momenti pi\u00f9 caldi della giornata.\nL'otarda ventrebianco \u00e8 presente in gran parte dell'Africa a sud del Sahara. Tuttavia, il suo areale \u00e8 molto frammentato e comprende numerose popolazioni isolate. Esso occupa una fascia di territorio piuttosto sottile che va dalla Mauritania fino al Sudan, ma copre anche una superficie molto estesa che va dal Corno d'Africa fino alla Tanzania. La specie \u00e8 presente inoltre in Africa equatoriale (Gabon, Repubblica del Congo e Repubblica Democratica del Congo) e nell'estremit\u00e0 meridionale del continente (Botswana e Sudafrica).\nTassonomia.\nTenuto conto della configurazione del suo areale e della sua frammentariet\u00e0, ne vengono riconosciute non meno di cinque sottospecie:\nAnche se la differenza con le altre sottospecie, sia dal punto di vista fisico che comportamentale, non giustifichi realmente tale scelta, \"E. s. barrowii\" viene spesso considerata una specie a s\u00e9 stante.\nConservazione.\nLa specie non \u00e8 globalmente minacciata, ma, a seconda della regione, il suo stato di conservazione \u00e8 molto diverso. In Costa d'Avorio sembra essere pi\u00f9 rara che nel passato. In Niger e nei paesi del Sahel gli effettivi sembrano in forte diminuzione. In Africa orientale le densit\u00e0 sono piuttosto basse, tranne nel parco del Serengeti, dove la specie \u00e8 molto numerosa. In Etiopia, in Somalia e in Eritrea \u00e8 comune e le popolazioni che vivono al di sopra dei 1500 m stanno aumentando. In Africa centrale, in particolar modo nello Zambia, le otarde ventrebianco sono piuttosto rare o scarse. In Sudafrica sono considerate localmente comuni e nelle aree in cui coesistono con le otarde azzurre sono quattro volte pi\u00f9 numerose rispetto a queste ultime."}
{"id": "1705871", "revid": "599013", "url": "https://it.wikipedia.org/wiki?curid=1705871", "title": "Jean-Sebasti\u00e9n Jaur\u00e8s", "text": ""}
{"id": "1705875", "revid": "1594855", "url": "https://it.wikipedia.org/wiki?curid=1705875", "title": "Raymond Patriarca Sr.", "text": "Fu uno dei celebri malfattori di Rhode Island, nonch\u00e9 capo della famiglia Patriarca, potente organizzazione criminale. Patriarca divent\u00f2 famoso negli Stati Uniti in quanto faceva parte di una delle famiglie pi\u00f9 delittuose del paese.\nNato da genitori immigranti italiani, Patriarca fu accusato numerose volte per vari crimini in et\u00e0 adolescenziale, come: dirottamento di un aereo, rapine a mano armata, furti di autoveicoli e omicidi.\nPresto fu nominato \"Nemico Pubblico N.ro 1\" e scont\u00f2 molti mesi di carcere prima di essere rilasciato nel 1938. Patriarca continu\u00f2 ad ampliare la sua popolarit\u00e0 durante gli anni quaranta e, dopo l'abbandono dalla citt\u00e0 da parte Philip Bruccola nel 1950, Patriarca assunse il controllo delle prime operazioni criminali nella citt\u00e0 di Boston. Il regno di Patriarca come leader era piuttosto brutale e spietato; Patriarca fu anche accusato per avere ordinato ad un anziano mafioso di uccidere il suo proprio figlio allo scopo di guadagnare denaro.\nPatriarca richiese come riscatto la somma di 22.000 dollari dopo che le autorit\u00e0 federali riuscirono a fermare un dirottamento di un aereo ideato proprio da Patriarca. In seguito Patriarca si introdusse anche nelle guerre di quartiere tra la Charlestown Mob e la Winter Hill Gang, dove annunci\u00f2 l'omicidio di Bernard McLaughlin.\nL'11 luglio 1984, verso le 11:30 di mattina, presso North Providence, Rhode Island, Patriarca venne colto da un infarto nella casa della sua compagna di allora e mor\u00ec nonostante i tentativi di rianimazione."}
{"id": "1705876", "revid": "1573940", "url": "https://it.wikipedia.org/wiki?curid=1705876", "title": "Eupodotis caerulescens", "text": "L'otarda azzurra (Eupodotis caerulescens ()) \u00e8 un uccello della famiglia degli Otididi originario delle regioni orientali del Sudafrica.\nDescrizione.\nDimensioni.\nMisura 55 cm di lunghezza, per un peso di 1120-1612 g.\nAspetto.\nL'otarda azzurra \u00e8 l'unica otarda che presenta collo e parti inferiori interamente grigio-blu. La testa presenta numerosi ornamenti: il vertice \u00e8 nero dalla fronte fino alla nuca. Il sopracciglio e la faccia sono bianchi, ad eccezione di una macchia semicircolare nera che sottolinea l'occhio. Le piume erettili della gola sono nere, e contrastano fortemente con il colore chiaro dei lati della testa. Le parti superiori, dalla mantellina fino alla coda, copritrici alari comprese, sono bruno-cannella. L'iride \u00e8 marrone. Il becco \u00e8 grigio. Le zampe sono di colore giallo opaco. I sessi sono simili.\nVoce.\nLe otarde azzurre sono uccelli piuttosto rumorosi che emettono grida potenti. Assai curiosamente, e senza dubbio non senza una punta di umorismo, gli ornitologi anglosassoni trascrivono le 10 sillabe del richiamo nel modo seguente: \"knock-me-down, knock-me-down, medown, medown\".\nBiologia.\nLe otarde azzurre vivono in gruppi di 2-6 individui che difendono strenuamente il loro territorio contro i conspecifici. Restano nello stesso posto durante tutto l'anno e non effettuano alcun movimento migratorio. L'87% dei gruppi comprende da uno a quattro individui. Le formazioni pi\u00f9 frequenti (circa il 34%) sono composte da un maschio e una femmina. I trii, formati da due maschi e una femmina, costituiscono il 17,2% dei gruppi. I quartetti, formati da due maschi e due femmine, costituiscono i gruppi meno comuni (13,8%). I gruppi superiori a quattro individui sono quelli che ricevono l'assistenza di uno o due immaturi o subadulti supplementari. Gli individui solitari sono sempre dei maschi. I gruppi sono quasi sempre simili, indipendentemente dal tipo di \"habitat\".\nNon sembra esserci alcun movimento invernale. Tuttavia, durante l'inverno, le popolazioni nord-orientali sembrano essere pi\u00f9 numerose che durante il periodo di nidificazione. L'impressione, comunque, \u00e8 fuorviante: le otarde azzurre sembrano pi\u00f9 visibili in questo periodo dell'anno perch\u00e9 l'erba \u00e8 pi\u00f9 bassa, devastata dagli incendi o dal pascolo eccessivo. In inverno questi uccelli sono anche pi\u00f9 attivi, il che li rende pi\u00f9 facili da individuare.\nAlimentazione.\nLe otarde azzurre si nutrono di insetti, scorpioni, piccole lucertole e sostanze vegetali. La maggior parte di queste risorse alimentari vengono raccolte sul terreno. Apparentemente, questi uccelli traggono profitto dall'agricoltura praticata in modo artigianale e su piccola scala, e vengono avvistati piuttosto regolarmente nei campi coltivati. Le otarde azzurre danno la caccia anche ad insetti volanti come le farfalle, le api, le vespe, le locuste e le formiche. Questi vengono generalmente catturati dopo un breve inseguimento in volo.\nRiproduzione.\nLa stagione di nidificazione \u00e8 molto lunga ed ha luogo in linea di massima dal mese di settembre al mese di giugno, con un picco tra novembre e marzo. Nel Transvaal le covate pi\u00f9 numerose si effettuano in ottobre e novembre. Le otarde azzurre nidificano a terra, in piccole depressioni che rivestono con fichi, paglia e foglie. Il nido \u00e8 situato sotto un cespuglio che nasconde i piccoli agli occhi dei predatori. La femmina vi depone da uno a tre uova color verde oliva, macchiate di marrone chiaro, che vengono covate per 24-28 giorni. I giovani rimangono con i loro genitori per un periodo molto lungo, a volte fino a due anni. Nonostante un'organizzazione sociale piuttosto complessa e una modalit\u00e0 di riproduzione di tipo cooperativo, l'otarda azzurra \u00e8 monogama e conserva lo stesso \"partner\" per tutta la vita.\nDistribuzione e habitat.\nLe otarde azzurre frequentano principalmente le regioni aperte, vale a dire le praterie con erba relativamente bassa, conservata cos\u00ec dagli incendi o dal pascolo. Si trovano anche nelle savane con piccoli cespugli rachitici e sparsi. Mostrano una certa preferenza per le distese aride occidentali, trascurando volentieri le praterie umide alpine e i suoli acidi situati ad est. Vivono anche nei campi coltivati e nei pascoli ricoperti da piantagioni di alberi. Le otarde azzurre sono uccelli tipici degli altipiani, che si incontrano pi\u00f9 frequentemente al di sopra dei 1500 metri di altitudine.\nL'otarda azzurra \u00e8 endemica del Sudafrica e non si trova in nessun'altra parte del continente. Il suo areale copre principalmente la provincia del Capo Orientale, lo Stato Libero dell'Orange, il Transvaal meridionale e il Natal nord-occidentale. Pu\u00f2 essere avvistata anche nel Lesotho. La densit\u00e0 \u00e8 maggiore nella parte meridionale del territorio, ma \u00e8 anche molto diffusa nel nord-est, nel corridoio che separa lo Swaziland dal Lesotho. Il suo areale si sovrappone a quello dell'otarda di Vigors a sud-ovest e a quello dell'otarda ventrebianco (\"Eupodotis senegalensis\") a nord-est, ma non esiste una vera competizione per l\"'habitat\" con queste specie, in quanto la prima preferisce la boscaglia del \"fynbos\" e la seconda si insedia pi\u00f9 frequentemente in regioni ricoperte da erba alta di quelle in cui vive l'otarda azzurra. L'otarda azzurra \u00e8 considerata monotipica, cio\u00e8 non \u00e8 divisa in sottospecie.\nConservazione.\nLa popolazione complessiva sudafricana \u00e8 stata stimata tra 1500 e 5000 esemplari. Questa cifra \u00e8 senza dubbio piuttosto considerevolmente sottostimata, dal momento che la sola popolazione del Transvaal supera probabilmente le 10.000 unit\u00e0, di cui quasi 3000 presenti nella sola riserva nei dintorni di Volksrust e Wakkerstroom. Nonostante queste cifre piuttosto eloquenti, la specie \u00e8 considerata in diminuzione a causa del degrado delle praterie e della loro trasformazione in terreni agricoli. Tenendo conto delle dimensioni relativamente modeste della popolazione complessiva per la superficie dell'areale (404.000 km\u00b2), l'IUCN ha classificato l'otarda azzurra come \u00abspecie prossima alla minaccia\u00bb (\"Near Threatened\")."}
{"id": "1705879", "revid": "2048388", "url": "https://it.wikipedia.org/wiki?curid=1705879", "title": "Golden Globe 1974", "text": "La 31\u00aa edizione della cerimonia di premiazione di Golden Globe si \u00e8 tenuta il 28 gennaio 1974 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1705883", "revid": "165042", "url": "https://it.wikipedia.org/wiki?curid=1705883", "title": "Piano di riscontro", "text": ""}
{"id": "1705884", "revid": "1573940", "url": "https://it.wikipedia.org/wiki?curid=1705884", "title": "Eupodotis vigorsii", "text": "L'otarda di Vigors (Eupodotis vigorsii ()) \u00e8 un uccello della famiglia degli Otididi originario dell'Africa meridionale.\nDescrizione.\nDimensioni.\nMisura 60 cm di lunghezza, per un peso di 1600 g nel maschio e di 1350 g nella femmina.\nAspetto.\nNel maschio adulto la testa, il collo e le parti superiori sono bruno-grigiastre con minuscole vermicolature nere. Le parti inferiori sono pi\u00f9 chiare e virano al bianco rosato sul ventre. Il mento e la gola sono neri con uno stretto bordo bianco. \u00c8 possibile osservare anche una macchia nera nella regione della nuca. La coda presenta tre sottili barre scure. L'otarda di Vigors si distingue dall'otarda di R\u00fcppell per il collo pi\u00f9 marrone e i motivi facciali differenti. La femmina \u00e8 pi\u00f9 piccola del maschio, presenta meno nero sulla gola e le sue copritrici alari sono pi\u00f9 macchiate.\nLa sottospecie \"E. v. namaqua\", che vive nel sud della Namibia, presenta un piumaggio pi\u00f9 chiaro e pi\u00f9 rosato.\nVoce.\nDurante il giorno questa specie \u00e8 poco comunicativa, ma all'alba e al calar della notte \u00e8 possibile udire i suoi duetti. Questi richiami profondi ricordano quelli delle rane. Sono dei potenti \"wrok-rak\" o \"wrok-rak-rak\". Il maschio accentua la prima sillaba e la femmina gli risponde.\nBiologia.\nLe otarde di Vigors vivono abitualmente in coppia o in gruppi di 3, 4 o anche 5 individui. Gli esemplari solitari sono estremamente rari. Questi uccelli passano facilmente inosservati a causa del loro criptico piumaggio. Per identificarli, bisogna quindi fare affidamento sulla loro voce potente e le loro frequenti vocalizzazioni, anche se la loro identificazione non \u00e8 particolarmente facile a causa della somiglianza del loro richiamo con quello dell'otarda azzurra (\"Eupodotis caerulescens\"). Per quanto riguarda la somiglianza fisica, l'otarda di Vigors viene abbastanza regolarmente confusa con l'otarda di R\u00fcppell, con la quale condivide l'areale nel sud della Namibia. Per differenziare correttamente le due specie \u00e8 necessario prestare molta attenzione. L'otarda di Vigors \u00e8 ferocemente territoriale. Nelle regioni che ricevono 250 mm di precipitazioni annuali le zone di influenza sono piuttosto piccole e misurano circa 550 m\u00b2. Piuttosto piccoli sono anche i gruppi. Nelle zone dove le piogge si avvicinano ai 100 mm annui i territori sono pi\u00f9 grandi (circa 3 km\u00b2) e i gruppi sono pi\u00f9 consistenti.\nLa maggior parte degli osservatori concorda sul fatto che questa specie sia sedentaria. Le otarde di Vigors sembrano essere pi\u00f9 numerose in inverno, almeno in Sudafrica. Tuttavia, vi \u00e8 una spiegazione a questa maggiore visibilit\u00e0: in questo periodo dell'anno, infatti, questi animali sono pi\u00f9 attivi. Al contrario, le otarde di Vigors sembrano quasi inesistenti in estate, a causa delle loro abitudini estremamente discrete durante la riproduzione. La composizione dei gruppi sociali (una coppia pi\u00f9 uno o due maschi subadulti) lascia pensare che le femmine immature mostrino una maggiore tendenza alla dispersione.\nAlimentazione.\nLe otarde di Vigors sono per lo pi\u00f9 uccelli vegetariani. In certi periodi dell'anno mangiano principalmente i fiori delle Asteraceae, delle Brassicacee e delle Mesembriantemacee, ma anche le numerose piante effimere, cos\u00ec come i frutti, le foglie e i bulbi, sono molto importanti per la loro dieta. Durante tutto l'anno questi uccelli completano il loro menu con insetti quali formiche mietitrici, termiti mietitrici e punteruoli. Fanno visita agli stagni per soddisfare la loro sete.\nRiproduzione.\nIn Sudafrica il periodo di riproduzione dura da luglio ad aprile, ma la maggior parte delle covate vengono deposte in estate, tra ottobre e marzo. L'otarda di Vigors \u00e8 monogama e i legami coniugali che legano i due \"partner\" sono forti. Il nido \u00e8 una semplice depressione grattata sul terreno nudo e spesso ciottoloso. La femmina depone abitualmente un unico uovo, raramente due. L'uovo \u00e8 di colore \"beige\"-oliva con piccole striature marroni. Il suo colore \u00e8 estremamente criptico e si fonde perfettamente con l'ambiente circostante. Una volta acquisita l'autonomia, i nidiacei rimangono in compagnia dei genitori per un lungo periodo che pu\u00f2 durare diversi mesi. Si integrano pertanto nel gruppo familiare e partecipano alla difesa del territorio.\nDistribuzione e habitat.\nLe otarde di Vigors mostrano una netta preferenza per le regioni aride dove i terreni ciottolosi e sabbiosi sono ricoperti da boscaglia o da piccoli arbusti rachitici. Questi uccelli vivono quasi esclusivamente in un biotopo noto con il nome locale di \"karoo\", una particolare area geografica che riceve una quantit\u00e0 di precipitazioni che non supera i 250 millimetri all'anno. Sono generalmente pi\u00f9 numerose nelle regioni in cui le piogge cadono in estate, mentre al contrario la loro densit\u00e0 \u00e8 molto bassa nelle aree che vengono irrigate in inverno. Le otarde di Vigors penetrano anche occasionalmente nelle regioni di savana conosciute come \"veld\", ricoperte da cespugli pi\u00f9 alti. Nella provincia del Capo, lungo la costa, hanno persino colonizzato pascoli e campi di cereali negli \"habitat\" di macchia mediterranea o \"fynbos\". Ma questo caso \u00e8 davvero eccezionale e rappresenta quasi l'unico esempio in cui questa specie si avventura lontano dalla vegetazione tipica del \"karoo\".\nLe otarde di Vigors sono endemiche delle regioni occidentali del Sudafrica e di quelle meridionali della Namibia.\nTassonomia.\nEntro i confini del suo areale, piuttosto limitato, vengono riconosciute ufficialmente due sottospecie:\nFino a non molto tempo fa, l'otarda di Vigors veniva considerata una specie unica con l'otarda di R\u00fcppell. Alcuni studi non hanno ancora tenuto conto di questa nuova suddivisione in due specie separate, pertanto non tutti i testi indicano lo stesso confine dell'areale nel sud della Namibia, nel punto in cui le due otarde coabitano.\nConservazione.\nLe otarde di Vigors sono uccelli molto comuni nell'Africa australe. Solo in Sudafrica il numero di esemplari viene stimato in diverse centinaia di migliaia di unit\u00e0 (Siegfried, 1992). Secondo numerosi osservatori, il loro numero \u00e8 in costante aumento, principalmente a causa di pratiche pastorali che favoriscono l'avanzata del loro \"habitat\" abituale. La specie ha colonizzato nuovi \"habitat\", soprattutto nei terreni agricoli della parte meridionale della provincia del Capo. Non beneficia di alcuna misura di protezione specifica. Solo qualche centinaio di esemplari vive all'interno di parchi o di zone protette."}
{"id": "1705889", "revid": "165042", "url": "https://it.wikipedia.org/wiki?curid=1705889", "title": "Piano di riferimento", "text": ""}
{"id": "1705890", "revid": "854974", "url": "https://it.wikipedia.org/wiki?curid=1705890", "title": "Sistema di tipo retributivo", "text": ""}
{"id": "1705892", "revid": "767487", "url": "https://it.wikipedia.org/wiki?curid=1705892", "title": "Ida Cox", "text": "Nata a Toccoa in Georgia, da bambina Ida Cox faceva la corista in chiesa; lasci\u00f2 casa molto presto per potersi esibire come cantante e commediante vaudeville in vari minstrel show. Durante questo periodo collabor\u00f2 con il pianista Jelly Roll Morton e nel frattempo si spos\u00f2 con un artista chiamato Alder Cox. Nel 1923 riusc\u00ec ad ottenere un contratto con la Paramount per la quale registr\u00f2 subito le canzoni \"Graveyard Dream Blues\" e \"Weary Way Blues\". Continu\u00f2 a lavorare per tutti gli anni venti, per la Paramount ma anche per altre case discografiche come la Broadway e la Silverton, utilizzando diversi pseudonimi quali Kate Lewis, Velma Bradley, Julia Powers e Jane Smith. Riusc\u00ec a registrare un impressionante numero di canzoni, settantotto in tutto, molte delle quali rivolte alle condizioni sociali e ai problemi razziali. Alcuni dei suoi brani pi\u00f9 famosi furono \"Wild Women Don't Have the Blues\", che ambiva alla libert\u00e0 sessuale delle donne, \"Last Mile Blues\", riguardante la pena di morte, e \"Pink Slip Blues\" che parlava del problema della disoccupazione. In questi anni Ida Cox ottenne enorme successo e popolarit\u00e0 tanto che la stessa Paramount le diede l'appellativo di \"Uncrowned Queen of the Blues\"\nA dispetto della grande depressione che colp\u00ec gli Stati Uniti, nel corso degli anni trenta la Cox continu\u00f2 ad esibirsi spesso dal vivo sebbene non abbia registrato molto altro materiale.\nNel 1934 collabor\u00f2 con Bessie Smith al musical \"Fan Waves\" all'Apollo Theatre mentre nel 1939 tenne dei concerti fissi al night club \"Cafe Society\" di New York. Quello stesso anno partecip\u00f2 al concerto di John Hammond \"From Spirituals to Swing\" tenutosi al Carnegie Hall ed inoltre collabor\u00f2 con altri numerosi musicisti per conto delle etichette Okeh e Vocalion Records.\nDopo aver subito un infarto, nel 1945 visse per un breve lasso di tempo a Chicago per poi stabilirsi definitivamente a Knoxville, Tennessee, con la figlia. Per pi\u00f9 di un decennio Cox lasci\u00f2 da parte la propria carriera musicale, esibendosi sporadicamente solo come cantante in chiesa. Nel 1961 esegu\u00ec la sua ultima registrazione per la Riverside Records; si trattava di \"Blues for Rampart Street\", un album che conteneva la collaborazione del sassofonista Coleman Hawkins.\nMor\u00ec di tumore il 10 novembre 1967."}
{"id": "1705894", "revid": "1566286", "url": "https://it.wikipedia.org/wiki?curid=1705894", "title": "Jaya Bachchan", "text": "Biografia.\nHa recitato in molte pellicole di Bollywood, alcune girate con il marito Amitabh Bachchan, dal quale ha avuto un figlio anch'egli attore, Abhishek.\nSi \u00e8 presa anche un lungo periodo di pausa dai riflettori dal 1981 al 1998.\nNegli ultimi anni ha recitato, in ruoli di contorno, in film molto famosi, come \"Kabhi Khushi Kabhie Gham\" nel 2001 e \"Tomorrow May Never Come\" nel 2003.\nHa ottenuto molti premi in patria, tra cui varie vittorie ai Filmfare Awards.\nDal punto di vista politico \u00e8 entrata a far parte del Samajwadi Party."}
{"id": "1705898", "revid": "62748", "url": "https://it.wikipedia.org/wiki?curid=1705898", "title": "Dieci Orsi", "text": "Famiglia.\nLa sua famiglia fu assalita e massacrata dai Teton Dakota quando il piccolo Parua-wasamen aveva circa due anni di et\u00e0, ed essendo considerato troppo piccolo egli fu abbandonato accanto ai cadaveri dei genitori, mentre un fratello di circa cinque anni veniva rapito e sarebbe cresciuto fra i Dakota; trovato ancora vivo dopo diversi giorni, il piccolo fu adottato da alcuni parenti\nGiovent\u00f9 e ascesa.\nL'odio per i Teton avrebbe precocemente trasformato il ragazzo in uno spericolato e famoso guerriero, uso attendere solitario nelle vicinanze degli accampamenti Dakota per uccidere a colpi di lancia i primi Teton che comparissero ai margini del villaggio, sicch\u00e9 intorno ai 15 anni egli avrebbe guidato in una simile incursione un piccolo gruppo di coetanei. Le doti di guerriero (tra l'altro ricevendo l'altissimo quanto insolito onore di uccidere in combattimento rituale, per sua stessa richiesta, il figlio invalido di un importante capo Dakota o, come riportato in altri racconti (posteriori di alcuni decenni), Ute, cos\u00ec permettendogli di morire da guerriero) resero possibile la sua ascesa fino a diventare il capo della banda Kethato (o Iethao) Yamparika alla quale appartenevano i genitori adottivi, ma, apparentemente, il padre non era pi\u00f9 in vita, morendo forse intorno al 1820, prima che il giovane capo stipulasse un accordo di pace con i tradizionali nemici Ute. All'inizio del decennio 1820', infatti, incontrata una banda Ute, i Kethato si preparavano al combattimento: la madre adottiva, ella stessa di nascita Ute, convinse il figlio a offrire una trattativa che avrebbe portato a sancire la pace tra i due gruppi.\nTra guerra e diplomazia: la pace tra Comanche e Kiowa e Cheyenne e Arapaho.\nFu capo principale della divisione Yamparika del popolo Comanche. Nonostante, per la disposizione pacifica seguita in et\u00e0 pi\u00f9 avanzata e per non avere partecipato alle guerre contro gli invasori bianchi, bench\u00e9 valoroso (come dimostr\u00f2 ampiamente nel corso delle guerre \"interindiane\" combattendo contro gli Ute, i Pawnee, nonch\u00e9, fino al 1840, gli Cheyenne e gli Arapaho), non sia ricordato come un grande combattente, Dieci Orsi, promotore della pace con gli Ute - insieme ai quali poi visse per qualche tempo, all'inizio del decennio 1820 -, e poi, nel 1840, insieme ai capi Kiowa Piccola Montagna (\"Dohasan\") e Orso Seduto (\"Satank\"), della pace e dell'alleanza tra Comanche e Kiowa da un lato e Cheyenne e Arapaho dall'altro, fu guerriero rinomato, coevo di altri grandi capi, decisamente pi\u00f9 intransigenti, quali Casacca-di-Ferro (\"Pohebits-quasho\"), della divisione Kwahadi, Testa Rasata (\"Wulea-boo\"), della divisione Kotsoteka, Albero Alto (\"Huupi-pahati\") e Bevanda-dell'Aquila (\"Quenah-evah\"), della divisione Nokoni, o Gobba-di-Bisonte (\"Poche-ha-quehip\", \"Pots\u0289nakwahip\u0289\") e Lupo Giallo (\"Isa-viah\"), della divisione Penateka. Nel decennio 1830's Dieci Orsi, all'epoca capo della banda Kethato (= Iehta'o) della divisione Yamparika Comanche, visse una latente rivalit\u00e0 con Dorso-di-Lupo (\"Isa-kwahip\"), noto anche come Gomito-di-Lupo (\"Isa-kiip\"), capo di un'altra banda locale gravitante nella North Canadian Valley. Rimane nel ricordo di indigeni e bianchi per i suoi commoventi discorsi, il suo linguaggio poetico e le sue abilit\u00e0 diplomatiche.\nTrattato di Fort Atkinson.\nNell'estate 1853 i Kiowa e i Comanche concordarono (27 luglio 1853) un nuovo trattato, per il quale gli Indiani concedevano agli Statunitensi il diritto di costruire piste, di stabilire depositi e stazioni e di proteggere gli emigranti che transitassero sul territorio Comanche e Kiowa, mentre il Governo federale si impegnava a distribuire agli Indiani merci, provviste, strumenti agricoli e altri beni per un valore di 18.000 dollari annuali, per un periodo di cinque anni o pi\u00f9 lungo, finch\u00e9 il Presidente lo ritenesse necessario o opportuno; il trattato fu firmato a Fort Atkinson da Testa Rasata, Dieci Orsi (\"Parrawasamen\", erroneamente trascritto come \"Parosawano\" e tradotto come Dieci Bacchette) e altri per i Comanche, Piccola Montagna e Orso Seduto, nonch\u00e9 alcuni capi minori, per i Kiowa, e Lupo Povero (\"Si-tah-le\") per i Kataka. Dopo che, nel 1854, il Governo texano ebbe assegnato ai Comanche una riserva (18.576 acri) sul Clear Fork del Rio Brazos, l'agente indiano Robert Neighbors riusc\u00ec a condurre in visita ai Penateka Comanche l\u00e0 insediati alcuni capi Comanche e Kiowa, ma l'iniziativa si risolse in un sostanziale fallimento.\nComanche e Confederati.\nDurante il 1861 i Comanche settentrionali (evidentemente gli Yamparika, presumibilmente i Nokoni e forse i Kotsoteka), accampati presso l'agenzia dell'Arkansas River insieme ai Kiowa e Kataka, agli Arapaho e agli Cheyenne, si batterono in varie occasioni contro gli Shoshoni e i Pawnee, prima di essere indirizzati a Fort Larned per la distribuzione annuale. Dichiarata la secessione degli Stati Confederati nel febbraio 1861, i \"Sudisti\" cercarono di accaparrarsi le simpatie degli Indiani del sud-ovest, e nell'agosto il Commissario per gli Affari Indiani del Governo Confederato, brig. gen. Albert Pike, si rec\u00f2 a Fort Cobb, incontrando i delegati dei Comanche (capeggiati da Dieci Orsi \"Parra-wasamen\", Dorso-di-Cavallo \"Kiyou\", Spilla-d'Argento \"Tosawi\" e Strada Stellata \"Asa-havey\") e di altre nazioni (ma non quelli dei Kiowa, che rifiutarono di partecipare al concilio, intendendo continuare i loro attacchi nel Texas, e rimasero sordi anche alle sollecitazioni di Gobba-di Bisonte \"Pocheha-quehip\", minacciando anzi di attaccare la riserva e le trib\u00f9 ivi confinate); Pike stipul\u00f2 coi Comanche due trattati: il primo (12 agosto) con i Penateka della riserva, rappresentati da Ketumse (ipoteticamente identificabile, come capo principale, con il capo indicato nel documento come Kekarewa *), Tosawi e Asa-havey, e il secondo (13 agosto) con gli Yamparika, rappresentati da Parra-wasamen e, forse, da Tabananika e Isa-rosa, i Kotsoteka, rappresentati forse da Kuhtsu-tiesuat (verosimilmente identificabile con il capo indicato come Chocora *), Tasacowadi (verosimilmente identificabile con il capo indicato come Tecowewihpa *) e Mow-way (indicato come Maawe), i Nokoni, rappresentati da Quena-evah e Kiyou, nonch\u00e9 da due capi identificati come Kepahewa (He not-drinking-Water) e Chooshi o Chosewi (Growing Chief), e i superstiti Tanima e Tenawa (ormai aggregati ai Nokoni) rappresentati da Bowahquashu (Iron Jacket - indicato come Pohowiquasso ma non identificabile col defunto capo Kwahadi - e Keenatohpa, mentre gli Kwahadi, guidati da Peta-nocona, ormai implacabile quanto disperato dopo il rapimento della moglie e della figlia, Parra-ocoom, Kobay-oburra e, forse, Papi-wihtama, si mantenevano ostili a tutti i bianchi; nell'autunno il Congresso confederato stanzi\u00f2 64.862 dollari per far fronte agli obblighi contratti verso i Comanche, ma soltanto una parte dei Penateka si present\u00f2 all'agenzia. Nell'estate 1862 il col. J. H. Leavenworth, a Fort Larned, pur non giudicando \"male intenzionati\" gli Cheyenne e gli Arapaho, espresse ben pi\u00f9 gravi preoccupazioni a proposito dei Kiowa e dei Comanche, i quali furono tuttavia convinti a ritornare a Cimarron Crossing per la distribuzione delle razioni annuali ad opera dall'agente Samuel G. Colley in data 1 ottobre, nel frattempo dedicandosi alla caccia ai bisonti nella regione a nord dell'Arkansas River, e nel settembre furono censiti all'agenzia sull'Arkansas River 1.800 Comanche (Yamparika, Nokoni e, forse, Kotsoteka) insieme a 1.800 Kiowa e 500 Kataka; gli Kwahadi continuarono a muoversi liberamente negli Staked Plains, disdegnando i \"doni\" dei bianchi.\nTrattati di Little Arkansas e Medicine Lodge.\nDivenuto capo principale degli Yamparika Comanche, Dieci Orsi visit\u00f2 Washington per la prima volta nel 1863, rendendosi conto dello strapotere dei bianchi, ma non riusc\u00ec a far riconoscere dal governo statunitense i diritti del suo popolo.\nNel 1865, Dieci Orsi firm\u00f2 un trattato presso il Little Arkansas River nel Kansas, che dava vita a una riserva per i Comanches nell'area sudoccidentale dell'Oklahoma. \nAlla conferenza di Medicine Lodge tenuta nel 1867, Dieci Orsi tenne un discorso molto commovente, in cui espresse il suo malcontento per la vita nella riserva indiana, poich\u00e9, come ebbe a dire,\nTramonto delle speranze di pace nella libert\u00e0.\nTuttavia, i suoi tentativi di negoziato furono infruttuosi, e il governo americano decret\u00f2 che i Comanche dovessero cedere la maggior parte dei loro territori in cambio della piccola riserva a loro assegnata. Nel 1872, Dieci Orsi torn\u00f2 a Washington assieme a Spilla-d'Argento (\"Tosawi\"), capo dei Penateka Comanche, Dorso-di-Cavallo (\"Tirhaya-quehip\", \"Kiyou\"), capo principale dei Nokoni Comanche, e ad altri capi trib\u00f9, ma la speranza che le promesse governative fossero mantenute si rivel\u00f2 vana. Il suo stesso figlio, Piccolo Corvo (\"Tuwikaa-tiesuat\" o \"Hitetetsi\"), si schier\u00f2 con la fazione \"ostile\" della nazione Comanche, insieme a capi come Suono-dell'Alba (\"Tabananika\") e Lupo Bianco (\"Isa-rosa\"), della stessa divisione Yamparika, come Grosso Pezzo-di-Carne-Rossa (\"Piaru-ekaruhkapu\" o \"Pearua-akupakup\") e Punta-di-Freccia (\"Tahka\"), della divisione Nokoni, come Piccolo Bisonte (\"Kuhtsu-tiesuat\") e Piazzato-nel-mezzo o Irrompente-nel-mezzo (\"Mow-way\"), della divisione Kotsoteka, come Orso Maschio (\"Parra-o-coom\"), Cavallo Selvaggio (\"Kobay-o-burra\"), Cavallo Nero (\"Kobay-o-toho\") e il pi\u00f9 giovane Fragranza (\"Quanah\"), chiamato anche Aquila (\"Tseeta\"), (figlio del defunto, ma quasi leggendario, Vagabondo Solitario (\"Peta Nocona\")), della divisione Kwahadi, condottieri della resistenza Comanche contro l'invasione da parte dei bianchi nei decenni 1860' e 1870'. Disperato e ormai isolato dal suo stesso popolo per aver sottoscritto trattati sfavorevoli, pervicacemente insistendo nella sua politica di costante adeguamento alle pretese degli invasori, Dieci Orsi mor\u00ec nel 1873 a Fort Sill, nell'Oklahoma.\nAneddoti.\nDieci Orsi fu autore di uno dei discorsi pi\u00f9 significativi ed eloquenti alla conferenza di Medicine Lodge, rimasto famoso sopra tutti gli altri:"}
{"id": "1705901", "revid": "71433", "url": "https://it.wikipedia.org/wiki?curid=1705901", "title": "Evening", "text": ""}
{"id": "1705904", "revid": "158286", "url": "https://it.wikipedia.org/wiki?curid=1705904", "title": "Bocciola", "text": ""}
{"id": "1705906", "revid": "287204", "url": "https://it.wikipedia.org/wiki?curid=1705906", "title": "\u00c9dika", "text": "I suoi fumetti, pubblicati in riviste francesi come \"Pilote\", \"Charlie Mensuel\", \"Psikopat\" e \"Fluide Glacial\", sono stati tradotti in inglese (pubblicati dalla \"Knockabout Comics\"), spagnolo, tedesco (\"Alpha Comics\"), svedese (\"Epix\"), greco (nella rivista \"Babel\") e in Italia, negli anni ottanta, dove ha pubblicato diversi fumetti comico-demenziali per la rivista \"Totem Comic\" e vari volumi di raccolte intitolate \"Racconti scellerati\". Inoltre, nel 2010 le edizioni \"comma22\" hanno pubblicato il suo albo \"Tango Fetido\".\nIl personaggio chiave, tormentone di ogni sua striscia o saga, \u00e8 l'osceno gatto \"Clark Gh\u00e9ibol\" (\"Gaybeul\" in lingua originale) della famiglia \"Proko\"."}
{"id": "1705907", "revid": "1573940", "url": "https://it.wikipedia.org/wiki?curid=1705907", "title": "Eupodotis rueppelii", "text": "L'otarda di R\u00fcppell (Eupodotis rueppelii ()) \u00e8 un uccello della famiglia degli Otididi originario dell'Africa sud-occidentale. Deve il nome al naturalista tedesco Eduard R\u00fcppell.\nDescrizione.\nDimensioni.\nMisura 60 cm di lunghezza, ma non abbiamo alcun dato riguardante il peso.\nAspetto.\nL'otarda di R\u00fcppell presenta, secondo alcuni autori, due sottospecie, \"E. r. rueppelii\" ed \"E. r. fitzsimonsi\".\nIl maschio ha la testa e il collo di colore grigio-blu. La nuca e la parte superiore del collo sono \"beige\" chiaro. Il becco \u00e8 grigio. Diverse linee scure spiccano sulla regione della testa e del collo. Un sopracciglio nero, pi\u00f9 o meno continuo, si estende generalmente dal becco alla nuca. Una fascia nera parte dalla gola fino alla zona alta del petto e un'altra scende dalla nuca verso il dorso. La parte superiore del corpo \u00e8 marrone, il ventre e il petto sono color crema. Le zampe e le tre dita sono giallastre. Durante il periodo nuziale i colori sono pi\u00f9 sgargianti. La femmina ha disegni della testa molto meno contrastanti e un piumaggio pi\u00f9 opaco. La banda nera sulla gola \u00e8 pi\u00f9 sottile. I giovani assomigliano alle femmine. Questa specie pu\u00f2 essere confusa solamente con l'otarda di Vigors (\"Eupodotis vigorsii\"), dalla quale si distingue per la colorazione molto pi\u00f9 chiara delle zone inferiori.\nCome \u00e8 facile immaginare, nelle grandi distese desertiche in cui vivono, non \u00e8 facile distinguerle correttamente.\nVoce.\nIl suo canto \u00e8 grave, ritmato, simile a quello di una rana. Consiste di due o tre sillabe \"kraak-rak\" o \"crook-rak-rak\". La prima sillaba \u00e8 pi\u00f9 accentuata e pi\u00f9 grave. Questo canto viene emesso all'aurora e al crepuscolo. Le coppie cantano in duetto emettendo un profondo e risonante \"waaa-a-re-e, waaa-a-re-e...\" Il maschio emette la prima nota, alla quale la femmina risponde con tre vocalizzazioni.\nIl suo canto \u00e8 simile a quello di \"Eupodotis vigorsii\", ma \u00e8 un po' pi\u00f9 forte di volume.\nBiologia.\nViene avvistata quasi sempre in piccoli gruppi di due o tre individui. Terminato l'allevamento dei giovani, pu\u00f2 formare piccoli gruppi di sette o pi\u00f9 individui. Quando viene disturbata si allontana correndo, ma si alza in volo volentieri quando \u00e8 sotto pressione, di solito atterrando lontano dal suo luogo di involo.\nVolo.\nA causa della sua morfologia, questa specie \u00e8 pi\u00f9 adatta a camminare e correre che a volare.\nAlimentazione.\nL'otarda di R\u00fcppell \u00e8 onnivora. Si nutre di insetti, di foglie e di semi. Va in cerca di cibo sul terreno e ama in particolar modo le piante succulente. Cattura in volo la maggior parte degli invertebrati di cui si nutre, vale a dire farfalle, api, vespe, cavallette e formiche.\nRiproduzione.\nL'otarda di R\u00fcppell \u00e8 monogama. Le coppie si formano per tutta la vita. La femmina depone da uno a tre uova di colore rosa. Il nido viene costruito in una leggera depressione che ha scavato grattando il terreno e poi rivestito con fichi, paglia e foglie. Il nido viene spesso costruito al riparo di un cespuglio, cos\u00ec da proteggere i piccoli da potenziali predatori.\nIl periodo di allevamento dei giovani si protrae da settembre a febbraio.\nDistribuzione e habitat.\nL'otarda di R\u00fcppell \u00e8 quasi endemica dell'Africa sud-occidentale, dove abita le regioni semidesertiche ove vi siano distese ciottolose e ghiaiose.\nIl suo areale ricopre la Namibia e l'Angola sud-occidentale.\nTassonomia.\nNe vengono riconosciute due sottospecie:\nConservazione.\n\u00c8 difficile valutare con precisione le dimensioni della sua popolazione, ma l'otarda di R\u00fcppell viene classificata come \u00abspecie a rischio minimo\u00bb (\"Least Concern\") sulla lista rossa della IUCN."}
{"id": "1705909", "revid": "1702319", "url": "https://it.wikipedia.org/wiki?curid=1705909", "title": "Santuario della Madonna della Bocciola", "text": "Il santuario della Madonna della Bocciola si trova a Vacciago, frazione di Ameno in provincia e diocesi di Novara. \nStoria.\nIl santuario ricorda quello che la Chiesa cattolica considera un miracolo: l'apparizione di Maria ad una pastorella di nome Giulia Manfredi nel 1543. \nSecondo la tradizione religiosa la Madonna promise, tramite la veggente, favori dal Cielo qualora gli abitanti di questo paesino, situato sulla riviera orientale del Lago d'Orta, avessero pregato e si fossero astenuti dal lavoro il sabato, in preparazione alla domenica. Gradualmente il santuario crebbe e prese la forma attuale in stile neoclassico. "}
{"id": "1705910", "revid": "287204", "url": "https://it.wikipedia.org/wiki?curid=1705910", "title": "Howard (Dakota del Sud)", "text": "Howard \u00e8 un comune (\"city\") degli Stati Uniti d'America e capoluogo della contea di Miner nello Stato del Dakota del Sud. La popolazione era di 858 abitanti al censimento del 2010.\nGeografia fisica.\nHoward \u00e8 situata a (44.010422, -97.526435).\nSecondo lo United States Census Bureau, la citt\u00e0 ha una superficie totale di 2,47 km\u00b2, dei quali 2,47\u00a0km\u00b2 di territorio e 0\u00a0km\u00b2 di acque interne (0% del totale).\nStoria.\nIl primo insediamento pionieristico a Howard fu creato nel 1879, tuttavia la citt\u00e0 di Howard fu fondata nel 1882, poco dopo che la Southern Minnesota Railway fu estesa a quel punto. La citt\u00e0 prese il nome da Howard Farmer, un colono pioniere. Nel 1883, quando furono organizzate le contee di Miner e Sanborn, la citt\u00e0 fu nominata capoluogo della contea di Miner.\nUna delle prime fotografie conosciute di un tornado \u00e8 un'immagine del tornado di Howard del 1884.\nLa prima biblioteca pubblica nel Territorio del Dakota era la Howard Public Library, fondata nel 1886.\nHoward \u00e8 diventato il primo comune nel Dakota del Sud a possedere e gestire le proprie turbine eoliche nel 2001.\nSociet\u00e0.\nEvoluzione demografica.\nSecondo il censimento del 2010, la popolazione era di 858 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 97,79% di bianchi, lo 0% di afroamericani, lo 0,12% di nativi americani, lo 0,12% di asiatici, lo 0% di oceanici, lo 0,58% di altre razze, e l'1,4% di due o pi\u00f9 etnie. Ispanici o latinos di qualunque razza erano l'1,28% della popolazione."}
{"id": "1705912", "revid": "79520", "url": "https://it.wikipedia.org/wiki?curid=1705912", "title": "Gancio (pallacanestro)", "text": "Il gancio, nella pallacanestro, \u00e8 un tipo di tiro. Chi tira di gancio, tiene il proprio corpo fra la palla e il difensore, stendendo il braccio che tiene il pallone dalla parte opposta e sopra la testa, mentre l'altro braccio (quello pi\u00f9 vicino al difensore) crea spazio per proteggere la palla; la mano che tira si piega quando il braccio \u00e8 completamente steso e verticale, puntando il pallone verso il canestro. Nel momento del tiro, inoltre, il giocatore stacca da terra con la gamba interna mentre alza quella corrispondente al braccio che tira, voltandosi verso il canestro mentre atterra dopo aver rilasciato il pallone.\nUna variante di questo gesto tecnico \u00e8 il semigancio (o mezzogancio), che si esegue staccando da terra con entrambi i piedi dopo un arresto; il giocatore in questo caso riatterra nella stessa posizione di quando salta.\nIl gancio e il semigancio sono tiri che vengono effettuati vicino a canestro e in particolare dai pivot quando ricevono palla in post-basso, in quanto la posizione della palla il pi\u00f9 lontano possibile dal difensore e la stazza di un giocatore d'area rendono questo tiro molto difficile da difendere e da stoppare. Questo gesto era diffusissimo nel basket degli anni '60, anche fra i giocatori di bassa statura, mentre nell'ultimo decennio la predilezione dei \"lunghi\" per la forza fisica al posto della tecnica (specie nella NBA) lo ha reso molto meno utilizzato.\nGancio cielo.\nIl movimento del gancio divenne il marchio di fabbrica del gioco del pi\u00f9 prolifico realizzatore nella storia della NBA, Kareem Abdul-Jabbar. L'assoluta perfezione tecnica con cui il giocatore lo eseguiva, unita alla sua imponente altezza di 218 centimetri e alla sua elevazione, resero il suo gancio un'arma devastante e quasi instoppabile visto che il tiro aveva spesso parabola per lo pi\u00f9 discendente verso il canestro, diventando l'incubo di ogni difensore dell'epoca e fonte di numerosi canestri ogni sera. A questo, si aggiunga che Abdul-Jabbar effettuava il suo gancio con invidiabile precisione anche di sinistro, e anche a distanze ragguardevoli dal canestro. La propriet\u00e0 tecnica con cui Abdul-Jabbar eseguiva il movimento, nonch\u00e9 l'eleganza del gesto, ne hanno fatto un tiro leggendario.\nL'altezza alla quale Abdul-Jabbar era solito rilasciare il pallone, praticamente irraggiungibile, fece rinominare il suo particolare gancio \"gancio cielo\". Con un \"gancio cielo\" Abdul-Jabbar super\u00f2 Wilt Chamberlain come primo realizzatore di ogni epoca nella NBA.\nPat Riley, coach di Abdul-Jabbar ai Lakers, descrisse il gancio cielo come ."}
{"id": "1705917", "revid": "697352", "url": "https://it.wikipedia.org/wiki?curid=1705917", "title": "Before the Flood", "text": "Before the Flood \u00e8 un doppio album live di Bob Dylan e The Band pubblicato nel 1974. L'album \u00e8 stato registrato durante il Bob Dylan &amp; The Band 1974 Tour, il primo tour intrapreso da Bob Dylan dopo l'incidente motociclistico accadutogli nei pressi della sua residenza di Woodstock."}
{"id": "1705921", "revid": "190578", "url": "https://it.wikipedia.org/wiki?curid=1705921", "title": "Emulsionatore", "text": "L'emulsionatore o polverizzatore \u00e8 un elemento presente sui carburatori, da avvitare nel circuito specifico e che nei carburatori motociclistici \u00e8 accolto dall'ugello erogatore, quest'elemento \u00e8 costruito in ottone.\nFunzione e funzionamento.\nL'emulsionatore ha la funzione di miscelare in modo ottimale il carburante con l'aria, permettendo una migliore e pi\u00f9 fine nebulizzazione e migliorando/velocizzando la combustione dello stesso con l'aria.\nPer poter miscelare i due elementi si utilizza un condotto ausiliario dell'aria, che viene sfruttato in modi diversi:\nPremessa.\nGli emulsionatori non sono tutti uguali e si differenziano per vari fattori, come:\nEmulsionatore per il minimo.\nL'emulsionatore per il minimo \u00e8 un cilindro con filettature a un'estremit\u00e0, mentre il resto \u00e8 cilindrico e munito di fori per l'aerazione dell'unico condotto centrale, tale componente va accompagnato da un getto.\nSu alcuni getti del minimo questi emulsionatori sono tutt'uno con il getto stesso, prendendo il nome di getto emulsionatore.\nEmulsionatore per il circuito d'avviamento.\nL'emulsionatore per il circuito d'avviamento \u00e8 un cilindro con filettature a un'estremit\u00e0, mentre il resto \u00e8 cilindrico e munito di fori per l'aerazione dell'unico condotto centrale, tale componente non ha bisogno di un ugello dato che \u00e8 integrato.\nQuesto tipo di emulsionatore non \u00e8 presente in qualsiasi carburatore, questo perch\u00e9 non tutti i carburatori hanno questo circuito che funge da arricchitore, difatti esistono diversi sistemi per compiere questa funzione.\nQuesto tipo d'emulsionatore non viene quasi mai cambiato, infatti non \u00e8 un componente vitale per il funzionamento del motore, in quanto \u00e8 escluso durante il suo funzionamento a regime, inoltre non \u00e8 sempre fondamentale per l'avviamento a freddo e difficilmente risulta di misura insufficiente.\nEmulsionatore per il massimo.\nL'emulsionatore per il massimo \u00e8 un cilindro con filettature a un'estremit\u00e0 (vicino al venturi), con l'altra estremit\u00e0 a testa di fungo, per evitare che l'emulsionatore entri pi\u00f9 del dovuto e per sigillare la vaschetta dal condotto dell'aria del massimo, che serve per miscelare la benzina.\nLe altre caratteristiche differiscono l'emulsionatore in:\nEmulsionatore soffiato (tipo due tempi).\nQuesto tipo d'emulsionatore \u00e8 utilizzabile solo su motori a due tempi, le sue caratteristiche sono d'avere un corpo centrale privo di fori (escluso il foro centrale dell'emulsionatore) e d'avere l'ugello erogatore prominente nel condotto (tubo cilindrico), per questo motivo viene chiamato anche emulsionatore non aerato.\nQuesto tipo d'emulsionatore riceve l'aria da un circuito aria per il circuito del massimo, dove tale circuito va a terminare alla base dell'ugello erogatore, per poter migliorare ulteriormente la miscelazione, viene utilizzato un ugello del carburatore rialzato (presenta una fenestratura sul lato diretto al motore), che ricopre l'emulsionatore.\nEmulsionatore ventilato (tipo quattro tempi).\nQuesto tipo d'emulsionatore \u00e8 utilizzabile su qualsiasi motore a carburatore, le sue caratteristiche sono d'avere un corpo centrale munito di fori (escluso il foro centrale dell'emulsionatore) e dall'assenza dell'ugello erogatore prominente nel condotto (ad eccezione di alcuni rari casi), per questo motivo viene chiamato anche emulsionatore aerato.\nQuesto tipo d'emulsionatore riceve l'aria da un circuito aria per il circuito del massimo, dove tale circuito va a terminare nella parte centrale dell'emulsionatore, che \u00e8 munita di fori calibrati per la polverizzazione.\nCostruzione.\nL'emulsionatore pu\u00f2 essere creato in vari modi:\nEffetti sulla carburazione.\nL'emulsionatore a seconda del tipo influisce in vari modi sulla carburazione:\nEmulsionatore del minimo.\nL'emulsionatore del minimo deve essere della stessa misura del getto del minimo, in caso contrario con un emulsionatore di misura maggiore si ha uno smagrimento, mentre con una misura minore si ha un lieve arricchimento di carburante aspirato.\nSi pu\u00f2 influire su questo emulsionatore tramite:\nEmulsionatore d'avviamento.\nL'emulsionatore d'avviamento interviene sul circuito d'avviamento con:\nQuesto emulsionatore appartenendo a un circuito molto semplice e poco importante difficilmente necessita d'essere sostituito.\nEmulsionatore del massimo.\nL'emulsionatore del massimo influisce sulla carburazione con:\na all'aspirazione per tutto l'arco di funzionamento, a seconda se si \u00e8 aumentato o ridotto il diametro del condotto dell'emulsionatore.\nLe altre caratteristiche che modificano la carburazione sono tipiche per tipologia di emulsionatore e per risposta all'apertura della valvola gas.\nEmulsionatore tipo a due tempi.\nIn questo tipo di emulsionatore ha una due variabili tipiche:\nEmulsionatore tipo a quattro tempi.\nIn questo emulsionatore i fori presenti sulla parte centrale del corpo determinano la carburazione ai transitori, determinando una doppia variabile tipica:\nQuesta caratteristica permette a tale emulsionatore di poter influenza anche i transitori all'aumentare del regime, utilizzando una disposizione e dimensionamento dei fori (posti molto in alto subito sotto al livello del carburante), in modo che la camera anulare all'inizio piena di carburante si svuoti via via che il regime aumenta per effetto del liquido aspirato attraverso i fori stessi, in modo da avere una miscela ricca di carburante a inizio erogazione e via via si smagrisce all'aumentare del regime di funzionamento."}
{"id": "1705925", "revid": "1774108", "url": "https://it.wikipedia.org/wiki?curid=1705925", "title": "Adapalene", "text": "Adapalene \u00e8 un retinoide ad uso topico principalmente usato nel trattamento dell'acne ed \u00e8 anche usato (\"Off-Label\") per trattare la cheratosi pilare come altri problemi della pelle.\nIn Europa, sono disponibili solo la crema 0,1% e lo 0,3% gel. Adapalene \u00e8 attualmente commercializzato da Galderma con i nomi commerciali di Differin in alcuni paesi e Adaferin in India.\nUsi medici.\nSecondo le raccomandazioni della Global Alliance on Improveing Outcomes of Acne, i retinoidi come l'adapalene sono considerati terapia di prima linea nel trattamento dell'acne in monoterapia o in combinazione con il perossido di benzoile e / o un agente antimicrobico, come la clindamicina, per il massimo efficacia.Inoltre, l'adapalene, come altri retinoidi, aumenta l'efficacia e la penetrazione di altri farmaci topici per l'acne che vengono utilizzati in combinazione con i retinoidi topici e accelera il miglioramento dell'iperpigmentazione post-infiammatoria causata dall'acne. A lungo termine, pu\u00f2 essere utilizzato come terapia di mantenimento.\nMentre l'adapalene \u00e8 spesso ritenuto il meno efficace dei farmaci retinoidi, due studi multicentrici randomizzati in doppio cieco hanno dimostrato che l'uso di lozione allo 0,1% di adapalene per dodici settimane ha migliorato l'acne infiammatoria e non infiammatoria e ha ridotto il conteggio totale delle lesioni da basale nei pazienti nel gruppo di trattamento.\nUsi Off label.\nAdapalene ha la capacit\u00e0 unica di inibire la differenziazione dei cheratinociti e ridurre la deposizione di cheratina. Questa propriet\u00e0 rende l'adapalene un trattamento efficace per la cheratosi pilare e i calli. Pu\u00f2 essere usato dagli uomini sottoposti a ripristino del prepuzio per ridurre la cheratina in eccesso che forma uno strato sull'esterno del pene umano dopo la circoncisione. Altre indicazioni non approvate dalla FDA che sono state riportate in letteratura includono il trattamento della verruca vulgaris, del mollusco contagioso, della malattia di Darier, del fotoinvecchiamento, dei disturbi dei pigmenti, delle cheratosi attiniche e dell'alopecia areata.\nEffetti collaterali.\n\u00c8 comune (tra l'1% e il 10% degli utenti)provare una breve sensazione di calore o bruciore, nonch\u00e9 pelle secca, desquamazione e arrossamento durante le prime 2-4 settimane di utilizzo del farmaco. Questi effetti sono considerati lievi e generalmente diminuiscono nel tempo. Qualsiasi reazione allergica grave \u00e8 rara. Inoltre, dei tre retinoidi topici, l'adapalene \u00e8 spesso considerato il pi\u00f9 tollerabile.\nInterazioni.\nAdapalene ha dimostrato di migliorare l'efficacia della clindamicina topica, sebbene anche gli effetti avversi siano aumentati. L'applicazione del gel di adapalene sulla pelle 3\u20135 minuti prima dell'applicazione della clindamicina migliora la penetrazione della clindamicina nella pelle, il che pu\u00f2 migliorare l'efficacia complessiva del trattamento rispetto alla sola clindamicina.\nFarmacologia.\nA differenza della tretinoina retinoide (Retin-A), l'adapalene ha anche dimostrato di mantenere la sua efficacia se applicato contemporaneamente al perossido di benzoile a causa della sua struttura chimica pi\u00f9 stabile. Inoltre, la fotodegradazione della molecola \u00e8 meno preoccupante rispetto alla tretinoina e al tazarotene.\nFarmacocinetica.\nL'assorbimento di adapalene attraverso la pelle \u00e8 basso. Uno studio con sei pazienti con acne trattati una volta al giorno per cinque giorni con due grammi di crema di adapalene applicata su 1.000 cm2 di pelle non ha trovato quantit\u00e0 quantificabili, o meno di 0,35 ng / mL di farmaco, nel sangue dei pazienti plasma.Studi clinici controllati su utilizzatori cronici di adapalene hanno riscontrato che i livelli di farmaco nel plasma dei pazienti sono di 0,25 ng / mL.\nFarmacodinamica.\nL'adapalene topico penetra dapprima nel follicolo pilifero e si lega ai recettori dell'acido retinoico nucleare (ovvero recettore beta e gamma dell'acido retinoico).Questi complessi quindi legano il recettore del retinoide che regola la trascrizione genica legandosi a specifici siti di DNA che portano alla normalizzazione della differenziazione dei cheratinociti consentendo una riduzione nella formazione dei microcomedoni, una riduzione dell'ostruzione nei pori e un aumento del turnover cellulare. L'adapalene \u00e8 anche considerato un agente antinfiammatorio, poich\u00e9 sopprime la risposta infiammatoria stimolata dalla presenza di Cutibacterium acnes, e inibisce sia l'attivit\u00e0 lipossigenasi che il metabolismo ossidativo dell'acido arachidonico nelle prostaglandine . \nAdapalene si lega selettivamente al recettore beta dell'acido retinoico e al recettore gamma dell'acido retinoico quando applicato sulla pelle. Il suo agonismo del sottotipo gamma \u00e8 in gran parte responsabile degli effetti osservati dell'adapalene. Infatti, quando l'adapalene viene applicato in associazione con un antagonista del recettore gamma dell'acido retinoico, l'adaptalene perde la sua efficacia clinica.\nLa retinizzazione \u00e8 un fenomeno temporaneo comune riportato dai pazienti quando iniziano il trattamento con retinoidi. Entro il periodo iniziale di trattamento, la pelle pu\u00f2 diventare rossa, irritata, secca e pu\u00f2 bruciare o prudere dall'applicazione del retinolo; tuttavia, questo tende a risolversi entro quattro settimane con l'uso una volta al giorno."}
{"id": "1705926", "revid": "1431409", "url": "https://it.wikipedia.org/wiki?curid=1705926", "title": "Miranda Bonansea", "text": "Biografia.\nFiglia di Piero Bonansea, fotografo di Casa Savoia, crebbe a Roma con la famiglia dello zio Guido Garavaglia, amministratore di compagnie teatrali e cugino di Leo Garavaglia, attore e doppiatore degli anni trenta. Inizi\u00f2 gi\u00e0 da piccola a frequentare con lo zio sia il palcoscenico che i set cinematografici, esordendo quindi a 8 anni, nel 1934, nel film \"La cieca di Sorrento\", di Nunzio Malasomma.\nConosciuta anche con il nome d'arte di Miranda Garavaglia, si afferm\u00f2 come l'attrice bambina di maggior successo del cinema italiano degli anni trenta, la cui strada sar\u00e0 seguita quindi nei primi anni quaranta da Mari\u00f9 Pascoli.\nDefinita \"la Shirley Temple italiana\", nel film \"Fermo con le mani\" del 1937, diretto da Gero Zambuto, fu vestita e pettinata per volere della produzione come la Temple, di cui la Bonansea era da anni la doppiatrice italiana ufficiale.\nFrequenti furono, negli anni trenta, le partecipazioni a programmi radiofonici dell'EIAR, sia come ospite che come attrice interprete di parti infantili e, da adulta, nelle commedie e radiodrammi della Rai sino ai primi anni sessanta. Lavor\u00f2 anche in teatro, recitando nel 1940 in una commedia di Thornton Wilder, con la regia di Gerardo Guerrieri.\nNella stagione radiofonica 1942-1943 fece parte del cast della popolare trasmissione settimanale \"Terziglio\", che proponeva un diverso tema di costume ad ogni puntata; tra gli autori figuravano Federico Fellini, Marcello Marchesi, Nicola Manzari, Edoardo Anton, Dino Falconi, e tra gli attori Giulietta Masina, Mario Riva, Nunzio Filogamo, Rocco D'Assunta.\nDopo aver esordito nel doppiaggio nel 1932 agli studi Paramount di Saint-Maurice, dalla met\u00e0 degli anni trenta doppi\u00f2, con la CDC, numerose famose attrici, fra cui la gi\u00e0 citata Shirley Temple, June Allyson, Jean Simmons, Jane Powell, Marilyn Monroe, Judy Garland (ne \"Il mago di Oz\").\nTermin\u00f2 la sua professione di doppiatrice nel 2009, quando si ritir\u00f2 dopo ben 77 anni d'attivit\u00e0 (\u00e8 stata in assoluto la doppiatrice italiana dalla carriera pi\u00f9 longeva).\nIl suo ultimo doppiaggio \u00e8 stato quello di Betty White nel ruolo di Ann Douglas nella soap opera \"Beautiful\".\nFu sposata dal 1952 al 1962 con il cantante Claudio Villa, da cui ebbe il figlio Mauro.\nMuore il 10 febbraio 2019 a Roma, all\u2019et\u00e0 di 92 anni."}
{"id": "1705930", "revid": "1656773", "url": "https://it.wikipedia.org/wiki?curid=1705930", "title": "Caldora", "text": "La famiglia Caldora (denominata in francese \"Candole\" o \"Candolle\", talvolta preceduti dalla preposizione \"de\" o \"De\", e in latino \"Candola\" o \"Candol\") \u00e8 stata una famiglia nobile italiana e francese. Fu una delle sette grandi casate del Regno di Napoli.\nStoria.\nLa famiglia Caldora \u00e8 stata un'antica famiglia nobile di cavalieri originaria della Provenza, una regione situata nel sud-est della Francia. Il suo nome derivava dal feudo di \"Chaudol\" (oggi frazione del comune di La Javie), situato nel distretto di Digne-les-Bains appartenente alla Contea di Provenza, che era di loro propriet\u00e0. Il fondatore della famiglia fu Ponzio Caldora (\"Pons Candole\"), il quale fu barone di Peynier nel 1184 e si spos\u00f2 con una dama della casata dei \"d'Andalusia\", il cui nome \u00e8 ignoto, dando cos\u00ec inizio alla propria discendenza. A partire dalla seconda met\u00e0 del XIII secolo, la famiglia si divise in due rami, il ramo francese, il quale rimase in Provenza, e il ramo italiano, il pi\u00f9 noto tra i due, che si trasfer\u00ec in Italia al seguito del Re Carlo I d'Angi\u00f2, col quale era imparentato, per prendere parte alla conquista del Regno delle Due Sicilie. Da quest'ultimo ramo uscirono durante il Regno di Napoli valorosi condottieri e capitani di ventura, tra cui Jacopo/Giacomo I Caldora, il quale fu il pi\u00f9 celebre della dinastia. Il ramo italiano si estinse nel 1552 con Berlingiero III Caldora, che mor\u00ec senza eredi mentre era intento ad attraversare il fiume Stura di Demonte. Di questo ramo sopravvisse fino alla fine del XVII secolo il ramo collaterale dei \"Malandrino\", comprendente i baroni di Carpineto Sinello, Morcone e Santa Croce di Magliano, originatosi intorno al 1410 da Domenico Caldora, il quale fu disconosciuto dal suddetto Jacopo Caldora, suo cugino, per essere stato coinvolto nell'omicidio di un suo parente, comportamento che gli valse l'assegnazione di tale appellativo. Quanto al primo ramo, quello francese, il cui primo componente Pietro II Caldora (\"Pierre II Candole\"), in particolare, aveva seguito anch'esso il Re Carlo I d'Angi\u00f2 nella sua spedizione militare in Italia e fatto poi ritorno in Francia, questo gener\u00f2 vari membri che ricoprirono cariche importanti nella magistratura di Marsiglia e nella marina francese. Da questo ramo ebbe origine il ramo collaterale svizzero, chiamato cos\u00ec poich\u00e9 i propri membri emigrarono e vissero interamente a Ginevra, in Svizzera, per motivi di religione. Tra i membri di questo ramo collaterale si distinse durante la Restaurazione Augustin Pyrame de Candolle, il quale fu un importante botanico e micologo. Il ramo francese e il suo ramo collaterale ginevrino si estinsero rispettivamente verso la fine del XIX secolo e intorno al 1950.\nAlbero genealogico.\nDi seguito \u00e8 riportato l'albero genealogico dei \"pi\u00f9 noti\" membri del ramo italiano (ramo principale) della famiglia Caldora:\nStemma e motto.\nLo stemma della famiglia Caldora era costituito da uno scudo francese antico inquartato di oro al 1\u00ba ed al 4\u00ba quarto e di azzurro al 2\u00ba ed al 3\u00ba. In seguito lo stemma venne mutato in uno scudo francese moderno mantenendo inalterata la propria costituzione interna.\nIl motto della famiglia Caldora era originariamente costituito da un'esclamazione francese, \"Aide Dieu au bon chevalier!\", che tradotta significa \"Aiuta Dio il buon cavaliere!\". In seguito Jacopo Caldora, membro pi\u00f9 celebre della dinastia, ne adott\u00f2 uno proprio, che venne adottato anche dai propri discendenti, costituito da un celebre verso biblico di Davide, \"Coelum coeli Domino, terram autem dedit filiis hominum\", che tradotto significa \"Il cielo al Signore del cielo, ma la terra fu data ai figli degli uomini\", con cui intendeva dire che \"La terra \u00e8 di coloro che hanno la forza necessaria per annetterla ai propri domini\", il quale motto rispecchiava il contenuto del suo stemma: l'oro simboleggiava la terra, l'azzurro il cielo. Quest'ultimo motto veniva fatto incidere sulle barde e sui finimenti dei propri cavalli.\nFeudi.\nLa famiglia possedeva un totale di oltre 56 feudi, distribuiti per la maggior parte in Abruzzo e in Molise, suddivisi in ducati, marchesati, contee e baronie.\nDimore.\nDi seguito \u00e8 riportato un elenco non completo delle dimore abitate dalla famiglia Caldora:"}
{"id": "1705933", "revid": "767487", "url": "https://it.wikipedia.org/wiki?curid=1705933", "title": "Guerrino Rossi", "text": "Carriera.\nCalciatore.\nCresce nel in IV Serie per passare, nel 1951 nella Cremonese. Nel 1955 vince la classifica dei marcatori della Serie C, a pari merito con Luigi Bretti del , con 16 reti.\nAcquistato l'anno successivo dalla del piacentino Sandro Puppo, esordisce con i bianconeri in Serie A nella prima di campionato, il 18 settembre 1955, con un 2 a 2 contro la SPAL. Rimane la sua unica presenza con i bianconeri di Torino, che a fine stagione lo cedono al , con cui realizza 24 reti in due stagioni di Serie C. Nella stagione 1958-1959 passa alla Sanremese, con cui si laurea vice capocannoniere del girone A della Serie C con 18 reti, appaiato con Eugenio Fantini del . Nel 1959 la Juventus, ancora proprietaria del cartellino, lo cede definitivamente alla SPAL, contro cui aveva esordito in Serie A quattro anni prima, voluto da Paolo Mazza. Nella squadra ferrarese, insieme a diversi altri giocatori provenienti dalla Serie C (Micheli, Picchi, Balleri, Nobili), gioca come centravanti titolare, realizzando 5 reti nelle prime 3 partite, tra cui due reti nella vittoria per 3-0 sul campo del , alla prima giornata. In tutto saranno 9 le reti segnate da Rossi, come quelle segnate da Massei, ed il cannoniere spallino di quella stagione sar\u00e0 Morbello con 12 centri, nella stagione che vede i biancoazzurri conquistare il quinto posto.\nAl termine del campionato Mazza cede Rossi al Cagliari, con cui realizza 18 reti, tra cui le 4 realizzate contro il , senza per\u00f2 centrare la promozione. Nella stagione successiva passa al dove realizza 7 reti, prima di proseguire la carriera con un fugace ritorno a Cremona e, a novembre del 1962, con il Vittorio Veneto, tutte in Serie C. Conclude l'attivit\u00e0 agonistica nel Leoncelli di Vescovato, tra i dilettanti, come allenatore-giocatore.\nIn carriera ha totalizzato 23 presenze e 9 reti in Serie A.\nAllenatore.\nTerminata la carriera agonistica, intraprende quella di allenatore. Tra il 1968 e il 1973 \u00e8 allenatore in seconda al , prima di passare sulla panchina del Sant'Angelo. Rimane sulla panchina barasina per due stagioni, conquistando la promozione in Serie C nel 1974. In seguito allena il Suzzara, il Fidenza e il Fiorenzuola: con i valdardesi raggiunge le finali per la promozione in Serie D nel 1981, e nella stagione successiva viene esonerato a causa dei risultati negativi ottenuti.\nDopo aver guidato i cremonesi del Tandem Due Victor, nel campionato di Promozione Lombardia 1985-1986 subentra a Patrizio Bonaf\u00e8 sulla panchina del Caorso, senza evitarne la retrocessione."}
{"id": "1705934", "revid": "15297242", "url": "https://it.wikipedia.org/wiki?curid=1705934", "title": "V35 Florida", "text": ""}
{"id": "1705935", "revid": "61051", "url": "https://it.wikipedia.org/wiki?curid=1705935", "title": "Eupodotis humilis", "text": "Lotarda umile (Eupodotis humilis ()), detta anche outarde somalienne (francese) o sis\u00f3n somal\u00ed (spagnolo), \u00e8 una specie di uccello della famiglia Otididae. Vive in Etiopia e Somalia, nelle boscaglie e nelle praterie aride. \u00c8 minacciata dalla distruzione dell'habitat."}
{"id": "1705936", "revid": "591470", "url": "https://it.wikipedia.org/wiki?curid=1705936", "title": "Barchessa di Villa Monza", "text": ""}
{"id": "1705940", "revid": "729019", "url": "https://it.wikipedia.org/wiki?curid=1705940", "title": "Bour\u00e9e", "text": "Bour\u00e9e \u00e8 un brano strumentale del 1969 dei Jethro Tull, presente nell'album Stand Up, riarrangiamento di Ian Anderson della Suite per liuto n\u00b0 1 BWV 996 di J.S. Bach. Fu pubblicato come singolo nel 1970.\nSicuramente uno dei pezzi pi\u00f9 famosi della band, strana cosa se si pensa che \u00e8 un pezzo strumentale e dominato esclusivamente da due strumenti: il flauto traverso e il basso.\n\"Bour\u00e8e\" \u00e8 un arrangiamento di una Bourr\u00e9e di Johann Sebastian Bach, (uno dei compositori preferiti da Ian Anderson), e si tratta di una danza tratta dalla suite per liuto catalogata BWV 996.\nUna curiosit\u00e0 raccontata dallo stesso Ian Anderson durante il concerto registrato sul DVD \"Living with the Past\" riporta che egli non abbia mai sentito la versione originale per intero, ma che l'idea di comporre questo pezzo gli sia venuta grazie ad un ragazzo che abitava nel piano di sotto e che non faceva altro che suonare la \"Bourr\u00e9e\" di Bach alla chitarra finch\u00e9 non arrivava ad un punto in cui non riusciva pi\u00f9 a continuare e quindi ricominciava daccapo. In effetti il pezzo di Anderson consiste di tre parti: il pezzo classico originale, una parte centrale di improvvisazione e infine una ripresa del tema originale con la sovrapposizione di due flauti.\nUna versione natalizia \u00e8 presente nel \"Christmas Album\" dei Jethro Tull, pubblicato nel 2003."}
{"id": "1705941", "revid": "254059", "url": "https://it.wikipedia.org/wiki?curid=1705941", "title": "Chiesa di Sant'Eufemia", "text": ""}
{"id": "1705946", "revid": "729019", "url": "https://it.wikipedia.org/wiki?curid=1705946", "title": "Sindrome di Keppen-Lubinsky", "text": "Sindrome di Keppen-Lubinsky \u00e8 il nome dato a un'entit\u00e0 sindromica poco caratterizzata e poco discussa: ad oggi solo tre casi son stati descritti, cosa che non consente unanimit\u00e0 nel darle una propria dignit\u00e0 nosologica.\nTale quadro \u00e8 stato osservato dalla dottoressa Laura Davis Keppen e dal dottor Mark Lubinsky nel 1994 nello stato dell'Iowa (USA) su di un bambino con:\ned \u00e8 riportato in un testo di Genetica Clinica.\nNel 2003 un gruppo italiano ha pubblicato un articolo su un secondo caso, a prima vista simile e apparentemente non collocabile in altri quadri sindromologici.\nNel 2009 \u00e8 stato osservato un altro caso in Israele."}
{"id": "1705953", "revid": "115449092", "url": "https://it.wikipedia.org/wiki?curid=1705953", "title": "Morello (cavallo)", "text": "Il morello \u00e8 un mantello equino completamente nero che caratterizza alcune razze, come il Frisone e il Murgese (nei quali non sono ammesse macchie bianche); il morello (gene E) \u00e8 dominante autosomico nei confronti del sauro (gene e).\nI cavalli dal mantello morello presentano pelo nero cos\u00ec come la pelle e gli occhi."}
{"id": "1705955", "revid": "1149807", "url": "https://it.wikipedia.org/wiki?curid=1705955", "title": "Crash Boom Bang!", "text": "Crash Boom Bang!, conosciuto in Giappone come , \u00e8 un videogioco per Nintendo DS della serie di \"Crash Bandicoot\" basato sul genere \"party\". \u00c8 il primo titolo della serie sviluppato in Giappone e ad essere pubblicato su Nintendo DS.\nTrama.\nPrologo.\nI bandicoot hanno ricevuto un invito e sebbene sia indirizzato a Coco, tutti i bandicoot vi prenderanno parte. Crash sta gi\u00e0 pensando a come impiegare il denaro del premio. Il Visconte stava creando un luogo di vacanza in Tasmania, quando ha trovato la mappa di un'antica citt\u00e0 contenente il Cristallo dei Megapoteri: si \u00e8 subito messo in viaggio alla sua ricerca, ma \u00e8 stato sopraffatto dai numerosi enigmi. Perci\u00f2 ha riunito tutte le creature pi\u00f9 forti e intelligenti del mondo col pretesto di una gara, per fare in modo che trovino il cristallo per lui. Ma anche il brillante Dottor Neo Cortex \u00e8 incluso nella lista degli invitati: avendo saputo del cristallo, intende accaparrarselo per realizzare i suoi sogni di dominio planetario. Qualunque siano le intenzioni dei concorrenti, la World Cannonball Race sta per iniziare.\nStoria.\nDurante lo sviluppo di un resort in Tasmania il Visconte trova una mappa di un'antica citt\u00e0 che contiene il favoloso Cristallo dei Megapoteri. Tenta di trovarlo da solo, ma a causa della grande quantit\u00e0 di enigmi, fallisce miseramente. Nel resort, il Visconte decide di riunire un gruppo di personaggi pi\u00f9 forti e pi\u00f9 intelligenti del mondo e di convincerli a trovare il Cristallo per lui. Invia un invito a Coco Bandicoot, invitando lei e Crash alla World Cannonball Race, dove il vincitore guadagna $100.000.000.\nLa gara inizia in una Citt\u00e0 Portuale, con i vincitori che viaggiano in barca verso un grande deserto. La leggenda vuole che quattro tavolette di pietra siano sepolte da qualche part nel deserto, e i concorrenti vengono inviati a scavare per loro e portarli al Visconte. Secondo le tavolette di pietra, l'effettiva posizione del Cristallo \u00e8 nascosta da qualche parte sull'antica mappa. Prima che poteva approfondire ulteriormente la questione, il dottor Neo Cortex si lancia e afferra la mappa. Mentre i due lottano per la mappa, la mappa viene fatta a brandelli.\nCortex invia i suoi fedeli Assistenti di Laboratorio per trovare i pezzi della mappa sparsi in tutta la Grande Citt\u00e0 e portarli da lui. Ora che i concorrenti conoscono la mappa, il Visconte decide di rivelare le sue vere intenzioni: il Cristallo dei Megapoteri pu\u00f2 concedere un unico desiderio a chi lo ottiene, e il Visconte \u00e8 disposto a dare una grande somma di denaro a coloro che lo aiutano a trovarlo. Trovare il Cristallo dei Megapoteri \u00e8 impossibile senza la Chiave Finale, cos\u00ec il Visconte sali sul suo aereo per recarsi nell'Oceano Atlantico settentrionale alla ricerca della Chiave Finale. Ma l'aereo \u00e8 pieno, e solo un numero selezionato di concorrenti \u00e8 in grado di salire a bordo. Spinti verso il cielo da un Vulcano esplosivo, i concorrenti sono in grado di salire sull'aereo del Visconte.\nSulla nave del Visconte, il Visconte racconta al gruppo la storia di un esploratore che trov\u00f2 la Chiave Finale, ma non \u00e8 riuscito a trovare il Cristallo. Quell'esploratore torn\u00f2 in patria per raccogliere i suoi pensieri, la sua nave si schiant\u00f2 contro un iceberg e affond\u00f2, portando il nonno del Visconte affondo in una tomba acquosa. \" Sembra un film \", osserva uno dei presenti. Il Visconte dice loro di tuffarsi nella nave affondata e di recuperare la Chiave Finale, con loro grande sorpresa, considerando le temperature quasi gelide. Nonostante ci\u00f2, il gruppo \u00e8 in grado di trovare la Chiave Finale prima di congelarsi a morte. Con tutti i pezzi del puzzle a portata di mano, il Visconte entra vittoriosamente nella Torre, dove il Cristallo dei Megapoteri attende il suo proprietario. Proprio mentre il Visconte stava per esprimere il suo desiderio, Crash gli si para davanti ed esprime il suo desiderio che \u00e8 una pioggia di Frutti Wumpa, con grande dispiacere del Visconte. \" Possa la pace prelevare sulla Terra\", gli dice Coco.\nModalit\u00e0 di gioco.\nNel titolo sono presenti 40 minigiochi, tra cui uno dove si raccolgono mele che cadono dal cielo, uno dove si sta dentro una palla e occorre percorrere un labirinto sospeso in un enorme lago di lava. Oltre ai minigiochi, si potranno fare scommesse: dove mentre due avversari si sfidano, si pu\u00f2 scommettere su uno dei due.\nPersonaggi.\nNel gioco compaiono i seguenti personaggi:\nLivelli.\nIn questo gioco i livelli sono solo 6, ambientati:"}
{"id": "1705956", "revid": "114647003", "url": "https://it.wikipedia.org/wiki?curid=1705956", "title": "Sauro (cavallo)", "text": "Il sauro (in inglese: \"chestnut\") \u00e8 un mantello equino di colore marrone rossastro o zenzero. \u00c8 caratterizzato dalla completa assenza di peli neri. Ha diverse tonalit\u00e0 e ci\u00f2 pu\u00f2 creare confusione, infatti pu\u00f2 variare dal marrone chiaro o giallo sabbia ai colori pi\u00f9 scuri. Spesso \u00e8 unito a marcature bianche sul muso e a balzane sulle zampe. &lt;br&gt; \nLa coda e la criniera possono essere dello stesso colore del mantello oppure pi\u00f9 chiari.\nGenetica.\nIl colore sauro \u00e8 prodotto da un gene recessivo \"(ee)\". Questo significa che se vogliamo al 100% un puledro di colore \"sauro\", entrambi i genitori devono avere questo colore. Tuttavia quando si accoppiano due cavalli solamente portatori del gene \u201ce\u201d abbiamo una probabilit\u00e0 del 25%; oppure accoppiando un cavallo sauro con uno solamente portatore del gene \u201ce\u201d, le probabilit\u00e0 salgono al 50%.\nGrazie a recenti studi genetici, \u00e8 stato individuato un \"gene di diluizione\" (chiamato \"Flaxen\") responsabile dell'imbiancamento della criniera e della coda del cavallo sauro."}
{"id": "1705960", "revid": "424268", "url": "https://it.wikipedia.org/wiki?curid=1705960", "title": "Cremello (cavallo)", "text": ""}
{"id": "1705966", "revid": "1123126", "url": "https://it.wikipedia.org/wiki?curid=1705966", "title": "Diocesi di Cittanova", "text": "La diocesi di Cittanova (in latino: \"Dioecesis Aemoniensis seu Civitatis Novae\") \u00e8 una diocesi soppressa e sede titolare della Chiesa cattolica.\nStoria.\nLa diocesi di Emona, l'odierna Lubiana, ha origini antiche: il primo vescovo noto \u00e8 san Massimo, che nel 381 assistette al Concilio di Aquileia. Originariamente era suffraganea del patriarcato di Aquileia.\nNel VII secolo l'antica citt\u00e0 di Emona fu distrutta e la sede vescovile, secondo l'opinione pi\u00f9 diffusa fra gli storici, fu traslata a Cittanova in Istria.\nL'11 gennaio 1206 papa Innocenzo III concesse al patriarca di Aquileia la facolt\u00e0 di unire la diocesi di Cittanova con la diocesi di Capodistria, ma l'unione non fu realizzata.\nNel 1272 entr\u00f2 a far parte della provincia ecclesiastica del patriarcato di Grado.\nIl 10 maggio 1434 la diocesi fu unita a quella di Parenzo con la bolla \"Cunctis orbis\" di papa Eugenio IV. Tuttavia, la diocesi di Cittanova rimase soggetta al suo vescovo fino alla morte di lui e l'unione fu abolita nel 1448 e la diocesi fu data \"in commendam\" al patriarca di Grado Domenico Michiel. Nel 1451 trasferitosi il patriarcato da Grado a Venezia, la diocesi di Cittanova rest\u00f2 unita alla sede patriarcale fino al 1465, quando l'unione fu sciolta definitivamente.\nFu soppressa da papa Leone XII con la bolla \"Locum beati Petri\" del 30 giugno 1828 ed accorpata alla diocesi di Trieste e Capodistria. L'effetto della soppressione fu subordinato alla vacanza della sede, che si ebbe con la morte dell'ultimo vescovo Teodoro Lauretano Balbi, il 23 maggio 1831.\nDal 1977 il suo territorio fa parte della diocesi di Parenzo e Pola.\nDal 1969 \u00e8 annoverata tra le sedi vescovili titolari della Chiesa cattolica con il nome di Cittanova o Aemona; dal 26 febbraio 2018 l'arcivescovo, titolo personale, titolare \u00e8 Jos\u00e9 Avelino Bettencourt, nunzio apostolico in Armenia e Georgia."}
{"id": "1705971", "revid": "174925", "url": "https://it.wikipedia.org/wiki?curid=1705971", "title": "Baio (cavallo)", "text": "Il mantello equino baio presenta crini ed estremit\u00e0 nere e corpo marrone in tutte le sue gradazioni. Il baio \u00e8 il mantello \"ancestrale\" del cavallo (gene Agouti), quindi \u00e8 il pi\u00f9 diffuso.\nLe aree nere del cavallo baio vengono detti \"punti neri\" e senza questi, il cavallo non pu\u00f2 essere definito baio."}
{"id": "1705976", "revid": "33921", "url": "https://it.wikipedia.org/wiki?curid=1705976", "title": "Anni 1400", "text": "Eventi, invenzioni e scoperte.\nMolto riconosciuto di questo decennio \u00e8 il periodo del Rinascimento nell'arte. Furono ideate molte invenzioni come la stampante a caratteri mobili di Joan Gutemberg, che fu molto utile per far circolare i testi in tutta Europa. "}
{"id": "1705980", "revid": "599013", "url": "https://it.wikipedia.org/wiki?curid=1705980", "title": "Desert rock", "text": ""}
{"id": "1705981", "revid": "116925766", "url": "https://it.wikipedia.org/wiki?curid=1705981", "title": "Grigio (cavallo)", "text": "Il mantello equino detto grigio (anche \"leardo\" o \"storno\") \u00e8 formato dalla mescolanza di peli bianchi e neri.&lt;br&gt;\nAlcune razze equine sono selezionate esclusivamente per il mantello grigio, quali il Lipizzano e il cavallo della Camargue.\nDescrizione.\nLa totalit\u00e0 dei cavalli grigi ha il pelo chiaro, ma la pelle e gli occhi scuri.\nLa tonalit\u00e0 del colore grigio varia dal \"grigio ferro\" (nei soggetti pi\u00f9 giovani), fino al bianco candido (nei cavalli anziani); il \"grigio pomellato\" \u00e8 il colore nella fase intermedia.\nCon l'invecchiamento, dopo il colore bianco candido, alcuni cavalli sviluppano delle \u201clentiggini\u201d, macchioline bruno-rossastre pigmentate che risaltano sul pelo bianco. Tale colore \u00e8 detto \"grigio trotinato\", perch\u00e9 la trota ha la pelle grigia tutta coperta di puntini.\nLa quantit\u00e0 di macchioline varia tra gli individui e la densit\u00e0 di macchioline pu\u00f2 aumentare con l'et\u00e0 del cavallo. Alcuni cavalli anziani possono avere cos\u00ec tanti puntini che possono essere scambiati per un roano.\nGenetica.\nIl \"fattore grigio\" (gene G), ovvero l'allele responsabile dell'imbiancamento del pelo del cavallo, \u00e8 \"dominante\" rispetto a quello del colore.Questo vuole dire che nella quasi totalit\u00e0 dei casi \u00e8 sufficiente un solo genitore grigio per ottenere un puledro che nel tempo diventer\u00e0 grigio.\nInfatti, la particolarit\u00e0 del grigio \u00e8 che alla nascita il puledro si presenta di colorazione varia, ma sempre molto scura (morello, baio, sauro bruciato, ma anche pezzato) per incanutirsi progressivamente con l'et\u00e0, solitamente dopo il primo anno. &lt;br&gt;\n\u00c8 considerato da molti una malattia, detta \"senilit\u00e0 precoce\": i puledri nati scuri, si riconoscono dai primi peli bianchi che appaiono dietro le orecchie, dopo circa 1 mese dalla nascita.\nProblemi sanitari.\nI cavalli grigi sono pi\u00f9 soggetti a melanoma, cancro della pelle, generalmente benigno. Si calcola che il 75% dei cavalli grigi, con pi\u00f9 di 15 anni, soffrano di melanoma benigno, che pu\u00f2 talvolta tramutarsi in tumore maligno."}
{"id": "1705982", "revid": "486946", "url": "https://it.wikipedia.org/wiki?curid=1705982", "title": "Let's get it Started (singolo)", "text": ""}
{"id": "1705986", "revid": "1543072", "url": "https://it.wikipedia.org/wiki?curid=1705986", "title": "Ivana Baquero", "text": "Biografia.\nIvana Baquero nasce a Barcellona, in Spagna, figlia di Iv\u00e1n Baquero e Jul\u00eda Mac\u00edas. Frequenta l'American School di Barcellona, dove impara a parlare fluentemente inglese, spagnolo e catalano. Si \u00e8 laureata nel 2012.\nIvana Baquero ha iniziato a recitare professionalmente all'et\u00e0 di otto anni, interpretando alcuni piccoli ruoli in una serie di film prima di raggiungere il successo interpretando il ruolo di protagonista nel film \"Il labirinto del fauno\" nel 2006. Il pi\u00f9 notevole di questi primi film \u00e8 \"Fragile - A Ghost Story\", in cui ha interpretato un ruolo minore al fianco di Calista Flockhart e Richard Roxburgh. Ha recitato in numerosi altri film, tra cui \"Romasanta\" e \"Rottweiler\". In alcune occasioni \u00e8 apparsa anche nella televisione spagnola. \nFra circa 1.000 giovani attrici, Ivana \u00e8 stata scelta per interpretare il ruolo di Ofelia nel film di Guillermo Del Toro \"Il labirinto del fauno\". Il ruolo di Ofelia era originariamente destinato a una ragazza di 8 anni, ma la sceneggiatura \u00e8 stata modificata per accogliere Ivana, che all'epoca aveva 11 anni. In seguito, ha lavorato a vari progetti mentre frequentava ancora la scuola.\nNel 2009, ha interpretato il ruolo del protagonista nel film horror di John Connolly, \"The New Daughter\", con Kevin Costner, segnando il suo primo ruolo americano. \nNel 2015, Ivana \u00e8 stata inserita nel cast di \"The Shannara Chronicles\", l\u2019adattamento televisivo di \"MTV\" della serie di romanzi \"Shannara\" di Terry Brooks, in cui interpreta il ruolo di Eretria; la serie \u00e8 stata presentata in anteprima nel gennaio 2016.\nNel 2019 interpreta Eva Villanueva, la protagonista della serie tv spagnola prodotta da Netflix, \"Alto mare\"."}
{"id": "1705987", "revid": "767487", "url": "https://it.wikipedia.org/wiki?curid=1705987", "title": "Roano (cavallo)", "text": "Il roano \u00e8 una particolare colorazione del mantello del cavallo dovuto alla presenza di peli bianchi mescolati ai peli di colore solido, presenti su tutto il corpo, tranne la testa, la criniera, la coda e la parte distale delle zampe. A differenza del\u00a0grigio,\u00a0i cavalli roani nascono gi\u00e0 con questo mantello che non schiarisce con l'avanzare dell'et\u00e0.\nResponsabile di questa colorazione \u00e8 il gene \"Rn\", in passato ritenuto erroneamente letale."}
{"id": "1706000", "revid": "256896", "url": "https://it.wikipedia.org/wiki?curid=1706000", "title": "Quartiere Matteotti", "text": "Il quartiere Matteotti (ex \"Littorio\") \u00e8 una zona di Palermo, compresa tra viale della Libert\u00e0 ad est, vicolo Pandolfini e via Bainsizza a nord, via Giorgio Boris Giuliano a ovest, e via Principe di Patern\u00f2 a sud. \nStoria.\nIl quartiere venne creato per dare uno sfogo a Nord alla citt\u00e0 di Palermo. I terreni, di propriet\u00e0 del comune, erano abbastanza lontani dal centro storico, alla fine di via Libert\u00e0. La famiglia Monroy li acquist\u00f2 nel 1929. L'area era di circa 54.000 mq, abbastanza pianeggiante e libera da costruzioni. Progettato nel 1927 da Giovan Battista Santangelo e Luigi Epifanio che si ispirarono al concetto di citt\u00e0 giardino. I lavori che iniziarono quasi immediatamente ed il quartiere venne inaugurato il 28 ottobre del 1931 con il nome di \"Quartiere Littorio\"..\nStruttura.\nDei complessivi 54.000 mq, quasi 18.000 vennero destinati a strade e marciapiedi. Le caratteristiche del quartiere e delle strutture e la sua posizione lo resero subito un quartiere ambito, e non assunse mai le caratteristiche dell'edilizia popolare. Questo quartiere voleva servire da esempio stilistico da utilizzare per la costruzione di tutta l'area circostante, ma ci\u00f2 non avvenne. L'intero complesso \u00e8 costituito da 32 palazzine a 3 elevazioni circondate da giardino. Vi troviamo 11 differenti tipologie stilistiche di abitazione. La circolazione stradale \u00e8 assicurata dall'alternanza di ampi viali alberati e piccole strade che non seguono un indirizzo retto, ma curvano in maniera apparentemente casuale. Il lato che si affaccia su via Libert\u00e0 \u00e8 pi\u00f9 curato dal punto di vista decorativo, e sempre qui \u00e8 presente, in corrispondenza di via Pasubio, un'ampia porta monumentale che funge da ingresso al quartiere.\nGli edifici.\nSi contano 32 palazzine di piccole dimensioni, ognuna divisa in 4 abitazioni monofamiliari che dispongono tutte di veranda o di logge. Tra gli stili costruttivi troviamo lo stile liberty ed il neobarocco, ma allontanandosi da via Libert\u00e0 gli stili vengono semplificati maggiormente."}
{"id": "1706006", "revid": "287204", "url": "https://it.wikipedia.org/wiki?curid=1706006", "title": "Formula Chen", "text": "La formula di Chen \u00e8 un metodo semplificato per la determinazione della degradazione delle prestazioni in fibra ottica a singolo modo a causa della GVD (dispersione velocit\u00e0 di gruppo).\nLa degradazione delle prestazioni viene indicata tramite il parametro ECP (Eye Closure Penality) e la formula di Chen l'approssima a:\ndove\nformula_2 - bit rate&lt;br&gt;\nformula_3 - pulsazione della portante ottica&lt;br&gt;\nformula_4 - lunghezza della fibra&lt;br&gt;\nformula_5 - fase della risposta in frequenza della fibra ottica\nDimostrazione.\nLa sequenza pi\u00f9 distorta in fibra ottica a casa della GVD \u00e8 la sequenza 10101010(...). Supponendo che il campo elettrico in ingresso alla fibra sia approssimabile ad\ncon formula_7.\nSe questo segnale viene inviato in back2back ad una ricevitore con fotodiodo ed un filtro elettrico passabasso di banda circa R otteniamo una corrente prima del filtro:\ncon formula_9 la Responsivity del fotodiodo\nLa corrente dopo il filtro:\nSe andiamo a valutare l'apertura dell'occhio formula_11 per tale segnale otteniamo che \nSe ora si rivaluta lo stesso segnale inviato lungo una fibra lunga L e con risposta in frequenza data dall'equazione lineari di Schroendiger arrestata al secondo ordine:\nIl campo ricevuto sar\u00e0:\ncon corrente elettrica prima del filtro:\ne dopo il filtro:\nCon un occhio \nDalla definizione di ECP:\nValidit\u00e0.\nLa formula di Chen, approssimando la transizione dei bit ad una sinusoide, ha validit\u00e0 solo per formula_19, in quanto valori ulteriori reinfaserebbero la sinusoide facendo decadere il modello matematico. Per un calcolo migliore dell'ECP per qualsiasi valore di fase, e tenendo anche conto del chirp, si pu\u00f2 approssimare la transizione di bit ad impulsi gaussiani."}
{"id": "1706015", "revid": "599013", "url": "https://it.wikipedia.org/wiki?curid=1706015", "title": "Pira\u0148a paura", "text": ""}
{"id": "1706022", "revid": "117844637", "url": "https://it.wikipedia.org/wiki?curid=1706022", "title": "Golden Globe 1973", "text": "La 30\u00aa edizione della cerimonia di premiazione di Golden Globe si \u00e8 tenuta il 28 gennaio 1973 al \"Century Plaza Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1706046", "revid": "767487", "url": "https://it.wikipedia.org/wiki?curid=1706046", "title": "Terremoto (film)", "text": "Terremoto (\"Earthquake\") \u00e8 un film catastrofico di Mark Robson del 1974.\nVenne presentato con l'innovativo sistema audio \"Sensurround\" che, trasmettendo basse frequenze durante le scene del terremoto, faceva realmente tremare le poltrone delle platee, rendendo molto pi\u00f9 suggestive quelle scene.\nTrama.\nLos Angeles. Stewart Graff e sua moglie Remy iniziano la giornata litigando: al culmine della lite, Stewart le chiede se il loro possa essere definito un \"matrimonio\"; fa quindi una doccia e uscendo dal bagno trova Remy stesa sul letto, con accanto un flacone vuoto di tranquillanti. Non appena si appresta a farla vomitare, una violenta scossa fa tremare l'appartamento, facendo impaurire Remy che sobbalza dal letto, rivelando che aveva soltanto inscenato il suicidio.\nPoco dopo si scatena l'inferno: l'intera citt\u00e0 viene travolta da una violentissima scossa che fa tremare gli edifici, crollare le case e disintegrare le strade."}
{"id": "1706048", "revid": "729019", "url": "https://it.wikipedia.org/wiki?curid=1706048", "title": "Operazioni in Val Vestino (1510-1517)", "text": "Le operazioni militari condotte, tra il 1510 e il 1517, dall'esercito della Repubblica di Venezia nella Val Vestino, territorio del Principato vescovile di Trento, consistettero in varie incursioni rapide e sanguinose sostenute da compagnie di ventura e milizie popolari gardesane contro le truppe di fanteria del Sacro Romano Impero Germanico, alleate e assoldate dai Conti Lodron, vassalli del vescovo di Trento, tendenti a porre termine alla minaccia di un'invasione nemica nella Magnifica Patria di Sal\u00f2 e all'accerchiamento della Rocca d'Anfo difesa dai veneziani. L'azione della Serenissima costrinse le truppe tedesche alla difensiva.\nContesto.\nI primi decenni del Cinquecento furono anni terribili per I comuni di Val Vestino e Magasa. Gli eserciti spagnoli e francesi con i loro alleati si fronteggiavano sul suolo italiano per il suo predominio. Tutti i paesi della Val Vestino e della Valle del Chiese, Condino, Bondone e Storo subirono danni gravissimi a seguito della politica ambigua della famiglia Lodron, feudataria della Valle, rappresentata dai conti condottieri Ludovico Lodron, Giovanni Battista Lodron e Antonio Lodron, totalmente schierata con gli imperatori di Germania contro la Repubblica di Venezia.\nLa confinante Repubblica di Venezia.\nLa Repubblica di Venezia all'inizio del XVI secolo era una delle principali potenze italiane e la ricchezza dei traffici, l'abilit\u00e0 di diplomatici e comandanti militari ed una buona amministrazione la ponevano ad un livello superiore a quello di altri stati del tempo. Il governo dei territori soggetti era, per l'epoca, \"illuminato\" e molte delle citt\u00e0 controllate da Venezia, come Bergamo, Brescia e Verona rivendicarono la sovranit\u00e0 veneziana durante la minaccia di invasioni straniere.\nAll'apice della sua potenza, Venezia schierava un esercito di 40.000 uomini in armi, dei quali due terzi erano fanti e un terzo cavalieri supportati da una potente artiglieria, inoltre controllava gran parte delle coste dell'Adriatico, molte delle isole dell'Egeo, inclusa Creta, e tra le principali forze commerciali nel Medio oriente. Il territorio della Repubblica nella penisola italica si estendeva fino al Lago di Garda confinando appunto con la Val Vestino, al fiume Adda ed anche a Ravenna, da cui riusciva ad influenzare la politica delle citt\u00e0 della Romagna, ad esempio appoggiando, nel 1466, la presa di potere di Pino III Ordelaffi a Forl\u00ec, citt\u00e0 su cui, per\u00f2, Venezia non riusc\u00ec mai ad avere un dominio diretto.\nNel 1508 i contrasti con il papa nel controllo della Romagna portarono alla Lega di Cambrai, un'alleanza contro Venezia stretta tra il pontefice Giulio II, il re Luigi XII di Francia, l'imperatore Massimiliano I d'Asburgo e re Ferdinando II d'Aragona. Ad Agnadello nel cremonese, il 14 maggio 1509, i veneziani condotti da Bartolomeo d'Alviano furono duramente sconfitti dai francesi. Il predominio francese sul nord Italia conseguente alla battaglia fu per\u00f2 sentito come una minaccia da Giulio II, che sigl\u00f2 la pace con i veneziani dopo la loro \"umile sottomissione\". Nel 1511 Venezia entr\u00f2, con Inghilterra, Spagna ed Impero nella Lega Santa promossa dal pontefice guerriero contro la Francia.\nLa compagnia di ventura dei Brisighelli.\nDionigi (1465-1510), Vincenzo (1466-1525) e Carlino (+ 1515) Naldi furono i fondatori dei Brisighelli, una famosa compagnia di ventura che oper\u00f2 tra il 1492 e il 1496 al servizio di Ferdinando I di Napoli d'Aragona contro Carlo VIII di Francia, poi, Caterina Sforza, signora di Imola e nel 1499 Cesare Borgia. Nel 1503, dopo la morte di papa Alessandro VI i Naldi si misero al soldo della Repubblica di Venezia, inducendola a una politica di conquista della Romagna: risalendo cos\u00ec da Ravenna, per la valle del Lamone a Faenza, poi, a Brisighella, ove i veneziani entrarono nel novembre del 1503.\nLa rocca di Brisighella \u00e8 un'opera veneziana. Dionigi di Naldo, capitano delle fanterie venete dal 1506 alla morte (nel 1510), \u00e8 considerato a tutt'oggi, con il cugino Vincenzo, tra i pi\u00f9 capaci riformatori della fanteria veneta alla quale diede un grande sviluppo di azione rispetto alla cavalleria. Mor\u00ec a Venezia e fu sepolto nella chiesa dei SS. Giovanni e Paolo con un monumento a lui dedicato a opera di Lorenzo Bregno.\nIl cugino Vincenzo (n. 1446) gli subentr\u00f2 nel comando dal 1511 al 1517 come capitano della medesima fanteria partecipando all'assedio di Brescia (agosto 1512), al presidio di Modena (1516) e di Forl\u00ec (1517) ove i suoi uomini furono duramente contrastati dalla popolazione locale a causa degli atti di vandalismo perpetrati contro il Palazzo Pubblico. Mor\u00ec nel 1525, a Brisighella, e fu sepolto nella chiesa degli Osservanti. Il terzo dei fratelli Naldi, Carlino, oper\u00f2 sempre all'ombra dei precedenti. Combatt\u00e9 nella battaglia di Agnadello e mor\u00ec nel 1515.\nLe prime ostilit\u00e0.\nTra il 1510 e il 1517 i comuni della Val Vestino furono pi\u00f9 volte saccheggiati e incendiati dalle fanterie veneziane e dalle milizie rivierasche in ritorsione delle scorrerie fatte dai Valvestinesi sulla Riviera di Sal\u00f2 per ordine dei Lodron. Nel maggio del 1513 ripresero nuovamente le ostilit\u00e0 tra i francesi alleati dei veneziani contro spagnoli, milanesi e gli imperiali per l'ennesima conquista del ducato di Milano, cos\u00ec anche i territori furono coinvolti in quei tragici eventi.\nIl 25 maggio 1513 il capitano Scipione Ugoni di Brescia, condottiero di una compagnia di milizie rivierasche di 300 uomini, aiutato dagli uomini di Gargnano, invase la Val Vestino, depred\u00f2, attacc\u00f2 le truppe dei Lodron, diede alle fiamme la terra di Magasa e Cadria e ritorn\u00f2 a Sal\u00f2 portando con s\u00e9 un copioso bottino di bestiame e generi vari. Lo Scipioni \u201c\"et per tre volte \u00e8 intrato in ditta Valle e fato assai botini et svalizato ogni cosa e morto qualche uno [\u2026] Ozi dover andar a Lodron missier Valerio Payton, cittadin brexan, con sercha 500 fanti per recomperar l'onor suo, e voler metter a foco e fiamme ogni cosa\"\u201d.\nFu in una di queste occasioni che per poco non fu catturato un vecchio connestabile della Riviera, chiamato il \"Vecchio di Gardone\", rifugiatosi in Valle. Egli, nel settembre del 1512, aveva tolto ai tedeschi che occupavano la Riviera ben 300 ducati, ma essendovi tregua in quei giorni tra i belligeranti, la Repubblica di Venezia aveva ordinato che il \u201cVecchio\u201d fosse catturato e consegnato alla giustizia rendendo i ducati: egli invece prefer\u00ec saggiamente fuggire in Valle con la refurtiva e mettersi sotto la protezione dei Lodron. Queste preziose notizie le apprendiamo dalle relazioni che il provveditore di Sal\u00f2, Daniele Dandolo, fece a Venezia a riguardo dell'impresa compiuta dal \u201cconnestabile\u201d Scipione Ugoni, difatti amaramente soggiunge: \"\u201cQuello traditor dello Vecchio de Gardon \u00e8 scapato di poco che non sia stato preso\u201d.\"\nSecondo alcuni ricercatori la Val Vestino fu pure invasa nello stesso mese di maggio dalle compagnie di Francesco Calzone di Sal\u00f2, da Valerio Paitone e da Andrea Benaglia di Maderno. Lo storico Claudio Fossati sostiene invece che il Calzone, il 19 maggio del 1513, part\u00ec da San Bonifacio, nel veronese, con Scipione Ugoni, attravers\u00f2 le linee dei nemici imperiali di Guglielmo di Rogendorf e raggiunse la Riviera liberandola dagli spagnoli poi, mentre l'Ugoni attaccava Malcesine e la Val Vestino, il Calzone devi\u00f2 su Brescia ove, il 27 giugno, fu richiamato per la difesa di Peschiera che sar\u00e0 poi conquistata dall'esercito francese.\nLa guerra, dopo la sconfitta dei francesi nella battaglia di Novara il 6 giugno ad opera degli Svizzeri, si trascin\u00f2 stancamente fino al mese di ottobre. Difatti con l'avvicinarsi della stagione delle piogge gli spagnoli si ritirarono con i loro quartieri tra Este e Montagnana, mentre i veneziani ripiegarono a Padova.\n1516: un anno terribile.\nL'anno pi\u00f9 cruciale per la Val Vestino fu il 1516 nei mesi di gennaio e febbraio. In quel periodo la citt\u00e0 di Brescia, difesa dagli spagnoli, era stretta d'assedio dalle truppe francesi e veneziane (si arrender\u00e0 solamente il 26 maggio subendo un terribile saccheggio), mentre la linea di confine che si snodava dal Caffaro alla Val Vestino era territorio di scorribande e scontro tra reparti di imperiali e milizie venete che si appoggiano alla munitissima Rocca d'Anfo impedendo in tal modo il passaggio a quegli eserciti che intendevano portare soccorso alla stremata Brescia.\nNell'armata della Serenissima militavano anche i fratelli Babone, Giovanni (+agosto 1528), Ottaviano (+1530 ca.) e Guido Naldi (+1535 ca.) come condottieri di fanterie mercenarie e costoro, in pi\u00f9 riprese, saranno i protagonisti di varie operazioni militari in Valle.\nNella primi giorni di gennaio (con molta probabilit\u00e0 il 5 o il 6) il provveditore veneto di Sal\u00f2, Zaccaria Contarini, mand\u00f2 da Gargnano in Valle, il comandante Babone Naldi (anche detto Babon de Nalde in dialetto veneto), con guide e circa 500 fanti: saccheggi\u00f2, bruci\u00f2 tutta la Valle e \u201ctagli\u00f2 a pezzi\u201d, fino a Lodrone, 200 soldati tedeschi venutigli incontro minacciosamente; punt\u00f2 su Idro e si acquartier\u00f2 poi ad Anfo, unendosi con i soldati di ventura di Giano Fregoso e Giovan Corrado Orsini. Nei giorni seguenti si scontr\u00f2 con 1500 fanti tedeschi, intenzionati a raggiungere Brescia, il cui campo attacc\u00f2 nottetempo. Fra i nemici vi furono 500 morti, 800 fanti e 50 uomini d'arme borgognoni catturati, tra questi anche il conte Ludovico Lodron; rientr\u00f2 poi a Sal\u00f2.\nProntamente il conte Giovanni Battista Lodron informava il capitano delle Giudicarie di Stenico dell'accaduto per mezzo della seguente lettera, avvisandolo secondo quanto gli era stato riferito da una sua spia infiltrata presso il campo francese, dell'imminente arrivo nel territorio di Lodrone di consistenti truppe mercenarie venete capeggiate dai quattro fratelli Naldi, da un certo Frate da Pavia, da Toso da Bagnacavallo, da Pietro Longhena e da un altro sconosciuto capitano:\nImmediata la rappresaglia degli imperiali. \u201c\"I nemici e quelli della Val de Vestin\"\u201d calarono sul territorio di Gargnano e vi bruciarono case e paesi \u201c\"et poi se ne ritorno indietro\"\u201d lo riferisce il provveditore, Zaccaria Contarini, il 25 gennaio, al senato di Venezia, mentre si trovava in ispezione alla linea avanzata di difesa di Anfo: \"\u201c[\u2026] Mi vene uno altro messo da Sal\u00f2, fazendomi saper come li nimici erano calati per la Val de Vestin et brusavano di Gargnano; de che a stafeta veni a Sal\u00f2 et trovai esser sta certi todeschi, i quali erano venuti per divertir la impresa. Li nostri hanno preso do conti di questi castelli, el nome suo a la Serenit\u00e0 Vostra per altre mie li far\u00f2 noto\" (il prigioniero era il conte Ludovico Lodron) \u2026\u201d.\nIl 26 altra lettera del Contarini che ritorna sull'argomento del giorno precedente: \u201c\"Passata meza strada, seppi la nova, et camminando me zonse un messo, veniva da Sal\u00f2, fazandomi sapere come per la Val de Vestin li nimici erano calati su quello di Gargnan e a li confini avevano brusato certe case, et poi se ne ritorno indietro. Le nostre fantarie col el botino se redussero a Boarno. Domino Babon vene a Sal\u00f2 con le sue compagnie [\u2026]\u201d.\"\nIl mese dopo altra dura ritorsione dei veneziani. Il 16 febbraio il curato di Persone, preoccupatissimo, povero e senza scarpe, allertava il conte Giovanni Battista Lodron informandolo che, due sere prima, i nemici provenienti da Capovalle (Hano) avevano fatto razzia a Moerna sequestrando capi di bestiame e facendo pure prigionieri quattro Moernesi.\nQuesti, subito rilasciati, erano stati delegati di riferire ai loro rappresentanti comunitari di usare \u201cuna certa cortesia\u201d verso i veneziani, predisponendo per il giorno seguente una consistente somma di denaro altrimenti il capitano Babone Naldi, con i suoi due fratelli, Giovanni e Ottaviano, avrebbero dato alle fiamme tutta la Valle compreso il Comune di Bondone. Il sacerdote oltre a ci\u00f2 proponeva, ricercando la conferma del Conte, la disponibilit\u00e0 riscontrata da parte di alcuni uomini facoltosi di Persone che, pur di evitare guai peggiori a tutto il paese, avrebbero pagato di tasca propria la somma richiesta, altrimenti implorava l'invio, al pi\u00f9 presto possibile, di polvere e piombo da \u201cschioppetto\u201d per procedere alla difesa dei miseri villaggi e dei loro abitanti:\nQualche mese dopo, in novembre, i miliziani veneti si ripresentarono in Valle un'altra volta. Il capitano Giovanni Naldi razzi\u00f2 nel territorio 200 capi di bestiame e fece un copioso bottino di vario genere.\nLa fine della guerra.\nLa guerra termin\u00f2 il 29 gennaio del 1517 con la sottoscrizione di un trattato di pace con i veneziani. Secondo lo storico storese padre Cipriano Gnesotti (1717-1796) del convento dei Padri Cappuccini di Condino: "}
{"id": "1706057", "revid": "767487", "url": "https://it.wikipedia.org/wiki?curid=1706057", "title": "Un grande amore da 50 dollari", "text": "Un grande amore da 50 dollari (\"Cinderella Liberty\") \u00e8 un film di Mark Rydell del 1973.\nTrama.\nIl donnaiolo John \u00e8 un ufficiale di marina in licenza, Maggie una prostituta che arrotonda con scommesse al tavolo da biliardo, nonch\u00e9 madre single di un ragazzino mulatto. Fra alti e bassi i tre trascorreranno un pezzo di vita insieme."}
{"id": "1706061", "revid": "287204", "url": "https://it.wikipedia.org/wiki?curid=1706061", "title": "Bour\u00e8e", "text": ""}
{"id": "1706063", "revid": "287204", "url": "https://it.wikipedia.org/wiki?curid=1706063", "title": "Diocesi di Feltre", "text": ""}
{"id": "1706065", "revid": "287204", "url": "https://it.wikipedia.org/wiki?curid=1706065", "title": "Ottone IV di Baviera", "text": "Biografia.\nOttone era l'ultimo dei figli di Stefano I e della moglia Jutta. Successe al padre nel 1310 come coreggente del Ducato di Baviera, insieme al fratello Enrico XIV ed al cugino Enrico XV.\nNel 1322 entr\u00f2 in contrasto con i coreggenti e solo nel 1331 il Ducato di Baviera venne formalmente diviso tra loro tre. Ottone ebbe il controllo di numerose citt\u00e0, tra cui: Burghausen, Traunstein.\nOdiando profondamente il fratello, Ottone scelse come successore il cugino, Luigi.\nOttone spos\u00f2 Riccarda di Julich, figlia del conte Gerardo VI di J\u00fclich. L\u2019unico figlio che nacque da questo matrimonio, Alberto, mor\u00ec prematuramente."}
{"id": "1706076", "revid": "15298332", "url": "https://it.wikipedia.org/wiki?curid=1706076", "title": "Versi", "text": ""}
{"id": "1706078", "revid": "287204", "url": "https://it.wikipedia.org/wiki?curid=1706078", "title": "Lophotis savilei", "text": "L'otarda di Savile (Lophotis savilei) \u00e8 una specie di uccello della famiglia Otididae. Vive in Burkina Faso, Camerun, Ciad, Costa d'Avorio, Gambia, Mali, Mauritania, Niger, Nigeria, Senegal e Sudan."}
{"id": "1706079", "revid": "339392", "url": "https://it.wikipedia.org/wiki?curid=1706079", "title": "Reparto Incursori dell'Aeronautica Militare", "text": ""}
{"id": "1706081", "revid": "114107797", "url": "https://it.wikipedia.org/wiki?curid=1706081", "title": "Syngnathus typhle", "text": "Syngnathus typhle, conosciuto comunemente come pesce ago cavallino, \u00e8 un pesce d'acqua salata appartenente alla famiglia Syngnathidae, nonch\u00e9 specie tipo del genere Syngnathus.\nDistribuzione e habitat.\nQuesta specie \u00e8 diffusa nel Mar Mediterraneo, nel Mar Nero, nell'Atlantico orientale (dalle coste del Marocco fino alla penisola scandinava) e nel Mar Baltico.\nAbita acque costiere fino a -20 metri di profondit\u00e0, nelle praterie di \"Posidonia oceanica\" o di \"Zostera\".\nDescrizione.\nPresenta un corpo affusolato, di colorazione da marrone a verde, simile a quella delle foglie di \"Posidonia oceanica\", con la grande testa allungata lunga quasi quanto l'intero corpo. La particolare conformazione della testa, che ricorda i profili di un cavallo, gli conferisce il nome di \"cavallino\". \nRaggiunge una lunghezza massima di 35 centimetri.\nRiproduzione.\nCome le altre specie della famiglia, anche il pesce ago cavallino \u00e8 specie ovovivipara: la femmina depone le uova in una tasca incubatrice che il maschio ha sotto la coda, dove le uova incuberanno fino alla schiusa, quando il maschio li \"partorir\u00e0\".\nAlimentazione.\nSi nutre di invertebrati e di piccoli pesci.\nPredatori.\n\u00c8 preda abituale di \"Eutrigla gurnardus\".\nSottospecie.\n\"S. typhle\" viene suddiviso in quattro sottospecie a seconda della distribuzione geografica:"}
{"id": "1706085", "revid": "767487", "url": "https://it.wikipedia.org/wiki?curid=1706085", "title": "Il braccio violento della legge N\u00ba 2", "text": "Il braccio violento della legge N\u00ba 2 (\"French Connection II\") \u00e8 un film del 1975 diretto da John Frankenheimer, seguito del pi\u00f9 famoso e pluripremiato \"Il braccio violento della legge\" (5 Oscar e 3 Golden Globe); il film ha ricevuto comunque buoni riscontri in termini di accoglienza.\nTrama.\nRiprendendo da dove era terminato \"Il braccio violento della legge\", il poliziotto della Narcotici Jimmy \"Popeye\" Doyle \u00e8 ancora alla ricerca dell'elusivo trafficante Alain Charnier. Viene per questo inviato dal proprio capitano a Marsiglia, in Francia, per rintracciare il genio del crimine e per distruggere la sua cosca. Una volta giunto in Francia, Doyle si incontra con l'Ispettore Henri Barth\u00e9l\u00e9my, che si lamenta con lui per il suo comportamento sul lavoro non esattamente ineccepibile. Doyle inizia a sentirsi come un pesce fuor d'acqua, in un paese di cui non comprende la lingua.\nViene quindi portato nel suo nuovo ufficio, che si trova proprio di fronte all'entrata dei bagni degli uomini. Dice a Barth\u00e9l\u00e9my di non essere soddisfatto di questa sistemazione, sperando che si tratti solo di uno scherzo di cattivo gusto. Barth\u00e9l\u00e9my informa Doyle di aver letto il suo \"file\", di essere preoccupato per quanto ha fatto in precedenza negli Stati Uniti, e gli chiede se ha con lui una pistola, visto che la cosa \u00e8 proibita in Francia per i poliziotti che provengono dall'estero.\nDoyle continua a lottare con le proprie difficolt\u00e0 con la lingua, e una sera cerca di ordinare da bere in un bar; alla fine riesce a farsi capire, fa conoscenza col barista dopo avergli offerto alcune bevute e dopo la chiusura del locale escono in strada ridendo e barcollando.\nDeterminato a trovare Charnier da solo, Popeye riesce a eludere i due poliziotti francesi che lo pedinano fin dall'inizio. Mentre Doyle assiste a una partita di pallavolo su una spiaggia, viene notato da Charnier che sta pranzando nel ristorante che si trova poco sotto.\nCharnier invia i propri sgherri da Doyle, che poco dopo lo catturano, e lo portano in un albergo che si trova nei paraggi per interrogarlo.\nPer alcune settimane Doyle viene drogato con eroina nel tentativo di costringerlo alla capitolazione, e in questo periodo diventa dipendente dalla droga. Ci sono varie scene che mostrano il peggioramento del suo stato: una in particolare, dove una signora anziana lo viene a trovare all'apice del suo stato confusionale. La signora gli parla, gli dice di essere inglese, di come suo figlio sia \"proprio come lui\" mentre gli strofina il braccio. All'inizio sembra provare compassione per lui, ma il cambio di angolo della camera di ripresa la mostra mentre gli sta rubando il suo costoso orologio da polso.\nBarth\u00e9l\u00e9my ha inviato numerosi poliziotti alla ricerca di Doyle e, proprio quando il cerchio si sta stringendo attorno al luogo di detenzione di Doyle, quest'ultimo viene scaricato vivo, ma oramai tossicodipendente, di fronte alla Centrale di polizia.\nNel tentativo di salvare sia la sua vita che la sua reputazione, Barth\u00e9l\u00e9my mette Doyle in quarantena in una cella della stazione di polizia, e inizia cos\u00ec un lungo recupero dalla crisi di astinenza. Barth\u00e9l\u00e9my, sostenendolo nei momenti pi\u00f9 difficili, riesce a riportare in salute Doyle, che subito dopo ritorna sulla strada per ruperare la sua piena efficienza fisica. Fa ripartire le sue ricerche in tutta Marsiglia e riesce a trovare il luogo in cui era stato sequestrato (l'Hotel Tangers) - che \u00e8 anche il nascondiglio delle partite di stupefacenti - e lo mette a fuoco.\nDoyle fa irruzione in una stanza dell'albergo dove trova gli scagnozzi di Charnier, che interroga violentemente per sapere dove si trovi il loro boss.\nA Doyle si uniscono Barth\u00e9l\u00e9my e altri ispettori. Il raid contro Charnier e i suoi scagnozzi ha successo, ma Charnier riesce ancora una volta a fuggire. Doyle, dopo un epico inseguimento a piedi, mentre Charnier cerca di uscire dal porto di Marsiglia a bordo del suo yacht, prende la pistola, lo chiama per nome, e lo colpisce due volte uccidendolo.\nColonna sonora.\nLe musiche del film sono state composte da Don Ellis, reduce dal successo del precedente episodio. Si tratta principalmente di tracce moderniste con numerosi contorni jazz.\nUn disco abbinato alla colonna sonora del primo film \u00e8 stato pubblicato da \"Film Score Monthly\".\nAccoglienza.\nSebbene il film non abbia raggiunto il successo sperato, \u00e8 stato comunque ben accolto dalla critica. Secondo le stime del sito di recensioni \"Rotten Tomatoes\" l'80% dei voti ha favorito l'opera.\nSeguito.\nIl successo trovato da Popeye Doyle coinvolse la NBC, la quale era intenzionata a svilupparne la storia per trarne una serie televisiva. Nel 1986 venne quindi realizzato \"Popeye Doyle\", con Ed O'Neill nel ruolo. Inizialmente concepito come episodio pilota di una serie per la televisione, a seguito dell'annullamento del progetto venne mandato in onda come film TV.\nLa sceneggiatura del film \"Il braccio violento della legge III\", che prevedeva sempre Gene Hackman protagonista, viene scritta ma successivamente col cambio del regista, Hackman abbandona il progetto e diventa un film a s\u00e9 stante, \"I falchi della notte\", con Stallone protagonista."}
{"id": "1706087", "revid": "486946", "url": "https://it.wikipedia.org/wiki?curid=1706087", "title": "Il braccio violento della legge n. 2", "text": ""}
{"id": "1706090", "revid": "29244", "url": "https://it.wikipedia.org/wiki?curid=1706090", "title": "Pesce ago cavallino", "text": ""}
{"id": "1706097", "revid": "287204", "url": "https://it.wikipedia.org/wiki?curid=1706097", "title": "Lophotis gindiana", "text": "L'otarda crestafulva (Lophotis gindiana) \u00e8 una specie di uccello della famiglia Otididae. Vive in Gibuti, Etiopia, Kenya, Somalia, Sudan, Tanzania ed Uganda."}
{"id": "1706104", "revid": "1543377", "url": "https://it.wikipedia.org/wiki?curid=1706104", "title": "Bronchiolo terminale", "text": "I bronchioli terminali, denominati anche bronchioli minimi, rappresentano una parte terminale delle vie aeree e sono in assoluto i condotti di diametro minore della porzione dell'albero respiratorio. Essi sono dotati di semplice funzione di conduzione: oltre questo punto, infatti, le ulteriori ramificazioni cominciano ad essere coinvolte nello scambio e diffusione dei gas.\nOgni bronchiolo terminale si suddivide per formare ramificazioni corte e dalla parete sottile, i bronchioli respiratori, cos\u00ec denominati perch\u00e9 le loro pareti contengono un esiguo numero di alveoli.\nI bronchioli terminali sono le pi\u00f9 sottili ramificazioni presenti nei lobi polmonari. Se ne possono contare tra i 6 e 15 per ogni ramificazione d'ordine superiore. Essi terminano nei setti intralveolari, che sono la parete comune di due alveoli polmonari.\nIstologia.\nNella porzione pi\u00f9 distale dei bronchioli l'epitelio va incontro a un'ulteriore transizione.\nLa mucosa dei bronchioli terminali risulta infatti formata da cellule cuboidali e da un numero limitato di cellule ciliate mentre \u00e8 priva di cellule caliciformi.\nLa mucosa contiene inoltre le cellule di Clara, cellule localizzate sulla superficie luminale delle vie aeree, che secernono proteine.\nQueste cellule hanno un aspetto arrotondato, con una caratteristica protrusione citoplasmatica a forma di cupola e non presentano cilia.\nLa funzione di queste cellule non \u00e8 ancora completamente chiarita, ma man mano che ci si porta distalmente, esse diventano il tipo cellulare predominante.\nIl prodotto della secrezione delle cellule di Clara \u00e8 un composto proteico, non appiccicoso, la cui funzione \u00e8 quella di mantenere le vie aeree pervie anche nei bronchioli pi\u00f9 piccoli. Oltre alla funzione secretoria ed al ruolo xenobiotico (fagocitosi di tossine presenti nell'aria e distruzione delle stesse tramite gli enzimi del loro citocromo P-450 ed in particolare del CYP4B1), le cellule di Clara rappresentano la cellula progenitrice delle piccole vie aeree.\nIn caso di lesione delle vie aeree, le cellule Clara iniziano a proliferare in nicchie di cellule staminali. Successivamente migrano per ricostituire le cellule epiteliali differenziate che erano state lese e perse.\nLa secrezione delle cellule di Clara unitamente a quella dei pneumociti di tipo II, d\u00e0 origine al surfattante polmonare, una sostanza fondamentale nel ridurre la tensione di superficie, che permette ai bronchioli terminali di espandersi durante gli atti respiratori, prevenendone il collasso in fase di espirazione."}
{"id": "1706105", "revid": "1573940", "url": "https://it.wikipedia.org/wiki?curid=1706105", "title": "Lophotis ruficrista", "text": "L'otarda crestarossa (Lophotis ruficrista ()) \u00e8 un uccello della famiglia degli Otididi diffuso da Angola e Namibia fino a Mozambico, Swaziland e Sudafrica.\nDescrizione.\nDimensioni.\nMisura 50 cm di lunghezza, per un peso di 680 g.\nAspetto.\nAlcuni autori considerano l'otarda crestafulva, l'otarda di Savile e l'otarda crestarossa come tre sottospecie della stessa specie. Altri vi vedono invece tre specie distinte per le loro caratteristiche anatomiche, le loro parate nuziali e i loro canti differenti.\nIl maschio dell'otarda crestarossa ha una testa grigia con una larga fascia nera sulla sommit\u00e0 del cranio e una zona di piume rossastre sulla nuca che hanno valso alla specie il suo nome comune. Il becco \u00e8 breve e grigio. Le parti superiori dell'adulto sono di colore marrone chiaro macchiato di nero e di \"beige\". Il collo \u00e8 grigio-\"beige\", il petto bianco, il ventre e il sottocoda marrone scuro. Le zampe sono grigio-giallastre e terminano con tre dita spesse ma prive di pollice, come quelle di tutte le otarde.\nLa femmina ha una testa pi\u00f9 marrone, una cresta pi\u00f9 piccola e una larga fascia bianca attraverso la parte bassa del petto.\nIl dimorfismo sessuale raggiunge il massimo durante il periodo nuziale, ed \u00e8 principalmente limitato al colore del piumaggio.\nGli immaturi assomigliano alle femmine.\nVoce.\nDurante la parata nuziale questi uccelli cantano in duetto con un rapido \"wuk-wuk-wuk-wuk\" che aumenta di volume e frequenza fino a diventare un \"wuka-wuka-wuka-wuka\".\nIl suo canto territoriale \u00e8 una serie di \"tic-tic-tic-tic\" rapidi che si trasformano in un fischio acuto e penetrante \"phee-phee-phee-phee\". Tra le otarde, quella crestarossa \u00e8 una delle poche, assieme a quelle crestafulva e di Savile, a emettere dei fischi.\nBiologia.\nIn generale questa specie viene avvistata, tra i cespugli in cui \u00e8 solita vivere, da sola o in coppia. Altre volte, comunque, \u00e8 possibile osservarla anche in gruppi molto numerosi.\nLa parata nuziale \u00e8 molto spettacolare. I maschi iniziano lanciando delle canzoni, per poi proseguire sollevandosi in un rapido volo verticale di una ventina di metri. Giunti al termine della loro ascesa, inclinano il corpo all'indietro, con le zampe in avanti, e si lasciano cadere gi\u00f9 con le ali sollevate verso l'alto. In qualche raro caso \u00e8 capitato che il maschio, in pieno stato di eccitazione, si sia schiantato al suolo. La parata aerea viene effettuata generalmente per attirare una femmina, ma sembra che i maschi utilizzino questa dimostrazione anche per delimitare il loro territorio e per allontanare gli altri pretendenti. Quando un maschio riesce ad attirare una femmina, le piume del suo vertice si sollevano a formare una cresta e quelle della gola e del collo si gonfiano. Dopo l'accoppiamento, il maschio se ne va e ricomincia un'altra parata nella speranza di attirare un'altra femmina.\nL'otarda crestarossa non ha ghiandole uropigiali ed \u00e8 pertanto costretta a fare bagni di polvere per la sua toeletta. Essa \u00e8 uno dei pochi uccelli che bevono aspirando il liquido, diversamente da quanto fa la maggior parte degli altri uccelli, che raccolgono sorsi d'acqua con il becco.\nSebbene si sposti in funzione delle precipitazioni e delle risorse alimentari, non pu\u00f2 essere classificata come un vero uccello migratore.\nVolo.\nL'otarda crestarossa \u00e8 in grado di volare, ma preferisce rimanere a terra. Vola solo in caso di emergenza.\nAlimentazione.\nL'otarda crestarossa \u00e8 onnivora. Mostra una netta preferenza per frutti, bacche e semi. Di solito cerca sul terreno il cibo di cui si nutre. Anche gli insetti costituiscono una parte consistente della sua dieta, soprattutto durante il periodo di allevamento dei giovani. Mangia, tra gli altri, coleotteri e loro larve, cavallette, formiche e millepiedi. Questi invertebrati vengono generalmente afferrati in volo. Occasionalmente cattura piccoli vertebrati come coniglietti e vari piccoli roditori. Afferra questi piccoli mammiferi sul terreno e li uccide con l'aiuto degli artigli prima di mangiarli.\nRiproduzione.\nSembra che questa specie raggiunga la maturit\u00e0 sessuale tra dieci e dodici mesi, come sembrerebbero confermare le osservazioni compiute su una femmina in cattivit\u00e0. La stagione degli amori non \u00e8 ben definita, ma ha luogo molto probabilmente tra settembre e dicembre con variazioni a seconda della latitudine.\nL'otarda crestarossa costruisce il nido sul terreno, preferibilmente al riparo di un ciuffo d'erba o di un cespuglio, che protegger\u00e0 i pulcini dai predatori. Sfrutta a tale scopo un leggero incavo che riveste sommariamente di paglia e di foglie. La covata comprende generalmente due uova di colore da oliva-marrone a rosa-\"beige\" con macchie marrone scuro. Il periodo di incubazione dura da 19 a 21 giorni. I pulcini, molto precoci, sono in grado di lasciare il nido nel giro di pochi giorni dalla schiusa per seguire la madre. L'emancipazione sopraggiunge dopo quattro-cinque settimane di allevamento, ma i giovani rimangono con la madre per diversi altri mesi.\nDistribuzione e habitat.\nL'otarda crestarossa \u00e8 praticamente endemica delle regioni meridionali dell'Africa. Ama le regioni aride e semiaride che offrono una vegetazione in cui trovare riparo. Vive nelle boscaglie, sia fitte che rade, dove cresce il mopane (\"Colophospermum mopane\"), albero molto comune in queste regioni, e resiste giorno e notte a temperature molto elevate.\nIl suo areale si estende dall'Angola meridionale e dalla Namibia nord-orientale, attraverso il Botswana, lo Zambia sud-occidentale e lo Zimbabwe, fino al Mozambico meridionale, il Sudafrica settentrionale e lo Swaziland.\nConservazione.\nLa specie non \u00e8 considerata globalmente minacciata. Figura nell'Appendice II della Convenzione di Washington ed \u00e8 considerata \u00aba rischio minimo\u00bb (\"Least Concern\") dalla IUCN."}
{"id": "1706109", "revid": "767487", "url": "https://it.wikipedia.org/wiki?curid=1706109", "title": "Ire Works", "text": "Ire Works \u00e8 il terzo album della band mathcore statunitense The Dillinger Escape Plan pubblicato, il 5 novembre 2007 in Inghilterra e otto giorni dopo negli Stati Uniti, dalla Relapse Records.\nL'album continua con la sperimentazione introdotta in Miss Machine, distanziandosi ulteriormente dai primi lavori della band soprattutto per quanto riguarda il cantato pi\u00f9 \"regolare\".\nQuesto \u00e8 il primo album senza il batterista fondatore Chris Pennie, passato ai Coheed and Cambria, il cui posto viene preso da Gil Sharone, le parti di chitarra sono state tutte registrate da Ben Weinman a causa di un infortunio di Brian Benoit.\nSecondo il magazine Terrorizer, questo \u00e8 l'ultimo album con la Relapse. Inoltre \u00e8 anche quello di maggior successo sia sotto il punto di vista della critica sia sotto quello delle vendite, debuttando al 142\u00ba posto della Billboard con 7.000 copie vendute nella prima settimana, il dato vero per\u00f2 si aggira intorno alle 11.000 copie considerando anche le prevendite.\nL'album vede anche la partecipazione dell'ex-cantante della band Dimitri Minakakis (in \"Fix Your Face\") e di Brent Hinds dei Mastodon (in \"Horse Hunter\").\nL'artwork \u00e8 stato disegnato da Shelby Cinca della \"Frodus and Decahedron\" ed \u00e8 stato scelto dalla band per le sue influenze fantascientifiche e futuriste. Inoltre contiene anche un riferimento alla tassonomia di Bloom."}
{"id": "1706121", "revid": "8596", "url": "https://it.wikipedia.org/wiki?curid=1706121", "title": "Mio Dio come sono caduta in basso!", "text": ""}
{"id": "1706135", "revid": "15756", "url": "https://it.wikipedia.org/wiki?curid=1706135", "title": "Modestino Preziosi", "text": "\u00c8 campione italiano, campione europeo, per due volte vicecampione del mondo e campione del mondo nel 1993 e nel 2003 e attualmente campione del mondo in carica con la vittoria del OVER CUP 2007\u00a02008 di ultramaratona e maratona estrema. \u00c8 inoltre quattro volte campione del mondo al raid della Thailandia, nelle edizioni 2007, 2008 e 2010, 2011."}
{"id": "1706138", "revid": "767487", "url": "https://it.wikipedia.org/wiki?curid=1706138", "title": "Adrenalina (singolo Finley)", "text": "Adrenalina \u00e8 il primo singolo estratto dall'omonimo album del gruppo milanese Finley. Il brano \u00e8 stato pubblicato come singolo il 30 maggio 2007 e ha debuttato in classifica il 7 giugno dello stesso anno, direttamente alla seconda posizione.\nIl video musicale ufficiale del brano \u00e8 stato diretto da Gaetano Morbioli ed \u00e8 stato presentato l'11 giugno dello stesso anno."}
{"id": "1706157", "revid": "339392", "url": "https://it.wikipedia.org/wiki?curid=1706157", "title": "Attacco Est-Indiano", "text": ""}
{"id": "1706167", "revid": "729019", "url": "https://it.wikipedia.org/wiki?curid=1706167", "title": "\u0160\u010dukinskaja", "text": "\u0160\u010dukinskaja \u00e8 una stazione della Metropolitana di Mosca, situata sulla Linea Tagansko-Krasnopresnenskaja. Prende il nome dal villaggio di \u0160\u010dukino, esistito prima di essere annesso alla citt\u00e0 di Mosca negli anni quaranta; la stazione fu inaugurata il 30 dicembre 1975.\nIl design segue lo standard originale della metropolitana moscovita, con 40 colonne anzich\u00e9 26. I pilastri sono ricoperti con marmi in diverse tonalit\u00e0 di rosa (proveniente dalla cava ucraina di Burov\u0161\u010dina) e decorate da strisce verticali di alluminio anodizzato. Le mura sono corrugate, in alluminio di color bronzo, e sono decorate con pannelli. Il pavimento \u00e8 ricoperto in granito grigio; gli architetti furono Nina Aleshina, Smailova e Alekseev.\nDurante la costruzione del tunnel Okt'abrskoje Pole-\u0160\u010dukinskaja fu sviluppato un nuovo metodo ingegneristico. Data la sabbiosit\u00e0 del suolo di Mosca, i tunnel della metropolitana erano stati costruiti tradizionalmente con il metodo a pozzo (cio\u00e8 scavando dalla superficie) o restringendo le opere edilizie in modo da interessare solo aree disabitate, dato che sarebbero stati probabili dei cedimenti del suolo. Per il tunnel di \u0160\u010dukinskaja, tuttavia, furono pressato dei blocchi di cemento, che non furono montati nel suolo, ma tutta l'operazione fu svolta velocemente per evitare che i materiali venissero sottoposti alle forti pressioni del sottosuolo. Altro traguardo fu la mancanza di utilizzo dei metalli per il montaggio; per l'unione dei blocchi fu usato un misto di bitume.\nGli ingressi della stazione sono situati presso l'incrocio tra \u0160\u010dukinskaja Ulica e Ulica Mar\u0161ala Vasilevskogo.\nLa stazione sostiene un traffico quotidiano di passeggeri di 93.500 unit\u00e0."}
{"id": "1706178", "revid": "1272592", "url": "https://it.wikipedia.org/wiki?curid=1706178", "title": "Elisabetta Belloni", "text": "\u00c8 stata la prima donna in Italia a essere incaricata di guidare la diplomazia e coordinare i servizi segreti nazionali.\nBiografia.\nFormazione.\nFiglia minore di Giorgio (ingegnere civile originario di Pennabilli, nel riminese, che progett\u00f2 il ponte Punta Penna Pizzone di Taranto) e di Lea Giuseppina Burchi (originaria di Sestola, in provincia di Modena), Elisabetta Belloni ha frequentato a Roma l'Istituto Massimiliano Massimo dei gesuiti e si \u00e8 poi laureata con lode in scienze politiche alla LUISS di Roma nel 1982 con una tesi in tecnica del negoziato internazionale.\nAttivit\u00e0 diplomatica.\nDal 1985 ha intrapreso la carriera diplomatica, dapprima presso la Direzione generale degli affari politici e poi con incarichi nelle ambasciate italiane e nelle rappresentanze permanenti a Vienna e a Bratislava, oltre che presso le direzioni generali del Ministero degli Esteri. In particolare, dal 1993 al 1996 \u00e8 stata primo segretario della rappresentanza diplomatica italiana presso le Organizzazioni internazionali. Dopo il rientro a Roma ha lavorato per breve tempo presso l'ufficio Russia prima di essere promossa, nel 2000, alla segreteria della Direzione per i Paesi dell'Europa. Nel 2001 ha assunto l'incarico di capo dell'Ufficio per i Paesi dell'Europa centro-orientale e infine, dal 2002, capo della segreteria del Sottosegretario di Stato agli Esteri Roberto Antonione.\nNel novembre 2004 il ministro degli Esteri Franco Frattini l'ha scelta per dirigere l'unit\u00e0 di crisi del Ministero degli affari esteri e della cooperazione internazionale. All'epoca in tutto il dicastero c'era solo un'altra donna nei ruoli di dirigenza, la responsabile della direzione generale per gli Affari culturali Anna Blefari Melazzi. Ha lasciato l'incarico a giugno 2008, con la nomina a direttrice generale della cooperazione allo sviluppo del medesimo dicastero, che ha guidato sino al 2013, mentre dal gennaio 2013 al giugno 2015 \u00e8 stata al vertice della Direzione generale per le risorse e l'innovazione.\nNel febbraio 2014 \u00e8 stata promossa ambasciatrice di grado e, dal giugno 2015, ha ricoperto la carica di capo di gabinetto del ministro degli esteri Paolo Gentiloni. \nDal 5 maggio 2016 ricopre l'incarico di segretaria generale del Ministero degli affari esteri (prima donna a ricoprire tale ruolo), succedendo all'ambasciatore Michele Valensise, dimessosi dalla carriera diplomatica. \nAl ministero Belloni ha in seguito avuto piena sintonia con Luigi Di Maio, che si \u00e8 opposto all'ipotesi di Giuseppe Conte di sostituirla con Pietro Benassi.\nDirettrice del DIS.\nIl 12 maggio 2021 il presidente del Consiglio dei ministri Mario Draghi l'ha nominata direttrice generale del Dipartimento delle informazioni per la sicurezza, in sostituzione del generale di divisione Gennaro Vecchione. \u00c8 la prima donna ad aver guidato l'agenzia di coordinamento dei servizi segreti. Nel ruolo di segretario generale, Belloni \u00e8 stata sostituita dall'ex ambasciatore in Cina Ettore Francesco Sequi, da lei stessa suggerito a Luigi Di Maio.\nAttivit\u00e0 accademica.\n\u00c8 stata docente di Cooperazione allo sviluppo alla Luiss Guido Carli.\nAttivit\u00e0 politica.\nNel corso della carriera diplomatica, Elisabetta Belloni ha conquistato la stima trasversale del mondo politico senza tuttavia mai rivelare il proprio orientamento e dichiarandosi, gi\u00e0 nel 2007, \"orgogliosa di non avere alcuna matrice politica\" e di potersi definire \"istituzionale\".\nA febbraio 2018, durante la campagna elettorale per le elezioni politiche, su invito dell'ex ministro democristiano Vincenzo Scotti prese parte, presso la Link Campus University, alla presentazione del programma del Movimento 5 Stelle per la politica estera, illustrato dal capo politico Luigi Di Maio. Dopo le elezioni, nel maggio 2018 il suo nome fu presentato da alcuni organi di stampa come uno dei possibili candidati a ricevere il mandato di Presidente del Consiglio per un governo che avrebbe dovuto accompagnare il Paese a nuove elezioni.\nIn vista dell'elezione del presidente della Repubblica di gennaio 2022 \u00e8 stata inclusa dalla stampa tra i possibili candidati in quanto definita figura potenzialmente capace di unire le forze politiche sostenenti il governo Draghi per il suo trascorso che l'ha portata a lavorare a stretto contatto con figure di tutti i diversi schieramenti politici nella sua esperienza alla Farnesina e al DIS. La sua candidatura, che in vista del VII scrutinio \u00e8 stata proposta in particolare da Lega e Movimento 5 Stelle, ha trovato l'esplicita opposizione di Matteo Renzi e di altre forze politiche del centro e della sinistra, che ritenevano inopportuna l'ascesa a una cos\u00ec alta carica istituzionale di un'esponente di punta dei servizi segreti; dopo la riconferma del Presidente uscente Mattarella, alcuni parlamentari hanno avviato una discussione per rendere ineleggibili i vertici dei servizi segreti.\nVita privata.\n\u00c8 stata sposata con Giorgio Giacomelli, ambasciatore di origine padovana, gi\u00e0 vicesegretario generale dell'ONU e primo direttore di quello che in seguito \u00e8 divenuto l'Ufficio delle Nazioni Unite per il controllo della droga e la prevenzione del crimine tra il 1991 e il 1997, deceduto nel febbraio 2017.\nHa parenti nella citt\u00e0 di Mar del Plata in Argentina."}
